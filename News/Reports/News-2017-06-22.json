{"url": "https://news.bg/int-politics/makron-naredi-na-frenskite-vlasti-da-sa-po-chovechni-kam-migrantite.html", "text": "Френското правителство е инструктирало местните власти да показват повече човечност и милосърдие към мигрантите.Това обяви говорителят на френското правителство, след като правозащитна организация го обвини, че то носи отговорност за нечовешките условия, пред които са изправени мигрантите в района на град Кале, съобщава \"Ройтерс\".Около 400 мигранти от Близкия изток и Африка се завърнаха в северозападния френски пристанищен град, където предходното правителство изпрати булдозери да разчистят мигрантския лагер, известен като \"Джунглата\" през ноември 2016 г.\"На префектите бяха дадени указания да бъде показана по-голяма гъвкавост, по-конкретно да се покаже по-голямо милосърдие\", изтъкна говорителят Кристоф Кастанер след седмичното заседание на правителството.\"Не можем да се отнасяме към жени и мъже така, сякаш са просто бройки и числа\", допълнил говорителят.Кастанер заяви, че реформата на процеса по предоставяне на убежище във Франция била приоритет за новия президент Еманюел Макрон.Мигрантският лагер \"Джунглата\", където хиляди мигранти се надяваха да се доберат до Великобритания и живееха в мизерни условия, се превърна в символ на затрудненията на Европа да се справи с продължаващата миграционна криза.Социалистическото правителство на бившия президент Франсоа Оланд разпореди разтурянето на лагера след натиск от местни хора, които обвиниха мигрантите за нарасналата престъпност, като не обърнаха внимание на благотворителни организации, които предупредиха, че мигрантите пак ще започнат да се събират там.", "date": "2017.06.22", "title": "Макрон нареди на френските власти да са по-човечни към мигрантите"}
{"url": "https://news.bg/bulgaria/burya-v-plovdiv-edva-ne-vze-zhertvi.html", "text": "Буря в Пловдив, която бе придружена със силен дъжд, прекърши десетки дървета в града, съобщи bTV.Огромна топола като по чудо не взе жертви в квартал \"Столипиново\". Високото поне 20 метра дърво се е пречупило като пръчка от силния вятър и е паднало върху няколко жилищни сгради и павилиони.За щастие, по това време в къщите и дворовете не е имало хора. Корените на дървото са изтръгнати от земята.Дърво падна и върху автомобил в район \"Тракия\". Старата върба се е пречупила, миг след като майка с деца е паркирала колата и се е прибрала с децата си.В продължение на няколко часа служители на \"Градини и паркове\" и Гражданска защита отстраняваха падналите дървета и клони.", "date": "2017.06.22", "title": "Буря в Пловдив едва не взе жертви"}
{"url": "https://news.bg/euronews/pes-privetstva-evropeyskiya-stalb-na-ek-za-sotsialni-prava.html", "text": "\"След дълга кампания ЕК накрая направи стъпка в правилната посока като предложи Европейски стълб за социалните права. Но към момента той е с много малко съдържание и няма правна тежест\".Това заяви президентът на ПЕС Сергей Станишев на координационната среща на левите премиери и лидерите на партиите-членки, проведена непосредствено преди заседанието на Европейския съвет.Европейската левица призовава за изготвянето на спешен план за изпълнение на неотдавнашните декларации по отношение на Европейския стълб на социалните права. Той изрази притеснението си от липсата на темата в дискусиите на Европейския съвет, който се провежда по-късно днес.\"Твърдо решени сме да преобразуваме това неясно предложение в истински план за действие. Ето защо сме разочаровани да видим, че социалните въпроси не са включени в дневния ред на днешното заседание на Европейския съвет, въпреки спешната необходимост от действия. Министър-председателите и партиите-членки на ПЕС ще продължат да използват всяка възможност да популяризират тези проблеми - разбираме важността им и ще продължим да се борим, докато не бъде намерено решение\", заяви СтанишевСред обсъжданите в заседанието теми бяха и отношенията ЕС - Великобритания, както и следващи стъпи в посока засилване на Общата политика за сигурност и отбрана в Европа.", "date": "2017.06.22", "title": "ПЕС приветства Европейския стълб на ЕК за социални права"}
{"url": "https://news.bg/crime/sadyat-upravitel-na-firma-za-prisvoyavane-na-105-hil-lv.html", "text": "Районната прокуратура в Плевен внесе в съда обвинителен акт срещу 47-годишен управител на фирма, присвоил 105 000 лева.Установено е, че в периода от 11 до 14 март 2014 г. Красимир К. противозаконно присвоил парична сума в размер на 105 000 лева, собственост на фирма от град Плевен..Обвиняемият бил управител на дружество \"ТЕРА - 1 \" ЕООД от 2008 г. до 19 ноември 2015 г., като се занимавал с търговия със зърнени храни.Той се познавал с човека, чийто пари присвоил. Пострадалият имал фирма за производство на зърнени храни. През януари на 2014 г. двамата се договорили двете фирми да сключат договор за доставка на 625 тона шарен слънчоглед.Обвиняемият настоял да бъде посредник между двете дружества и земеделските производители, който ще отглеждат слънчогледа и след това да му го продадат под предлог, че така ще контролира производствения процес.Обвиняемият настоял му предостави и авансова сума, за да подпомогне земеделските производители. В тази връзка пострадалият превел по банковата сметка на \"ТЕРА - 1 \" ЕООД сума 105 000 лева за авансово плащане по договор за доставка на шарен слънчоглед реколта - 2014 г.След като получил паричната сума обвиняемият използвал парите не по предназначение, а за лични нужди. През есента при доставянето на готовата продукция, обвиняемият винаги искал предварително да му бъде превеждана паричната сума и отказвал да прихване авансовото плащане.На 30 април 2015 г. обвиняемият се опитал да състави анекс към договора между дружествата, според който договорът се прекратява, защото отношенията между дружествата били уредени, при положение, че дължал авансовата сума от 105 000 лева.Предстои насрочване на делото за разглеждане от съда.", "date": "2017.06.22", "title": "Съдят управител на фирма за присвояване на 105 хил. лв."}
{"url": "https://news.bg/int-politics/iran-izprashta-1100-tona-hrana-na-katar-dnevno.html", "text": "Иран доставя около 1 100 тона плодове и зеленчуци на Катар всеки ден, след като страни от Персийския залив, начело със Саудитска Арабия прекъснаха отношенията си с Доха, съобщава иранската агенция \"Фарс\".Саудитска Арабия, ОАЕ, Египет и Бахрейн са сред няколкото страни, които обявиха на 5 юни прекъсването на всякакви отношения с Катар заради това, че подкрепял екстремистки групировки, както и заради политическата му близост с Иран.Катар отрича твърденията.Иран, който е основният регионален съперник на Саудитска Арабия, започна износ на храни за Катар дни по-късно, след като безпрецедентната криза в Персийския залив остави изолираното емирство без сухопътни транспортни връзки, от които зависи за вноса на храна.Мохамед Мехди Бончари, директор на пристанищата в иранската провинция Бушхер, уточни, че Техеран транспортира 1 100 тона храна на ден в Катар.Иран също така е доставял храна на емирството по въздушен път.На 11 юни националният авиопревозвач на Иран обяви, че е изпратил пет самолета със зеленчуци до Катар.", "date": "2017.06.22", "title": "Иран изпраща 1100 тона храна на Катар дневно"}
{"url": "https://news.bg/crime/nyama-otkrito-vzrivno-ustroystvo-v-plovdivskata-dzhumaya-dzhamiya.html", "text": "Няма открито взривно устройство в пловдивската Джумая джамия, съобщиха от МВР. Сигнал за бомба е получен в сряда вечерта на спешния телефон 112.Пред News.bg от МВР-Пловдив заявиха, че сигналът е получен към 21:40 часа.Хората са изведени, районът е отцепен, което е стандартна процедура. Възможно е да имало официални лица на молитвата, допускат от полицията в града под тепетата.Посетителите, които са били в джамията, както в заведенията и в магазините около нея, са изведени извън заградителните полицейски ленти.Анонимният сигнал попречи да се проведе голямата молитва във връзка с наближаващия край на Рамазан Байрам.В проверката са участвали служители на БОП, ДАНС, Криминална полиция. Полицията издирва телефонния терорист.", "date": "2017.06.22", "title": "Няма открито взривно устройство в пловдивската Джумая джамия"}
{"url": "https://news.bg/crime/zadarzhaha-41-godishen-mazh-opital-da-iznasili-vazrastna-zhena.html", "text": "41-годишен мъж от варненското село Болярци е задържан за срок до 72 часа. Той е привлечен като обвиняем по досъдебно производство за опит за изнасилване.Досъдебното производство било образувано срещу неизвестен извършител на 21 юни. Тогава възрастната жена отивала до магазина в шуменското село Друмево, когато мъжът я спрял, за да получи информация относно жена от селото. Докато говорили 41-годишният нападнал пенсионерката, съборил я на земята, започнал да я опипва, а след това направил опит да я изнасили.Жената се съпротивлявала и успяла да се отскубне от нападателя, като му обещала, че ще се върне. Като се прибрала тя разказала на сина си за случилото се.След подаден сигнал полицаи задържат 41-годишния Милко. Установено е, че той вече е осъждан за изнасилване и за грабеж.За подобно престъпление законът предвижда наказание \"лишаване от свобода\" от 3 до 5 години.", "date": "2017.06.22", "title": "Задържаха 41-годишен мъж, опитал да изнасили възрастна жена"}
{"url": "https://news.bg/crime/sadyat-mazha-prebil-do-smart-3-godishno-dete-vav-vidinsko.html", "text": "След едномесечно разследване Окръжната прокуратура във Видин предаде на съд мъжа, пребил до смърт 3-годишно дете в село Слана бара, област Видин.Припомняме, на 5 май тази година Николай Шанков пребил до смърт 3-годишното момиченце, като деянието е станало пред погледа на по-голямата сестра на починалото дете.Установено е, че след като Шанков се върнал от работа и влязъл в стаята, където живеели, малкото дете се разплакало, което ядосало Шанков, тъй като искал да спи. Шанков казвал на детето да спре, но то продължавало да плаче. Тогава мъжът започнал да нанася удари с ръце по главата и тялото на момиченцето. Съблякъл детето чисто голо и го ударил с желязна тръба по главата. Детето паднало на земята, а Шанков продължил да му нанася удари с ръце и крака, докато детето спряло да диша и да реагира.Според резултатите от съдебномедицинската експертиза тригодишното дете е починало в резултат на нанесения му жесток побой от Шанков.След деянието майката на детето призна, че обвиняемият и преди е посягал на децата, но тя не е уведомявала полицията за това. Мъжът вече е осъждан за извършени престъпления от общ характер. На 21 март 2017 г. той е бил освободен условно и предсрочно.Предстои Окръжен съд - Видин да насрочи разглеждането на делото.", "date": "2017.06.22", "title": "Съдят мъжа, пребил до смърт 3-годишно дете във Видинско"}
{"url": "https://news.bg/politics/cherpim-opit-za-umni-gradove-ot-holandiya.html", "text": "Зам.-министърът на на регионалното развитие и благоустройството Деница Николова заяви, че България може да ползва опита на Холандия по отношение на развиването на т. нар. \"умни градове\". Министърът взе участие във форум, посветен на темата и организиран от посолството на Холандия в България. Тя отбеляза, че 70% от населението на Европа е съсредоточено в големите градове, което ги изправя пред сериозни предизвикателства, свързани с развитие на инфраструктурата и опазването на околната среда.\"Устойчивото и интегрирано градско развитие е залегнало сред целите на ЕС и е тема, по която работим\", отбеляза Николова и допълни, че по силата на приетия Пакт от Амстердам, градското развитие е определено като приоритетно.Николова поясни, че за изпълнението на тази важна задача се разчита, както на средствата от фондовете на ЕС, така и на инвестициите от държавния бюджет. През програмния период 2007-2013 г. по линия на Оперативна програма \"Регионално развитие\" са инвестирани над половин милиард лева за внедряване на интелигентни мерки в седемте най-големи български града - София, Пловдив, Бургас, Варна, Русе, Плевен и Стара Загора. Това включва и системи за мониторинг на трафика, които дават възможност за по-добро предвижване и оптимизиране системата на градския транспорт.В програмния период до 2020 г. страната ни ще инвестира още над 300 млн.лв. в проекти за управление на трафика в 39 града. Благоевград, Габрово, Враца са сред градовете, които в настоящия момент ще изпълняват проекти. Стартира и втора фаза за надграждане на проектите за градския транспорт в 7-те големи града.", "date": "2017.06.22", "title": "Черпим опит за \"умни градове\" от Холандия"}
{"url": "https://news.bg/education/139-proekta-za-uchebnitsi-minavat-na-vtori-etap-pred-mon.html", "text": " 54 проекта на учебници и учебни помагала за втори клас и 85 проекта за шести клас получиха одобрение на първи етап от МОН. На открито заседание от Министерството обявиха, че проектоучебниците съответстват на държавния образователен стандарт.Следващата стъпка е тези проекти да бъдат оценявани от учители дали могат да се приложат в училище. Едва след това министърът ще одобри учебниците, по които ще могат да учат децата.Проекти за учебници за втори клас бяха разгледани по предметите български език и литература, английски, испански, немски, руски, френски, математика, околен свят, музика, изобразително изкуство, технологии и предприемачество. За шестокласниците учебници са оценявани и по дисциплините италиански език, информационни технологии, история и цивилизация, география и икономика, човекът и природата.От пресцентъра на МОН обявиха, че утре ще бъдат обявени и оценките на проектите за осми клас, както и за учебниците по чужд език по съответните нива от общата европейска езикова рамка.Издателите, чиито проектоучебници за втори и шести клас са одобрени на първи етап са - ", "date": "2017.06.22", "title": "139 проекта за учебници минават на втори етап пред МОН"}
{"url": "https://news.bg/society/predstaviteli-na-sinoda-vlizat-v-parlamentarni-komisii.html", "text": "Важно и полезно е парламентът и Българската православна църква да работят заедно за доброто и благоденствието на българския народ. Това е обединена позиция на Българския патриарх Неофит и председателя на 44-то народно събрание Димитър Главчев.Днес се проведе среща, в която участваха председателят на Комисията по вероизповеданията и правата на човека Красимир Велчев и председателят на Комисията по културата и медиите Вежди Рашидов. Срещата беше по покана на митрополитите от Светия Синод на Българската православна църква.От страна на Светия Синод бяха поставени въпроси, за които да се търсят законодателни решения. На срещата е уточнено, че тяхното обсъждане ще продължи в ресорните парламентарни комисии с участието на представители на Синода.Димитър Главчев подари на Негово Светейшество патриарх Неофит почетен плакет на Народното събрание с лика на първия български екзарх - Антим Първи, председател на Учредителното народно събрание.Патриарх Неофит от своя страна подари на председателя на парламента Летопис на Българската православна църква.", "date": "2017.06.22", "title": "Представители на Синода влизат в парламентарни комисии"}
{"url": "https://news.bg/euronews/borisov-iska-kolektivno-chlenstvo-na-es-v-nato.html", "text": "Премиерът Бойко Борисов се обяви за колективно членство на ЕС в НАТО. Според него това би било най-прагматичното решение за сигурността.Борисов е в европейската столица на заседание на Европейския съвет. Основните теми на срещата на върха ще са засилването на сигурността и борбата с тероризма, както и нелегалната имиграция и безконтролната глобализация.Според Борисов колективното членство на ЕС в НАТО би довело и до разумно разпределение на парите за отбрана, а и самото милитализиране, което се наблюдава в последните години, ще излезе в пъти по-евтино.\"На фона на това, че искаме да се повишат парите навсякъде - и в социалните фондове, и в образованието, и в инфраструктурата.\"Борисов си спомни годините на \"зверска\" надпреварата във въоръжаването, когато \"всичко се даваше за танкове, самолети, вертолети и артилерия\". Той попита реторично как е изглеждал през онова време \"един москвич\" в сравнение с мерцедес, или един телевизор \"Опера\" и \"Филипс\".\"Това беше само преди 27 години, не преди 100\", подчерта Борисов и посочи \"че то или едното, или другото може да стане\", т.е. или въоръжаване, или социална държава.\"И тогава с парите, с които разполагат всички държави, да се прецени на кого му трябват повече самолети или кораби. На нас ни трябват повече кораби заради Черно море. Това би излязло хиляди пъти по евтино за това милитаризиране\", обясни министър-председателят по отношение на идеята си за колективно членство на ЕС в НАТО и разпределяне на парите за отбрана. Според Борисов излизането на Великобритания от ЕС може да нанесе огромни поражения за Общността. \"Вече колко години само си говорим за това, но реално според мен още никой не си го представя и какви поражения може да нанесе и за Великобритания, и за ЕС\", допълни премиера. \"Колкото повече идва Brexit, за съжаление в нашето председателство това ще се говори най-много, някак си толкова ми се иска да не се случва.\"Все пак Борисов бе лаконичен, че един развод не е добър никога и за двете страни. Премиерът посочи обаче, че ще се кандидатираме да приемем и двете евроагенции, които напускат Великобритания, и имаме реален шанс да участваме в съревнованието, ако няма предварителни условия.На въпрос за представянето на Мария Габриел като бъдещия ни еврокомисар, Борисов заяви, че всички го поздравяват, но той предпочита да изчака окончателното решение. А на въпрос как приема критиките и нападките от страна на социалистите в България, Бойко Борисов отсече в типичния си стил: \"Каквото мислят в България се е тяхна работа.\"", "date": "2017.06.22", "title": "Борисов иска колективно членство на ЕС в НАТО"}
{"url": "https://news.bg/int-politics/turtsiya-i-rusiya-razpolagat-voyski-v-siriya.html", "text": "Турски и руски войски ще бъдат разположени в северната сирийска провинция Идлиб като част от споразумението за деескалация, договорено с посредничеството на Русия през миналия месец.Това съобщават турски телевизии, цитирайки говорителя на турския президент, съобщава \"Ройтерс\".Говорителят Ибрахим Калън е изтъкнал, че зоните за деескалация, договорени от Турция, Русия и Иран, ще бъдат допълнително обсъдени по време на преговорите в казахската столица Астана, планирани за началото на юли.\"Ние вероятно ще бъдем с най-съществена роля в Идлиб с руснаците; основно Русия и Иран около Дамаск, а се разработва механизъм, включващ американците и Йордания в южната част на Сирия - в района на Дераа\", подчертал Калън, добавяйки, че Русия е предложила също така да бъдат изпратени казахски и киргизки сили.", "date": "2017.06.22", "title": "Турция и Русия разполагат войски в Сирия"}
{"url": "https://news.bg/regions/dostapat-do-plazha-silistar-e-ogranichen-otnovo.html", "text": "В началото на сезона плажът Силистар отново не е достъпен за туристи. От сутринта дървени колчета преграждат пътя на колите до паркинга на плажа.Заграждането на пътя принуждава хората да ходят стотици метри, за да достигнат до плажа.Изяснено е, че колчетата са забити от наемателите на терена. Той искал да направи паркинга платен. Той обяснил, че с писмо от 20 юни бил задължен да изгради платен паркинг от регионалната екоинспекция.Според Регионалната инспекция за околната среда и водите теренът е в природен парк и няма устройствен план. Според Нова телевизия наемателят е заплашен с глоба до 10 000 лева. В същото време концесионерите на плажа се оплаквали, че не могат да изпълняват задълженията си, произхождащи от договора.", "date": "2017.06.22", "title": "Достъпът до плажа Силистар е ограничен отново"}
{"url": "https://news.bg/crime/nyama-koy-da-ponese-otgovornostta-za-kolata-na-lozan-panov-kategorichen-kashamov.html", "text": "Притеснително е, когато има съмнение, че инстутуциите не могат да гарантират сигурността на висшите служители в държавата. Така адвокат Александър Кашъмов от Програма \"Достъп до информация\" коментира пред БНР случая с автомобила на НСО, с който се придвижва председателят на Върховния касационен съд Лозан Панов.Според него конкретният случай показва, че цялата система не работи и няма кой да понесе политическата отговорност. Ние не виждаме такива отговорни фигури, които да коментират какво се е случило, допълни адвокат Кашъмов.\"Няма никакво съмнение, че председателите на върховните съдилища са важни фигури в публичния живот и като всички други важни фигури. Те като минимум, освен че очакваме да бъдат двигатели на съдебната реформа, трябва да се радват на една гарантирана сигурност\", заяви Кашъмов.По принцип задача на държавните институции е да гарантират сигурност и спокойствие на всеки български гражданин. Тогава, когато има съмнения за това, че могат да се справят със сигурността на висшите служители, тогава наистина говорим за една особено притеснителна ситуация в държавата. На мен ми се иска да извадим този разговор от контекста на това съмненията основателни ли са, не са ли основателни, категоричен е адвокат Кашъмов от Програма Достъп до информация.Относно изказването на премиера Бойко Борисов по въпроса, който каза, че \"\", юристът коментира, че този казус е задача на изпълнителната власт.\"Ние избираме институциите в тази страна, изпълнителната власт е част от избраните от гражданите институции, за да може те да управляват държавата както е необходимо, за да може всички ние да сме със защитени права. Българските данъкоплатци плащат твърде много пари, за да има система за сигурност в тази страна, за да може да съществуват ДАНС, НСО, Националната разузнавателна служба, която сега вече е агенция, военно разузнаване, специализирана прокуратура, специализиран съд. Аз намирам, че граничи с безобразието да не могат да бъдат дадени отговори на такива важни въпроси, свързани със сигурността на висши фигури\", заяви Кашъмов.", "date": "2017.06.22", "title": "Няма кой да понесе отговорността за колата на Лозан Панов, категоричен Кашъмов"}
{"url": "https://news.bg/politics/izbrali-sme-iztrebitel-gripen-razkriva-doklad-na-mo.html", "text": "България е избрала шведските изтребители \"Грипен\" за модернизиране на военновъздушните си сили. Това става ясно от доклад на Министерството на отбраната. Шведската компания \"Сааб\" е класирана на първо място.Конкурентната оферта на Португалия за самолети F-16, втора ръка не е била сред класираните, става ясно още от документа. Няма информация кога правителството ще вземе окончателното решение за сделката.От Военното министерство предвиждат преразглеждане на финансовите параметри на вече приетите проекти за инвестиционни разходи за ВВС и ВМС.За да могат да изпълнят приоритетни проекта за Военновъздушните Военноморските сили /ВМС/, както и разработване и приемане на проект за инвестиционен разход за модернизация на Сухопътните войски /СВ/ от Министерството на отбраната предвиждат преразглеждане на финансовите параметри на вече приетите проекти за инвестиционни разходи.Това се посочва в доклад от вицепремиера и министър на отбраната Красимир Каракачанов, който беше публикуван на сайта на военното ведомство.В него Каракачанов предлага Министерският съвет да разгледа и предложи за приемане от парламента на проект за инвестиционен разход \"Придобиване и поддръжка на основна бойна техника за изграждане на батальонни бойни групи от състава на механизирана бригада\", както и на изменение и допълнение на проекта за инвестиционен разход за придобиване на нов тип боен самолет и на проекта за инвестиционен разход за придобиване на многофункционален модулен патрулен кораб за ВМС, приети с решение на парламента на 2 юни 2016 година.Посочва се, че с реализацията на проекта ще бъде преодолян съществуващия дефицит от способности в механизираните формирования от състава на Сухопътни войски.Инвестиционният проект е разработен за времеви интервал от 12 години - от 2018 до 2029 г., като в рамките на 1 млрд. и 220 млн. лева е предвидено придобиването на 198 единици бойна и специална техника, както и допълнително оборудване за комплектуване на три батальонни бойни групи. В проекта са включени прогнозни разходи за интегрираната логистична поддръжка през целия жизнен цикъл на отбранителните продукти, се казва в доклада.Посочва се, че необходимата техника и оборудване трябва да бъдат доставени за по-кратък период от време /до 7 години/, а изплащането им да се извърши съгласно прогнозните финансови разчети. Реализация на проекта може да се извърши чрез придобиване на нови бойни и специални машини, произведени от международни производители с участие на български фирми от отбранителната промишленост в доставката на отделни елементи и поддръжката на машините, пише в документа.За синхронизиране и своевременно реализиране на другите два инвестиционни проекта - за придобиване нов тип боен самолет и на многофункционален модулен патрулен кораб за ВМС, се налага промяна на финансовите и времевите им рамки, а оттук и необходимост от промяна на приетите от парламента проекти за инвестиционни разходи, е записано в документа, в който са посочени и прогнозните разчети по отделните проекти, възлизащи общо на около 3,5 млрд. лева до 2029 година, гласи документът на МО.В доклада се посочва още, че в изпълнение на разработената Програма за реализация на проекта за придобиване на нов тип боен самолет, която е част от одобрения на 2 юни 2016 г. от парламента проект за инвестиционен разход, със заповед на служебния премиер от 10 март т.г. е била назначена междуведомствена работна група за обобщаване, анализиране и оценка на отговорите на Искането за предоставяне на предложения /RFP/ от Италия, Португалия - с логистичен пакет от САЩ, и Швеция.Работата на работната група е приключила на 5 април т.г. с протокол, съгласно който предложението на Швеция е класирано на първо място с резултат 0,90, а предложението на Италия - на второ място с резултат 0,61.Предложението на Португалия - с логистичен пакет от САЩ, не е било класирано \"поради несъответствие на ценовото му предложение с изискванията, заложени в RFP\". Протоколът е бил утвърден от министрите на отбраната и на икономиката на служебното правителство и внесен за разглеждане в Министерския съвет.На заседание на МС на 26 април т.г. е взето решение министрите на отбраната и на икономиката от следващото редовно правителство да подготвят пакет от документи, които да бъдат представени за разглеждане в Министерския съвет.Предвид времевата фаза от изпълнението на проекта на ВВС и променената финансова рамка ще се наложи да се осъществят допълнителни преговори с класираните страни, съгласно протокола от работата на междуведомствената работна група. В тази връзка в доклада се предлага да бъдат проведени преговори с тези страни, произтичащи от променените финансови и времеви параметри на проекта.", "date": "2017.06.22", "title": "Избрали сме изтребител \"Грипен\", разкрива доклад на МО"}
{"url": "https://news.bg/economics/asiya-goneva-smeni-dimitar-brankov-v-noi.html", "text": "В Националния осигурителен институт (НОИ) избраха ново ръководство, съобщиха от осигурителното ведомство.За председател на ръководния орган на институцията бе избрана Асия Гонева, изпълнителен секретар на КНСБ. Тя поема поста от заместник-председателя на Българска стопанска камара Димитър Бранков.За заместник-председател от квотата на работодателите бе избран Станимир Цоцов от Българска търговско-промишлена палата. Представител на държавата в ръководството продължава да бъде Калина Петкова от Министерството на труда и социалната политика.Съгласно разпоредбите на Кодекса за социално осигуряване, председателството на Надзорния съвет на НОИ е с мандат една година и се предава на ротационен принцип между трите страни, участващи в него - изпълнителна власт, работодатели и синдикати.", "date": "2017.06.22", "title": "Асия Гонева смени Димитър Бранков в НОИ"}
{"url": "https://news.bg/regions/agentsiya-po-gorite-prizovava-da-ne-se-pali-ogan-sred-prirodata.html", "text": "Агенцията по горите проверява изпълнението на противопожарните мероприятия в горските територии. Изпълнителна агенция по горите призовава всички граждани да бъдат особено внимателни и да се въздържат от палене на огън сред природата, включително и в земеделски земи, където паленето на огън е абсолютно забранено.Експерти от Изпълнителната агенция по горите, регионалните дирекции по горите, съвместно със служители на \"Пожарна безопасност и защита на населението\" извършват непрекъснат контрол по изпълнението на предвидените противопожарни мероприятия през летния пожароопасен сезон. Проверките се предприемат с цел провеждане на превантивни мерки за предотвратяване на пожари в горите и земеделските територии на страната.Обект на проверка са горските територии на страната. Особено внимание се объръща на направата на нови и поддържане на стари противопожарни просеки и минерализовани ивици. Следи се и за почистването на тревни горими материали покрай железопътни линии и пътища, линейни съоръжения, земеделски земи, вилни зони, туристически хижи и др.Служителите от Агенцията и регионалните дирекции по горите следят и за строгото спазване на заповедите за пожароопасния сезон, който вече е обявен във всички области на страната. Проверява се готовността на държавните горски предприятия за обслужването на специализираните автомобили за патрулиране и първоначална атака на горски пожари.От началото на годината в горските територии на страната са възникнали 201 пожара. Най-много е засегнатата горска територия в района на дейност на РДГ Берковица. Най-много са пожарите на територията на РДГ Благоевград и РДГ София, но не са върхови, т.е. гората не е унищожена напълно.ИАГ припомня едни от основните правила за пожарна безопасност, които трябва да се спазват:При забелязване на пожар в гората е необходимо незабавно сигнализиране и осъществяване на връзка на телефон 112.По време на пожароопасния сезон, който продължава до месец ноември, се забранява паленето на открит огън и извършването на огневи работи на разстояние по-малко от 100 метра от границите на горските територии.Забранено е още паленето на стърнища, суха трева и слама по слоговете и крайпътни ивици и други площи със суха растителност, намиращи се в горския фонд и на разстояние до 100 м. от него.Забранено е хвърлянето на незагасени цигари и клечки кибрит при преминаване през горски насаждения.", "date": "2017.06.22", "title": "Агенция по горите призовава да не се пали огън сред природата"}
{"url": "https://news.bg/int-politics/sasht-uveriha-turtsiya-che-razorazhavat-siriyskite-kyurdi-sled-pobedata-nad-daesh.html", "text": "САЩ са уверили Турция, че ще си върнат обратно оръжията, доставени на сирийските кюрдски милиции (YPG) в Северна Сирия след победата над ДАЕШ (\"Ислямска държава\"). Това обяви Анкара, като САЩ се опитват да адресират турските опасения за въоръжаването на кюрдите на нейната граница.Източници от турското военно министерство посочиха, че военният министър на САЩ Джеймс Матис също така е обещал на турския си колега да предоставя всеки месец списък с оръжията, предоставени на YPG, отбелязвайки, че първият списък вече е бил изпратен на Анкара.Турция разглежда YPG като продължение на забранената Кюрдска работническа партия (ПКК), която води въоръжен бунт срещу турската държава в югоизточната част на страната от над 30 години. Според Турция доставки за YPG в миналото са попадали в ръцете на ПКК и определи предоставянето на каквито и да е оръжия на сирийските кюрди като заплаха за сигурността ѝ.САЩ разглеждат YPG като основен съюзник в кампанията за победата над ДАЕШ в Ракка, основната крепост на терористите в Сирия. Битката за Ракка започна преди две седмици, увеличавайки натиска върху ДАЕШ, която търпи загуби и в Мосул, нейната крепост в Ирак.Матис заявил на турския военен министър Фикри Ъшък, че подробен списък с цялото оборудване, доставено на YPG е бил съхранен и че всички оръжия ще бъдат взети отбратно, след като ДАЕШ бъде победена, уточняват източниците.В писмо до турския си колега Матис също така уверява, че арабски бойци ще сформират 80 процента от силите, които ще отвоюват обратно Ракка. Веднъж след като основно сунитският арабски град бъде превзет, той ще бъде контролиран от арабски сили, отбелязват източниците.Отношенията между натовските съюзници бяха влошени от решението на американския президент Доналд Тръмп да въоръжи YPG, въпреки протестите на турския му колега Реджеп Тайип Ердоган, който изложи възраженията на Турция по време на срещата между двамата в Белия дом през миналия месец.Ердоган заяви, че Турция ще отвърне срещу YPG, ако смята, че е заплашена от сирийските кюрди.", "date": "2017.06.22", "title": "САЩ увериха Турция, че разоръжават сирийските кюрди след победата над ДАЕШ"}
{"url": "https://news.bg/world/abas-iska-da-vkara-izrael-vav-voyna-s-hamas-alarmira-liberman.html", "text": "Военният министър на Израел обвини палестинския президент Махмуд Абас, че се опитва да разпали нов конфликт между еврейската държава и \"Хамас\", съобщава АФП.Авигдор Либерман подчерта, че Абас, лидер на движението \"Фатах\", което управлява в окупирания Западен бряг, се опитва да увеличи напрежението като намалява плащанията за електроенергия и други услуги в Ивицата Газа, където управлява \"Хамас\".\"\", каза Либерман на ежегодна конференция за сигурност до Тел Авив, използвайки прякора на Абас.\"а\", добави министърът.\"\", алармира Либерман.\"Хамас\" превзе Газа от \"Фатах\" през 2007 г. Оттогава двете палестински движения са във враждебни отношения.Водените от Абас палестински власти плащат за електричество и други услуги в Газа.Наскоро палестинският лидер обяви, че няма да плащат на Израел да доставя електричество на Газа, принуждавайки Тел Авив да спре доставките тази седмица.2 милиона души са заплашени да останат без ток.Израел и \"Хамас\" участваха в три войни в Газа от 2008 г., като последната беше през 2014 г.", "date": "2017.06.22", "title": "Абас иска да вкара Израел във война с „Хамас”, алармира Либерман"}
{"url": "https://news.bg/crime/da-balgariya-zove-razsledvaneto-na-boltovete-na-nso-da-prodalzhi.html", "text": "\"Във всяка държава с претенцията за установен демократичен ред, отправените в мафиотски стил заплахи срещу председател на Върховния съд биха били обект на светкавично и ефективно разследване\".Това се казва в позиция на партия \"Движение Да България\" по повод отказа на прокуратурата да разследва инцидента, при който имаше развити и липсващи болтове на гумите на автомобила на НСО, с който се придвижва председателят на ВКС Лозан Панов.От партията призовават Лозан Панов да подаде жалба, защото, ако не го направи, в очите на гражданите би останало само посланието, отправено от прокуратурата. А то е, че привържениците на идеята за нейното реформиране нямат право на правосъдие\", пишат от движението.Те припомнят т.нар. флашмоб от 27 април 2017 г., когато шестима мъже с прясно отрязани агнешки глави в ръце дефилираха пред сградата на Висшия съдебен съвет. \"Те бяха подминати от главния прокурор Сотир Цацаров така, както прокуратурата впоследствие подмина и необходимостта да разследва този \", се казва в писмото на \"Да България!\".Вън от всяко съмнение е, че ако му бе дадена възможност да го направи, държавното обвинение би демонстрирало същото нежелание да разследва и последващия инцидент, при който предмет на посегателството беше служебният автомобил на г-н Лозан Панов.Обстоятелството, че за случая беше уведомен лично президентът на Република България, под чието управление е Националната служба за охрана, направи реакцията на прокуратурата задължителна. Начинът, по който тя приключи за пореден път, затвърди усещането, че престъпленията, които главният прокурор не желае да бъдат разкрити, не се разследват, както и че под неговото ръководство прокуратурата е деградирала до институция, която прикрива и пази извършителите на престъпления, вместо да ги разследва и да им повдига обвинения, се казва в позицията на партията.Отказът на прокуратурата да образува досъдебно наказателно производство не отговори на обществените очаквания за правилен и мотивиран прокурорски акт. Вътрешни противоречия в постановлението съмнение, че държавното обвинение не желае да се ангажира с посегателството срещу личността на най-високопоставения съдия в страната.Тези съмнения се задълбочиха след официалното опровержение от страна на представителството на \"Мерцедес\" за България, в което се посочва, че експертното им становище е цитирано по манипулативен и тенденциозен начин, а смисълът му - променен, така че то да обслужи прокурорската теза, като ѝ придаде фиктивна легитимация.Постановлението за отказ от образуване на това досъдебно производство може да бъде обжалвано пред горестоящата прокуратура единствено от председателя на ВКС.Да си отвоюваме прокуратурата от мафията, призовават от партията.Припомняме, след инцидента и отказа на прокуратурата да разследва случая  се отказа от автомобил на Националната служба за охрана.", "date": "2017.06.22", "title": "\"Да, България\" зове разследването на болтовете на НСО да продължи"}
{"url": "https://news.bg/society/roditelskiyat-otpusk-za-mazhe-voennosluzheshti-mina-na-komisiya-v-ns.html", "text": "Парламентарната комисия по отбрана даде зелена светлина на възможността мъже военнослужещи да използват родителски отпуск. Единодушно с 20 гласа депутатите приеха промени в Закона за отбраната и въоръжените сили, предложени от правителството.Промените ще осигурят равни възможности пред мъжете и жените за използване на родителски отпуск и ще синхронизират националното законодателство с европейска директива в тази насока. Така мъжете военнослужещи ще могат да ползват родителски отпуск при условията и реда на общото трудово законодателство.Зам.-министърът на отбраната Атанас Запрянов каза, че във военното ведомство се обсъжда възможността военните, излезли в родителски отпуск, да бъдат замествани от краткосрочно наети. Това ще стане възможно с доброволната военна служба.Таско Ерменков от БСП повдигна темата за контрола. По думите му, не е изключено мъж да \"джироса\" детето на бабата и да ходи да работи като охранител някъде. Зам.-министър Запрянов се съгласи, че трябва да има механизъм за контрол от Министерството на отбраната.", "date": "2017.06.22", "title": "Родителският отпуск за мъже военнослужещи мина на комисия в НС"}
{"url": "https://news.bg/crime/proveryavat-8-zapodozreni-za-trafik-na-hora.html", "text": "България участва в операция срещу трафика на хора за трудова експлоатация, координирана от Европол. В акцията участват представители на правоприлагащите органи, инспекциите по труда, имиграционните служби, данъчните власти и други партньорски организации от 26 държави-членки.В планираните действия в България между 15-19 май, се включиха служители на главните дирекции \"Борба с организираната престъпност\" и \"Гранична полиция\" в МВР и от Изпълнителна агенция \"Главна инспекция по труда\".Операцията на територията на цяла Европа бе насочена към разкриване на организирани престъпни групи, занимаващи се трафик на хора с цел трудова експлоатация.В момента службите проверяват 8 заподозрени - седем от тях, заподозрени за трудова експлоатация, и един - за сексуална. Разпитвани са 35 българи, а акцията е действала на 5 места.По време на координираната от Европол акцията са извършени проверки на повече от 22 193 души и 6056 превозни средства на над 2900 локации в цяла Европа. В резултат са задържани 133-ма заподозрени и са идентифицирани 221 потенциални жертви на трафик. Операцията доведе и до стартирането на 44 разследвания за трафик на хора на територията на ЕС.Съвместните екипи проведоха и информационна кампания за превенция на трудовата експлоатация.Много хора, които търсят сезонна или постоянна работа в чужбина, или искат да продължат образованието си в друга държава, стават жертви на измама.Ако търсите работа зад граница, от НКБТХ съветват да:, съветват отКомисията за борба с трафика на хора", "date": "2017.06.22", "title": "Проверяват 8 заподозрени за трафик на хора "}
{"url": "https://news.bg/society/lipsvat-inspektori-da-kontrolirat-trudovata-bezopasnost.html", "text": "Сметната палата извърши одит на изпълнението \"Контрол върху осигуряването на здравословни и безопасни условия на труд за работещите\" за периода от 1 януари 2013 г. до 31 декември 2015 г. Има риск за контрола за безопасност заради текучество на инспекторите в Изпълнителна агенция \"Главна инспекция по труда\" - ИА ГИТ.Контролът провеждан от ИА ГИТ по спазване на трудовото законодателство, в частност при осигуряване здравословни и безопасни условия на труд, носи принадена стойност и оказва положителен ефект върху дейността на предприятията и подобряване условията на труд на работещите, с което доказва своята ефективност.Правомощията на ИА ГИТ за периода от 2008 г. до 2016 г. непрекъснато се разширяват, а числеността на персонала се запазва. Средната брутна работна заплата за 2013 г. е 9 488 лв., за 2014 г. - 9 794 лв., за 2015 г. - 9 356 лв. Ниската средната брутна работна заплата намалява мотивираността на служителите. Текучеството е високо - за 2013 г. то е 9.0 на сто, за 2014 г. - 14.3 на сто и за 2015 г. - 13.3 на сто.Непрекъснатият процес на наемане на нови служители, които не са обучени и нямат опит, създава риск за постигане на заложените цели и води до намаляване на ефикасността от дейността, тъй като нарастват разходите на средства и време за обучението им.Поради недостатъчен административен капацитет - 495 служители, в рамките на един планов период (от една година) контролната дейност на ИА ГИТ не може да обхване цялата съвкупност от икономически субекти на територията на страната (над 300 000), което създава риск работодатели с ниска правна и управленска култура или по други причини да не спазват нормите на трудовото законодателство и тези за осигуряване на безопасни и здравословни условия на труд. Действията на ръководството на ИА ГИТ са насочени към повишаването качеството на инспекционната дейност и подобряването на условията на труд.Анализ на административния капацитет на ИА ГИТ, като се установят причините за високото текучество и се предприемат мерки за неговото намаляване - това е една от четирите препоръки, които Сметната палата дава на министъра на труда и социалната политика, който е и председател на Националния съвет по условия на труд.Темата е социално и икономически много важна по следните причини:От 2010 до 2014 г. трудовите злополуки в България бележат тенденция за намаляване - от 3 086 през 2010 г. до 2 807 през 2014 г. Броят на загиналите при тях обаче остава постоянно висок, дори нараства (от 109 през 2010 г. до 118 през 2014 г.). Коефициентът на тежест на трудовите злополуки се покачва неизменно за всяка година след 2010 г.По данни на Изпълнителна агенция \"Главна инспекция по труда\" (ИА ГИТ) над 40 на сто от всички регистрирани нарушения по спазване на трудовото законодателство са в сферата на осигуряването на здравословни и безопасни условия на труд за работещите.Нарушенията по обезопасяване на работното оборудване и технологичните процеси са най-честите причини за възникване на трудови злополуки. Относителният дял на тези нарушения, отнесен към общия брой нарушения, установени от контролните органи, показва, че те не са с голям обем, но са с голяма тежест и социален ефект - всяко едно от тези нарушения може да доведе до възникване на инцидент.Тревожна е статистиката при предприятията с рискови производства и дейности. При 571 проверки през 2014 г. в 510-те предприятия, подлежащи на контрол, са констатирани 3 230 нарушения, от които 2 697 - по осигуряване на здравословни и безопасни условия на труд.", "date": "2017.06.22", "title": "Липсват инспектори да контролират трудовата безопасност "}
{"url": "https://news.bg/int-politics/rusiya-pochti-sigurna-che-glavataryat-na-islyamska-darzhava-e-martav.html", "text": "Руското външно министерство обяви, че има висока степен на сигурност, че главатарят на терористичната групировка ДАЕШ (\"Ислямска държава\") Абу Бакр ал Багдади е мъртъв, съобщават руските медии.Москва обяви през миналата седмица, че нейни сили може да са ликвидирали тайнствения главатар на ДАЕШ, но Вашингтон заяви, че не може да потвърди смъртта, а западни и иракски представители бяха скептични.", "date": "2017.06.22", "title": "Русия почти сигурна, че главатарят на \"Ислямска държава\" е мъртъв"}
{"url": "https://news.bg/politics/mosv-s-konservativen-podhod-kam-speshnite-merki-s-byurokratsiyata.html", "text": "Екологичното министерство с консервативен подход при прегледа на административните режими с цел намаляване на тежестта за гражданите и бизнеса.Министърът на околната среда и водите Нено Димов отговари на актуални въпроси от депутатите в Комисията по околната среда и водите.Нено Димов заяви, че административната тежест в сферата на околната среда и водите за малките и средни предприятия ще бъде облекчена. За микро и малките компании може да се въведе принципа на мълчаливото съгласие. Ще се прецени също дали за тях могат да отпаднат тежките процедури по Оценка за въздействие върху околната среда (ОВОС), посочи министър Димов.Той обясни, че вече се работи с работодателските организации за преглед на административните процедури в МОСВ с цел намиране на решения за облекчаване на бизнеса. От тях вече постъпват предложения и идеите се обсъждат. Министърът уточни, че има административни процедури, които са ангажименти по европейски директиви и регламенти и няма как да бъдат премахнати.Първият от въпросите на депутатите бе този на ексминистъра на екологията Ивелина Василева и председател на комисията за изисканите от министър-председателя спешни мерки за справяне с бюрокрацията. Ивелина Василева подчерта, че МОСВ и неговите подразделения имат отношение към инвестиционния процес. Министър Нено Димов заяви, че вече са проведени срещи с работодателски и неправителствени организации. Той бе категоричен, че МОСВ има възпираща функция и спазването на режимите гарантира опазването на околната среда. По думите му все пак е важно да бъдат извадени пред скоби микро и малките предприятия, за които по-скоро да бъде въведен принципът на мълчаливото съгласие. Министър Димов каза още, че има ангажименти, които представлявали част от европейското законодателство, които няма да бъдат докоснати. Все пак той бе категоричен, че МОСВ ще работи за въвеждане на максимален брой електронни услуги, което по думите му е и ключ към опростяване на процедурите.\"Специално в сферата на околната среда и водите трябва да бъдем максимално консервативни\", коментира министър Димов. Той отстоя тезата си, че е по-важно да бъдат предприети правилните действия преди да се предприемат каквито и да било законодателни промени. \"За мен ключово е да подходим по-консервативен начин\", настоя Димов и изтъкна, че човешката грешка в околната среда не се възстановява лесно. Явор Божанков от ПГ \"БСП за България\" отправиха въпрос относно качеството на атмосферния въздух, за което има наказателна процедура срещу България.Министър Димов увери, че в момента по ОП \"Околна среда\" има средства, насочени към опазване чистотата на въздуха в размер на 115 млн. лв. Така предстои общините да представят своите актуализирани планове за опазване и подобряване качеството на въздуха.Министър Нено Димов заяви, че се мисли за подмяната на отоплителните тела с по-ефективни и целесъобразни, които да могат работят и с друг вид гориво, освен твърдо. \"Надали с ресурсите, които разполагаме можем да удовлетворим нуждите на тези 57% от населението\", коментира екоминистърът по отношение на енергийните помощи. По думите му фокусът е индивидуалното потребление в градовете, в които има най-сериозно превишаване на нормите за чистота на въздуха.Явор Божанков изтъкна, че е против всякаква логика фактът, че данъка на един нов автомобил е много по-висок отколкото за стар такъв. Той посочи, че така се стимулира населението да купува стари автомобили.Относно отпуснатите от правителството 14 млн. лв. за утилизиране на опасните отпадъци в химическия промишлен комплек на Девня стана ясно, че въпреки, че не е задължение на Министерски съвет, правителството е отпуснало средства за решаването на проблема, който датира от края на 90-те години. Очаква се да бъде направена обществена поръчка за утилизирането на отпадъците. Такава възможност съществувала във Франция.", "date": "2017.06.22", "title": "МОСВ с консервативен подход към спешните мерки с бюрокрацията"}
{"url": "https://news.bg/int-politics/gradovete-v-gartsiya-tanat-v-boklutsi-zaradi-stachka-a-idva-zhega.html", "text": "Служителите по чистотата в общините в Гърция стачкуват и големите градове затъват в боклуци.Служителите по чистотата в Атина вече няколко дни протестират, а днес стачката е обхванала цялата страна.Причината е, че над 10 хил. служители остават без работа след изтичане на временните им трудови договори. Според синдикатите правителството не е спазило обещанието си за удължаване на договорите или за назначаването на служителите на постоянна работа.Улиците на Атина са потънали в боклуци. Хиляди стачкуващи общински работници протестираха по улиците на гръцката столица. Според властите около 5 000 души са участвали в демонстрацията.Протестиращите за кратко са влезли в сблъсък с полицията, която използва сълзотворен газ, за да им попречи да влязат в комплекса, където се намира парламентът. Не се съобщава за ранени или арести.Протестиращите са изхвърлили боклуци пред сградата на министерството на вътрешните работи.Очаква се рязко покачване на температурата в следващите дни и има реална опасност от разпространение на зарази, предупреждават лекарите.", "date": "2017.06.22", "title": "Градовете в Гърция тънат в боклуци заради стачка, а идва жега"}
{"url": "https://news.bg/crime/burgazliya-darzha-za-zalozhnitsi-3-godishniya-si-sin-i-mayka-si.html", "text": "Бургазлия държа като заложници майка си и сина си в жилищен блок в областния град. От 18.45 часа вчера, 21 юни, мъжът е задържал 75-годишната си майка и 3-годишния си син против тяхната воля в семейния апартамент, разположен в блок №51 в квартал \"Славейков\".Близо 20 часа след това полицаите успели да освободят заложниците. Бабата и детето са в добро здравословно и психическо състояние.Около 18.40 часа в ОДМВР - Бургас е получен сигнал за възникнал семеен скандал в апартамент в посочения блок и квартал. Полицаите посетили въпросния адрес и успели да изведат от жилището 31-годишна жена, живееща на семейни начала с 36-годишния мъж.Като извели жената полицаите били заплашени от мъжа, че ще намушка тригодишния си син, ако се опитат да го изведат от жилището. Той демонстрирал намерението си с кухненски нож, опрян до врата на момченцето.След като полицаите отстъпили, мъжът заключил вратата на жилището си и я барикадирал с мебели. Той заковал и плоскости, така че врата да не може да се отвори. Заедно с него в апартамента останали майка му и 3-годишния му син.Полицаите сформирали екип и извършили външно наблюдение на жилището. Те разговаряли и със съседите на 36-годишния бургазлия.Психолозите от Института по психология към МВР осъществили контакт с нападателя и провели множество беседи за безинцидентно освобождаване на близките му. Мъжът обаче категорично отказал да освободи жената и детето и заявил, че притежава огнестрелно оръжие и взривни вещества. Той заплашил, че при евентуален опит за проникване в апартамента, ще детонира взривните вещества.След подробна преценка и анализ на на създалата се ситуация около 14.30 часа екип от \"Специализираните полицейски сили\" при ОДМВР - Бургас щурмувал през терасата апартамента. Първоначално те извели невредими тригодишно момченце и неговата 75 годишна баба. След това задържали и похитителя.Бургазлията е задържан за срок до 24 часа. По случая е образувано досъдебно производство.", "date": "2017.06.22", "title": "Бургазлия държа за заложници 3-годишния си син и майка си"}
{"url": "https://news.bg/crime/shestima-lekari-na-sad-za-smartta-na-rodilka.html", "text": "Обвиняват шестима лекари от две болници, причинили по непредпазливост смъртта на родилка, съобщиха от прокуратурата. На всеки медик е повдигнато обвинение за това, че при независимо съизвършителство са причинили смъртта на пациент, настъпила на 24 октомври 2011 г. в София след развил се сепсис.На 12 септември 2011 г., 19-годишна жена постъпила в \"Шейново\", където избрала да роди своето първо дете, решено е това да стане със \"секцио\". Дежурен тогава бил д-р Лозанов.Обвинените медици са д-р Лозанов и д-р Байданова - Василева от САГБАЛ \"Шейново\" АД и д-р Филипов, д-р Червеняков, д-р Христов, и д-р Цеков от УМБАЛСМ \"Н.И. Пирогов\" ЕАД.Операцията извършил лично д-р Лозанов. След това той пристъпил към възстановяване на направените разрези, като пропуснал да отстрани цялата плацента от матката. Така оставените части способствали за превръщане на матката в първоначално огнище на инфекция и източник на сепсис. Същият ден д-р Байданова - Василева била определена за лекуващ лекар на младата жена.Деня след раждането младата майка започнала да изпитва силни болки и неразположение. Това й състояние се дължало на вече започналия сепсис поради настъпилата инфекция в резултат на \"забравените\" в матката част от плацента и околоплодни обвивки.Била констатирана твърде висока левкоцитоза и олевяване на кръвната картина. През следващите дни болките и неразположението на родилката се усилвали, като тя дори колабирала. Жената съобщила всичко това на д-р Байданова - Василева.Тя се запознала лично с констатираните при този пациент показатели касаещи телесната температура и стойността на левкоцитите, но не назначила на пациентката микробиологични и копрологично изследвания и не диагностицирала правилно влошеното клинично състояние на пациентката си. Вместо това на 16 септември 2011 г., въпреки усложненията при родилката, д-р Байданова - Василева решила да я изпише.. След установяване на свободно подвижна течност в корема, на 20 септември 2011 г. в тежко състояние е приведена в \"Н. И. Пирогов\". На същата дата след разширен консилиум в\"Н. И. Пирогов\", е решено на 19 - годишната жена да бъде извършена диагностична лапароскопия. Операцията извършил д-р Филипов. Като консултанти на място били повикани д-р Червеняков, д-р Христов и д-р Цеков, от същото болнично заведение.Д-р Филипов решил да изчака, вместо да отстрани матката на 19-годишната родилка. През следващите дни след лапароскопията състоянието на младата жена продължило да се влошава.На 28 септември 2011 г. е решено тя да бъде преместена в \"Клиника по нефрология\", към УМБАЛ \"Александровска\". На 07 октомври 2011 г. на пациентката била извършена лапаротомия, като била отстранена матката и част от дебелото черво. Въпреки положените усилия от страна на медиците в УМБА \"Александровска\" на 24 октомври 2011 г., в гр. София пациентката починала, вследствие на развил се сепсис.В документите по делото пише: \"Видно от изготвена по делото експертиза е, че в случая са налице два основни пропуска. Първият е оставянето на плацентарни части в матката при извършване на цезарово сечение, което е причина за развитието на сепсиса.Вторият пропуск е забавянето на третата коремна операция със седемнадесет дни след лапароскопията. Тази последна операция е била извършена вече при настъпили тежки многооргани патологични процеси в организма на 19-годишната жена и шансът да се промени неблагоприятния изход е бил нищожен\".Предстои насрочване на делото от съда.", "date": "2017.06.22", "title": "Шестима лекари на съд за смъртта на родилка"}
{"url": "https://news.bg/crime/osadiha-na-blizo-7-godini-zatvor-schetovoditelkata-prisvoila-400-hil-lv.html", "text": "Счетоводителката, която присвои чрез документална измама 390 102 лева беше осъдена на 6 години и 8 месеца затвор.След като първоначално старшата счетоводителка беше осъдена на условна присъда, Окръжната прокуратура във Варна протестира решението на Варненския окръжен съд.Условната присъда на бившата старша счетоводителка в дирекция \"Социално подпомагане\" във Вълчи дол Надежда Стоянова беше отменена. Вместо това Апелативният съд реши подсъдимата да изтърпи наказание от 6 години и 8 месеца лишаване от свобода при общ затворнически режим.С присъда Апелативният съд лиши подсъдимата 44-годишната жена и от правото да упражнява професията си или друга дейност, свързана с пазене или управление на парични средства за срока на лишаването ѝ от свобода. Тя трябва и да покрие разноските по делото, които възлизат в размер на близо 2000 лева. Срещу нея е наложена и забрана да напуска пределите на Република България.Припомняме, счетоводителката е извършвала документалната измама в продължение на 10 години. Тя е присвоила държавните средства за подпомагане на социално слаби като е използвала документи с невярно съдържание.На 15 януари 2003 г. 44-годишната Надежда Стоянова била преназначена на длъжност \"Старши счетоводител\" в дирекция \"Социално подпомагане\". Заемала тази длъжност до 1 април 2014 г., когато е уволнена след разкриване на престъпните й действия.Задълженията ѝ като старши счетоводител включвали плащания на социални помощи, заплати и издръжка чрез изготвяне на ведомости и платежни нареждания.Счетоводителката знаела за слабостите в системите за отчитане на документите по банка. Разчитайки и на авторитета си като дългогодишен служител, тя започнала да създава дублиращи счетоводни записи на реално начислени суми за социални помощи. Изготвяла и платежни нареждания, в които като получател посочвала дирекция \"Социално подпомагане\" - Вълчи дол, но вместо банковата сметка на дирекцията, парите постъпвали по посочената от нея лична банкова сметка. Тя сама избирала сумата, която иска да получи незаконно в личната си сметка.Неправомерните действия на счетоводителката били установени от служителка в банков служител на 17 септември 2013 г. При тройно засичане банковият служител установил, че като бенефициент е изписана дирекция \"Социално подпомагане\" във Вълчи дол, но сумата от 15 972 лв. постъпила в сметка, различна от бюджетните. Станало ясно, че сумата е преведена в частната сметка на името на Надежда Стоянова.Банката уведомила подсъдимата, че неправомерно ползва сметката и настояла старшата счетоводителка да закрие тази сметка. Тя не направила това и банката служебно закрила сметката ѝ. Подсъдимата обяснила, че е станала грешка и сторнирала сумата от 15 972 лв. Малко по-късно обаче наредила същата сума по личната си сметка в друга банка.В хода на разследването се установило, че в периода от септември 2004 до 25 февруари 2014 г. чрез използване на документи с невярно съдържание Надежда Стоянова е получила без правно основание парични суми, собственост на Агенцията по социално подпомагане при Министерството на труда и социалната политика. Сумата възлизала в размер на 390 102 лв.Действията си по присвояването чрез документна измама счетоводителката обяснила с онкологично заболяване и разходите по лечението му, за което се доверила основно на врачки.По време на процеса обаче стана ясно, че подсъдимата е клинично здрава, което се потвърждава и от петорната съдебномедицинска експертиза по случая. Беше констатирано и че стандартът на живота на Надежда Стоянова в малкия град Вълчи дол не е останал незабелязан от съгражданите ѝ, въпреки заплата от 1000 лева, която тя трябвала да получава законово.Присъдата на Апелативния съд във Варна подлежи на обжалване пред ВКС.", "date": "2017.06.22", "title": "Осъдиха на близо 7 години затвор счетоводителката, присвоила 400 хил. лв."}
{"url": "https://news.bg/regions/tezhka-katastrofa-kray-ruse.html", "text": "Тежка пътно транспортно произшествие се размина без жертви на входа на Русе. Катастрофата е станала около 9 часа на входа на областния град откъм София, съобщи bTV.Установено е, че лек автомобил с разградска регистрация предприел маневра по обратен завой. В автомобила се возили трима души, а маневрата е била извършвана на позволено за това място.Докато водачът завивал в колата се врязал друг лек автомобил, който не спазил необходимата дистанция. Вследствие на удара автомобилът с разградска регистрация се обръща. По първоначална информация инцидентът се е случил заради високата скорост на водача с колата, врязала се в първия автомобил.Шофьорът на обърналия се автомобил е обяснил, че не е нормално да се шофира със скорост от 200 км/ч. По думите му именно по този начин стават убийствата по пътищата. Водачът има златен талон и до сега никога не е имал регистрирано нарушение.", "date": "2017.06.22", "title": "Тежка катастрофа край Русе"}
{"url": "https://news.bg/society/pametnitsite-na-zaginalite-granichari-poluchavat-statut-na-voenni-pametnitsi.html", "text": "Паметниците на граничарите, които са загинали, опазвайки неприкосновеността на държавната граница и обществения ред, ще получат статут на военни паметници. Това решиха на първо четене депутатите от парламентарната военна комисия.С 11 гласа \"за\" и 9 \"въздържал се\" бяха приети промени в Закона за военните паметници, внесени от Патриотите.Мотивите им са, че на територията на страната има много паметници и плочи на граничари, отдали живота си за неприкосновеността на държавната ни граница, но те не попадат в категорията \"военен паметник\".\"193 са паметните знаци на български граничари и военнослужещи, които са дали своя живот в много широк исторически диапазон\", изтъкна Милен Михов от Обединените патриоти. Освен това, той добави, че не сме имунизирани и в бъдеще може да имаме печален повод да поставим още такива паметни знаци на български граничари.", "date": "2017.06.22", "title": "Паметниците на загиналите граничари получават статут на военни паметници"}
{"url": "https://news.bg/euronews/emil-radev-podkrepi-nauchnite-biblioteki-v-es.html", "text": "Българският евродепутат Емил Радев, ЕНП/ГЕРБ, се срещна с представители на LIBER, най-голямата мрежа от научни библиотеки в Европа, която представлява изследователите и изследователските интереси. Той обсъди с тях текущата реформа на авторското право в Европейския съюз, която предвижда една модернизирана рамка от изключения и ограничения, която да позволи на изследователите да се възползват от наличието на едно по-ясно правно пространство, за да използват новаторски изследователски средства за извличане на информация от текст и данни.\"В Европейския съюз научните организации, като например университетите, библиотеките и научните институти, се сблъскват с правна несигурност относно степента, до която могат да извличат съдържание при извличането на информация от текст и данни. Това засяга особено случаите, когато не е предвидено приложимо изключение или ограничение и когато се изисква разрешение от носителите на права, за да се предприемат такива действия\", заяви Емил Радев.Новите технологии позволяват на научните изследователи да обработват големи обеми информация, за да придобият нови знания и да разкрият нови тенденции. Докато технологиите за извличане на информация от текст и данни преобладават в цифровата икономика, широко разпространено е схващането, че извличането на информация от текст и данни може да бъде от особено голяма полза за научноизследователската общност и по такъв начин да насърчи новаторството.С реформата в авторското право, която се обсъжда в Европейския парламент се цели подобряване на усвояването на текст и извличане на данни в ЕС за изследователска среда. Предстои да бъдат обсъждани множеството изменения направени от Европейския парламент с оглед постигането на компромисно решение по окончателния текст на директивата.", "date": "2017.06.22", "title": "Емил Радев подкрепи научните библиотеки в ЕС"}
{"url": "https://news.bg/finance/pensionerite-nastoyavat-za-indeksirane-na-vsichki-pensii.html", "text": "Пенсионерите искат индексиране на всички пенсии в страната и закон за възрастните хора. Това заяви най-масовата пенсионерска организация в България \"Съюз на пенсионерите - 2004\" по време на пресконференция на тема \"За преизчисляване на пенсиите на българските пенсионери - изход в безизходицата\".\"Протестираме срещу дискриминационното отношение на Народното събрание да се увеличат само минималните пенсии в страната, без да се актуализират и индексират и останалите пенсии\", заявиха от организацията по време на пресконференцията. Пенсионерите припомниха и за предизборните обещания на някои политически партии за минимална пенсия от 300 лева, \"имаше обещания и за индексиране на пенсиите\".Пенсионерите скочиха и срещу решението на правителството не е обърнало внимание на предложението на БСП пенсиите да се индексират. Според тях издигнатите от тях депутати не обръщат внимание на техните проблеми.\"Не се обръща внимание на проблемите на пенсионерите. Положението, в което се намира българските пенсионери, е крайно критично\", посочиха от \"Съюза на пенсионерите - 2004\".\"Пенсиите на българските пенсионери са най-ниски в Европа. Ако нашето правителство не погледне благосклонно към проблемите на пенсионерите, животът от тук нататък ще бъде малък ад за сегашните и бъдещите пенсионери\".Пенсионерите категорично заявиха, че трябва да има индексиране на пенсиите на всичките 2 милиона и 285 хиляди пенсионери, а не само на 800 хиляди. \"Това е дискриминация\", посочиха от \"Съюза на пенсионерите - 2004\" и добавиха, че в държавата ни трябва да се приеме и закон за възрастните хора.", "date": "2017.06.22", "title": "Пенсионерите настояват за индексиране на всички пенсии"}
{"url": "https://news.bg/society/nay-bednite-u-nas-sa-s-nachalno-ili-bez-obrazovanie.html", "text": "Образованието оказва съществено влияние върху риска от бедност при работещите. Най-висок е делът на работещите бедни с начално и без образование - 68.8%.С нарастване на образователното равнище относителният дял на бедните сред работещите намалява приблизително 2 пъти за хората с основно образование и над 4 пъти за тези със средно, пише в доклада на Националния социологически институт (НСИ).Едночленните домакинства поддържани от човек над 65 години, самотните родители с деца и домакинствата с три и повече деца са най-заплашени от бедност. Рискът от бедност за 2016 г сравнено с предходната при домакинства с един родител и зависими деца е най -голям - 12,2%. Най-малко бедни има в домакинствата с двама възрастни и едно дете и с двама възрастни над 65 години. Жените, които поддържат домакинство сами са застрашени от бедност с 15,3% повече отколкото мъжете в същите условия.Последните резултати сочат, че най-много бедни има сред ромите - 77.1%, а най-малко сред българската етническа група - 15.7%. При българите обаче преобладаващите бедни са пенсионерите - близо 43%, а сред ромите - безработните - 39%. Работещите бедни сред турската, българската и ромската общност са с приблизително близък дял - съответно 29%,27.9% и 28.1%. показва още социологическото проучване.Най-голяма част от живеещите в България изпитват ограничения по отношение на почивката извън дома (56.3%) и възможностите да посрещнат неочаквани разходи -неотложен ремонт на жилището или колата, подмяна на пералня или хладилник, внезапно заболяване. Резултатите изведени от Социологическият институт показват, че 34.5% от хората в държавата не могат да си позволят да ядат месо, пиле или риба всеки втори ден. Една трета от хората в домакинствата изпитват затруднения при плащането навреме на разходите, свързани с жилището, а близо 40% се ограничават при отоплението на жилището си.През 2016 г. 31.9% от населението живее в материални лишения. Половината от българите не могат да си позволят едноседмична почивка, за турската етническа група това са три четвърти от хората, а едва 8% от ромите могат да се похвалят, че могат да почиват цяла седмица.Във връзка със стратегията \"Европа 2020\" се изчислява комбиниран показател на напредъка на страните Показателят включва хора, живеещи в риск от бедност, с материални лишения и в домакинства на безработни.Този показател сочи, че през 2016 г. 40.4% от населението (2 890.3 хил. души) са били в риск от бедност и социално изключване.През 2016 г. 31.9% от децата до 17-годишна възраст в България са изложени на риск от бедност, или с 6.5 % повече спрямо 2015 година. Социалните помощи към домакинствата намаляват риска от бедност сред децата с 11.6 %.Достигнатата образователна степен и професията на родителите са важен фактор за бъдещото развитие на децата. По-високото образователно равнище дава възможност за по-широк достъп до пазара на труда и съответно до по-високо заплащане. През 2016 г. всяко осмо от десет деца (77.4%), чиито родители са с начално или без образование, живее в бедност. Приблизително 18 пъти по-малко са децата, чиито родители са с висше образование и живеят в риск от бедност.На всеки четири от десет деца не може да бъде осигурено купуването на книги, които са подходящи за възрастта на децата и купуването на два чифта обувки по размер в зависимост от сезона. През 2016 г. 41.4% от децата с материални лишения живеят и в риск от бедност.През 2016 г. 18.7% от българчетата са лишени от необходими материални консумативи, 40.0% от турците до 17-годишна възраст и 75.1% от циганчетата.През 2016 г. най-ниската линия на бедност се наблюдава в областите Видин и Пазарджик, а най-високата - в област София, Стара Загора и Габрово.Най-висок е относителният дял на бедните в областите Сливен - 31.4%, Пазарджик - 28.2%, и Варна - 26.6%., а най-нисък в областите Ямбол - 14.4%, Силистра - 14.9%, и Благоевград - 15.7", "date": "2017.06.22", "title": "Най-бедните у нас са с начално или без образование"}
{"url": "https://news.bg/world/eksploziya-do-baza-na-nato-v-turtsiya.html", "text": "Малка експлозия на гробище в близост до военна база на НАТО в Западна Турция.Има поражения по стени до базата, но няма пострадали хора, съобщиха турски медии, цитирани от АП.Анадолската агенция отбеляза, че експлозията в град Измир е причинена от бомба, която създава голям шум, но причинява малки поражения.Бомбата е била поставена до стените на базата.Агенцията допълва, че се провежда операция за залавяне на извършителите.", "date": "2017.06.22", "title": "Експлозия до база на НАТО в Турция"}
{"url": "https://news.bg/health/elektronni-retsepturni-knizhki-predlagat-lichnite-lekari.html", "text": "От националното сдружение на общопрактикуващите лекари предлагат рецептурните книжки да се предписват изцяло електронно. Идеята им е отправена до здравния министър Николай Петров, до председателя на БЛС д-р Венцислав Грозев и до председателя на НЗОК д-р Глинка Комитов. Личните лекари уверяват, че Рецептурните книжки (РК) в досегашния им вид са изиграли своята роля.\"Предлагаме да се обмисли като преходна стъпка към изцяло електронно предписване на реимбурсирани медикаменти и др., РК да бъде заменена от един единствен документ, който съдържа информацията от втора вътрешна корица и първа страница на сегашната РК, т.е. доказва правото и основанието на пациента да му бъдат изпълнени в аптеката, предписаните от лекаря лекарства в рецептите\", пишат в съобщение от Общопрактикуващите лекари.В този случай трябва да се направят някои незначителни корекции по отношение следене на дати на изпълнение или предписване, смятат личните лекари. Готови сме при съгласие от ваша страна да обсъдим евентуални промени, които ще оптимизират работата ни, ще са от полза за пациентите и не изискват радикални промени.Посочените в настоящото Указание правила са валидни от 01 юли 2017 г. До тази дата, а при \"тримесечни рецепти\" - до изтичане на срока им, съществуващите към момента рецептурни книжки с повече от 16 разпечатки, или неприкрепени в самата книжка по указания начин разпечатки, могат да бъдат използвани от аптеките. С тях могат да се изпълнят вече издадените вече рецепти.След изтичане на сроковете и изпълнение на условията, старите, прикрепени по друг начин разпечатки се премахват. Те се дават на пациента за съхранение при последващо посещение и се започва работа по новоуказания ред.Преди седем години беше въведена т.н. тримесечна рецепта, както и възможността за автоматично по електронен път генериране на информацията, която до онзи момент се вписваше на ръка в рецептурните книжки. Това ставаше при всяко изписване на медикаменти, както и нейното разпечатване върху бял лист хартия-формат А4.Възможността а разпечатване на съответната част от Рецептурната книжка предотврати нуждата от закупуване на няколко книжки.Единственият атрибут, който осмисля съществуването на РК в момент,а са данните на лекаря, пациента и основанието за изписване на реимбурсираните медикаменти (кодове заболявания по МКБ). Останалата част от РК играе ролята на папка за пренасяне на данните в разпечатката при ежемесечното или на три месеца изписване на медикаментите, обясняват от сдружението.В полза на искането си за електронно отпускане на лекарства, които се покриват от Касата, от Сдружението на общопрактикуващите лекари обясняват, че по този начин няма да се разходват пари и време за заверка на нови книжки - поне двукратно посещение при личния лекар и веднъж в РЗОК, а офиси на Регионалните здравни каси има само в някои населени места.От Сдружението на общопрактикуващите лекари предлагат нов текст на Указание за работа с \"РЕЦЕПТУРНА КНИЖКА НА ХРОНИЧНО БОЛНИЯ\":", "date": "2017.06.22", "title": "Електронни рецептурни книжки предлагат личните лекари"}
{"url": "https://news.bg/disasters/izbuhnal-dispensar-za-krem-ubi-izvestna-frenska-fitnes-blogarka.html", "text": "Известна лайфстайл блогърка във Франция е била убита от експлодирал диспенсър за крем, съобщава БиБиСи.Смъртта на Ребека Бъргър беше обявена във \"Фейсбук\", като нейното семейство я определи като \"домашен инцидент\".Предупреждение срещу повредените диспенсъри също така е било публикувано на нейния профил в \"Инстаграм\", като се уточнява, че той е \"експлодирал и ударил Ребека в гърдите, причинявайки смъртта ѝ\".Френските медии съобщават, че е починала от сърдечен арест след инцидента, въпреки получената медицинска помощ.Фитнес инструкторката е известна във Франция, като е имала 55 хил. фенове на страницата си във \"Фейсбук\" и 154 хил. последователи в \"Инстанграм\".Член на семейството на Ребека Бъргър се обърна към аудиторията в \"Инстаграм\", предупреждавайки читателите да не използват тези устройства, подчертавайки, че десетки хиляди \"дефектни устройства\" остават в обращение.Диспенсърът за бита сметана работи чрез впръскване на газ в метален контейнер, поддържайки целия диспенсър под високо налягане.Френска потребителска група предупреждава читателите си от години за дефектните съединители на газовите капсули, което ги кара да се чупят и изстрелват с висока скорост.Съобщават се различни наранявания, вариращи от счупени зъби и шум в ушите до множество фрактури, а в един случай загубата на око.През 2013 г. жертва на диспенсър за крем е бил с шест счупени ребра и със счупена гръдна кост.", "date": "2017.06.22", "title": "Избухнал диспенсър за крем уби известна френска фитнес блогърка"}
{"url": "https://news.bg/world/tusk-mechtae-obedinenoto-kralstvo-da-ostane-v-es.html", "text": "Председателят на Европейския съвет Доналд Туск мечтае Великобритания да остане в ЕС, съобщава АФП.Преди двудневната среща на върха на ЕС в Брюксел, където премиерът на Великобритания Тереза Мей ще разкрие плановете си за Брекзит пред евролидерите, Туск отбеляза, че процесът е обратим и Обединеното кралство може да остане в ЕС.\"\", каза Туск пред журналисти.\"е\", добави бившият полски премиер.\"\", поясни той.Туск използва популярната песен на Джон Ленън Imagine, за да помечтае Великобритания да остане в ЕС.Миналата седмица френският президент Еманюел Макрон и германският финансов министър Волфганг Шойбле заявиха, че вратата за Великобритания остава отворена.Въпреки че е участвал на 80 срещи общо като премиер на Полша и председател на Европейския съвет, \"\", каза още Туск.\"\", завърши той.", "date": "2017.06.22", "title": "Туск мечтае Обединеното кралство да остане в ЕС"}
{"url": "https://news.bg/society/udalzhava-se-rabotnoto-vreme-za-priemaneto-na-finansovi-otcheti.html", "text": "Агенцията по вписванията ще работи с удължено работно време от 23 юни до края на месеца.Така за улеснение на гражданите работното време на агенцията за периода се удължава. То ще е от 8.30 до 18 ч. На 30 юни изтича 6-месечният срок, в който собствениците на фирми са длъжни по закон да подадат годишните си финансови отчети. Промяната идва след като ресорният зам.-министър на правосъдието Десислава Ахладова, по указания на министър Цецка Цачева, направи проверка за това как служителите на агенцията работят с граждани и на какво се дължат опашките във ведомството. Проверката установи, че всички служители са на работните си места и отпуските им са спрени до края на месеца.Голямото струпване на хора се дължи на факта, че болшинството граждани чакат от началото на годината до крайния срок да останат една-две седмици. В сравнение с миналата година опашките са редуцирани значително поради възможността повечето фирми да подават отчетите си онлайн.Един от ключовите приоритети на правителството е административната реформа и облекчаването на бюрократичните режими.", "date": "2017.06.22", "title": "Удължава се работното време за приемането на финансови отчети"}
{"url": "https://news.bg/regions/dvama-motoristi-zaginaha-kray-petrich.html", "text": "Двама мотористи загинаха след силен удар с джип.Инцидентът е станал около 10 часа тази сутрин по пътя за границата ни с Македония, между Петрич и Златарево, предаде bTV.По първоначална информация лек автомобилът се движел в посока Златарево. Водачът му предприел ляв завой за навлизане в крайпътен имот. В този момент моторът, движещ се зад колата, се врязал в лявата част на автомобила. Предполага се, че водачът на мотора не е съумял да намали скоростта.Вследствие на удара загива 37-годишния водач на мотора, както и неговия 15-годишен спътник, и двамата от Петрич.Катастрофата временно затрудни движението по пътя Петрич - Златарево.", "date": "2017.06.22", "title": "Двама мотористи загинаха край Петрич"}
{"url": "https://news.bg/world/600-visoki-sgradi-v-angliya-imat-shodna-oblitsovka-kato-na-izgoreliya-nebostargach-v-london.html", "text": "Местните власти в Англия са установили, че 600 високи сгради имат подобна леснозапалима облицовка като тази на изгорялата жилищна сграда Гренфел (Grenfell). Това съобщи британското правителство, цитирано от \"Гардиън\".При пожара преди седмица загинаха 79 обитатели на жилищната сграда.Проверки на местните власти след инцидента са установили, че стотици сгради имат подобни леснозапалими фасадни плоскости.Премиерът на Великобритания Тереза Мей заяви пред Камарата на общините, че са предприети спешни мерки за обезопасяването на въпросните сгради.Мей, която направи съобщение в долната камара за инцидента, поясни, че резултатите от проверките са пристигнали точно преди да започне да говори пред законодателния орган.След пожара в Гренфел, който се е разпространил изключително бързо заради облицовката на сградата, която се е оказала, че не е огнеупорна, извършена е проверка на всички жилища с подобно външно покритие, каза още Мей.Министърът-председателят изтъкна, че стотици сгради могат да бъдат проверени за ден, като резултатите ще излязат в \"рамките на часове\".\"\", уверява тя.Мей обаче не може да каже все още дали използваната на Гренфел облицовка е в съответствие с регулациите и стандартите на пожарните служби и други органи.Премиерът съобщи още, че проверката на облицовката на Гренфел ще бъде публично огласена през следващите 48 часа.Мей разпореди разследване на пожара. Полицията обяви, че е започнала разследване за извършено криминално деяние.", "date": "2017.06.22", "title": "600 високи сгради в Англия имат сходна облицовка като на изгорелия небостъргач в Лондон"}
{"url": "https://news.bg/crime/telefonni-izmamnitsi-zaloveni-v-ruse.html", "text": " При специализирана операция в Русе и Ветово са заловени трима телефонни измамници. Акцията на ГД \"Национална полиция\" е проведена на 14 и 15 юни, а в хода на операцията от жилищата на задържаните са иззети мобилни телефони, СИМ карти, златни накити и голяма сума пари. От разследването става ясно, че измамниците са извършили 7 телефонни измами във Велико Търново между 12 май и 4 юни, от които са плячкосали 20 хил. лева и златни бижута.Заловените са познати на полицията и са вече осъждани. За телефонните измами са им наложени мерки за неотклонение \"задържане под стража\".", "date": "2017.06.22", "title": "Телефонни измамници заловени в Русе"}
{"url": "https://news.bg/health/ofeliya-kaneva-detsata-sa-parvo-detsa-i-sled-tova-patsienti.html", "text": "Държавната агенция за закрила на детето (ДАЗД) направи мащабна проверка на педиатри и акушер-гинеколози. Проверката е извършена в 18 области на страната, съобщи БНР.Инспекцията е продължила няколко месеца. Засегнати са 72 медицински практики, обслужващи над 120 хил. пациенти, от които 20 600 са деца.В хода на проверките са съставени 10 акта за административни нарушения в 7 от обектите на общо 10 служители.По думите на председателя на ДАЗД Офелия Кънева проверката е била провокирана от установяването на недобри контакти с гилдията на здравеопазването. Според нея се наблюдава \"загубване на казуса\" между общопрактикуващите лекари, акушер-гинеколозите, педиатрите и останалите органи по закрила на детето.Кънева допълни и че има случаи, в които общопрактикуващите лекари не разпознават ангажиментите си към децата. Според нея детето е първо дете и тогава пациент и това трябва да се прилага и разбира. Независимо къде се намира детето и кое е детето, то е национален приоритет.", "date": "2017.06.22", "title": "Офелия Кънева: Децата са първо деца и след това пациенти"}
{"url": "https://news.bg/euronews/85-ot-obrazovanite-balgari-do-38-godini-napuskat-stranata.html", "text": "С голямо мнозинство беше приет докладът на българския евродепутат Момчил Неков за Новата европейска програма за умения. Програмата цели да повиши уменията и квалификациите на европейските граждани и да се справи с безработицата и изтичането на мозъци.По последни данни 85% от образованите българи, които са на възраст до 38 години, напускат пределите на България. Сред тях са основно инженери, IТ специалисти, доктори, медицински сестри и учители. \"Трябва да покажем на българите, че могат да се реализират успешно и в нашата родина. Трябва да се погрижим да върнем и Българите в чужбина, които могат да приложат наученото на Запад у нас. Това ще стане чрез сътрудничество между държавата, бизнеса и образованието \"., заяви Неков.Българският евродепутат смята, че България трябва да си възвърне изгубения блясък на професионалното образование и дуалната форма на обучение като се отчетат новите потребности на пазара на труда по региони. \"Трябва да се подсигурим, че като свършат парите по проектите за дуално образование, бизнесът и фирмите ще са готови да инвестират в обучението на кадри. За да се случи това, трябва да се осигурят финансови стимули поне в началото \", допълни Неков.По данни на Синдиката на българските учители (СБУ) около 3000 са учителите в България, които преподават в клас без да притежават диплома за педагози. В допълнение на това, заради недостигга на кадри, 5500 са работещите пенсионери учители към момента. Новата европейска програма за умения призовава за предприемането намерки за привличането на повече млади кадри и за подобряване на статута на учителската професия. Според Неков учителят трябва да бъде водеща движеща сила в дигиталната трансформация на образованието.След гласуването Момчил Неков беше домакин на дебат по доклада с акцент върху дигиталните умения и професионално образование. В него участваха членове на Европейския парламент, представители на Европейската комисия, работодателски и синдикални организации.Докладът за Новата европейска програма за умения, ", "date": "2017.06.22", "title": "85% от образованите българи до 38 години напускат страната"}
{"url": "https://news.bg/int-politics/tramp-predlozhil-na-shefove-na-spetssluzhbi-da-oprovergayat-che-tayno-se-e-sgovaryal-s-rusnatsite.html", "text": "Двама от най-високопоставените служители в специалните служби на САЩ са казали пред разследващия екип на специалния прокурор Робърт Мълър и разследващата сенатска комисия по разузнаването в отделни заседания през миналата седмица, че президентът Доналд Тръмп е предложил те да кажат публично, че между неговия предизборен щаб и руснаците е нямало никакъв сговор. Това са разкрили множество източници пред СиЕнЕн.Директорът на Националното разузнаване на САЩ Дан Коутс и директорът на Агенцията за национална сигурност Майк Роджърс определиха взаимодействията си с Тръмп относно разследването на намесата на Русия в американските президентски избори като странни и неловки, но заявиха, че не смятат, че президентът им е разпоредил да се намесят, твърдят множество източници, запознати с техните обяснения.Източниците допълват, че Коутс и Роджърс са отишли по-далеч в сравнение с публичното изслушване на 7 юни, когато те са предоставили малко подробности за разговорите си с Тръмп.Източниците са посочили пред СиЕнЕн първите си впечатления за това, което шефовете на специалните служби са говорили пред разследващия екип на Робърт Мълър, когато са дали отделни интервюта през миналата седмица. И двамата са изтъкнали пред екипа на Мълър, че са били изненадани, че президентъл би предложил те публично да обявят, че не е участвал в таен сговор с руснаците. Екипът на Мълър, който е в ранната фаза на разследването си, в крайна сметка ще реши дали разговорите на Тръмп с двамата директори на спецслужби са от значение за разследването.Коутс и Роджърс също така са се срещнали поотделно със сенатската комисия по разузнаването в две закрити заседания, подробности за които са били предоставени на СиЕнЕн от източници от Републиканската и Демократическата партия в Конгреса. Един източник е заявил, че Тръмп искал от тях да кажат публично, че тогавашният директор на ФБР Джеймс Коми бил казал на президента тайно: че той не е бил разследван за таен сговор с руснаците.Обаче източниците допълват, че нито Коутс, нито Роджърс не са изразили опасения, че Тръмп ги притиска да сторят нещо, което те не желаят да направят. Те не са реагирали на предложението на Тръмп.Тръмп многократно е твърдял, че никакво тайно споразумение не е имало с руснаците.", "date": "2017.06.22", "title": "Тръмп предложил на шефове на спецслужби да опровергаят, че тайно се е сговарял с руснаците"}
{"url": "https://news.bg/world/zhena-propadna-v-6-metrova-shahta-v-kitay.html", "text": "Паваж \"погълна\" жена в Китай. Каченият в интернет видеоклип показва как жена пропада в пропаст, докато върви по тротоара.Оказва се, че шахтата, в която жената пропада, е дълбока 6 метра.Постарадалата е спасена от пожарникари.", "date": "2017.06.22", "title": "Жена пропадна в 6-метрова шахта в Китай"}
{"url": "https://news.bg/society/zashtitavat-kirilitsata-sas-zakon.html", "text": "Защитата на кирилицата в официалните сайтове на българските институции, в надписите на полицейските униформи и в уличните табели обсъдиха по време на кръгла маса в Народното събрание.Поводът е подготвян Законопроект за книжовния български език, с който се гарантира защитата на националната идентичност и правилната употреба на съвременния български книжовен език. Проф. Иван Гранитски поздрави патриотите за инициативата и изтъкна като положителен факта на обсъждането на подобен законопроект.\"Отдавна трябваше да се приеме такъв закон\", коментира проф. Гранитски. Разбира се не липсваха и критики от негова страна към така предложените текстове. Според него е редно поне в този законопроект да бъде избегнат бюрократично-чиновническия език и двусмислията, които биха създали големи проблеми.Така например с предложените текстове се създавала предпоставка за появата на учебници на цигански и турски. \"Клопката за майчиния език е, че щом като се приема, че българският език е официален не може да има учебници на друг език, освен българския\".\"Законопроектът би трябвало да защити преди всичко българския език и идентичност. Обедняването на езика идва и от учебните програми, където се редуцират големи български писатели и от вкарването на текстове в учебниците със съмнителни художествени достойнства\", коментира проф. Гранитски. По думите му това репродуцира вторична неграмотност у младите хора. За обедняването на езика допринасят и медиите, които си служат по думите му с доста обеднен език - 1000 думи речников фонд и състав.Проф. Гранитски даде за пример Франция, където съществува закон за защита на френския език.По време на дискусията бе засегната темата с двойното таксуване на SMS на кирилица в сравнение с този на латиница за една и съща дължина на съобщението от 70 символа. Милен Михов от патриотите коментира, че имената на уебсайтовете на официалните институции също не следва да бъдат превеждани на английски, а да са на български език.\"Би трябвало е и е разумно името на сайта да съответства\", коментира той. Михов коментира, че кирилицата е задължителна не само надписите на улиците, на географските обекти и на туристическите такива, а и за надписите върху униформи на държавни служители, военни и полицаи също трябва задължително да бъдат написани на български. \"Ако сега погледнете един полицай от разстояние - едва ли ще разберете националността му. Върху униформите на полицаите днес всички надписи са само на английски и национално определящите белези на униформата се състоят единствено и само с трикольор. Това не е правилно\", коментира той.Проблемите с изпращането на съобщения на кирилица се дължали на факта, че световната кодираща система разчитала кирилицата в двойно по-голям обем, което можело да бъде решено чрез промяна на стандарта. Така например Турция е решила този проблем. Турският език се кодира наравно с латиницата и това означава, че обемът на информация пренесен със съобщение се таксува по един и същи начин, а не двойно както е у нас.", "date": "2017.06.22", "title": "Защитават кирилицата със закон"}
{"url": "https://news.bg/crime/kak-balgarska-baba-da-vizhda-vnucheto-si-v-chuzhbina-pitame-sada-na-es.html", "text": "Съдът на ЕС образува дело по молба на баба, която иска да вижда внучето си, гледано от нейния зет в друга страна на Европейския съд, съобщиха от ВКС.След развод между българка и грък, детето е поверено на гръцкия гражданин. Българската баба иска да вижда внучето си и за това търси съдействие на съда. От Върховния касационен съд са отправили запитване до съда на ЕС, свързано с понятието \"право на лични отношения\", използвано в Регламент (ЕО) № 2201/2003 г. на Съвета от 27.11.2003 г.В Съда на Европейския съюз (ЕС) е образувано дело № C-335/17 г. (\"Вълчева\"). То е по запитване на ВКС по частно гражданско дело № 1323/2017 г.Запитването е формулирано така: \"Следва ли понятието \"право на лични отношения\", използвано в чл. 1, § 2, б. а) и чл. 2, т. 10 от Регламент (ЕО) № 2201/2003 г. на Съвета от 27.11.2003 г. относно компетентността, признаването и изпълнението на съдебни решения по брачни дела и делата, свързани с родителската отговорност, да се тълкува като приложимо не само за отношенията родители -деца, но и за отношенията с други близки, различни от родителите, а именно баба и дядо?\".Делото пред ВКС е образувано по частната касационна жалба на Н. В. срещу определение на окръжен съд, с което е потвърдено определение на районен съд. То е заради прекратено дело за определяне на режим на лични отношения между баба и внуче. Причината за прекратяване на делото е липса на компетентност на българския съд за този спор. Детето е с обичайно местопребиваване в Гърция.Ищцата е баба на внуче, което след развода се отглежда в Гърция от бащата. С решение на компетентния гръцки съд бракът е прекратен, а упражняването на родителските права върху детето е предоставено на бащата. Със същото решение гръцкият съд е определил приложимия режим на лични отношения между майката и детето.Бабата моли българския съд да постанови решение, с което да може да вижда непълнолетния си внук. С определение районният съд е приел, че е налице дело с международен елемент.Според съда е налице правен спор относно частноправни отношения с международен елемент и тъй като той засяга лични отношения с непълнолетно дете между лица, които са граждани на държави - членки на ЕС, то при преценката за компетентността на българския съд да разгледа правния спор намира приложение Регламент (ЕО) № 2201/2003 г. на Съвета от 27.11.2003 г. относно компетентността, признаването и изпълнението на съдебни решения по брачни дела и делата, свързани с родителската отговорност.Като е съобразил разпоредбите на регламента, съдът е тълкувал термина \"право на лични отношения\" и е достигнал до извода, че правото на лични отношения според регламента не е ограничено само до родителите. Според съдебния състав на поставения в преюдициалното запитване въпрос следва да се отговори положително, съобщават от съда. Понятието \"право на лични отношения\" от регламента включва и отношенията с други близки, различни от родителите, а именно баба и дядо. В запитването се казва, че водещ принцип за решаване на казуса трябва да е интереса на детето.", "date": "2017.06.22", "title": "Как българска баба да вижда внучето си в чужбина, питаме Съда на ЕС "}
{"url": "https://news.bg/crime/gdbop-razbi-grupa-razprostranyavala-falshivi-evrobanknoti.html", "text": "В резултат на планирани действия на служители от ГДБОП и Специализираната прокуратура, на 20 юни на територията на Благоевградска област, са задържани петима участници в организирана престъпна група за разпространение на фалшиви евробанкноти и наркотици.Те са заловени в Петрич в момент на продажба на фалшиви евро на служители под прикритие. При извършените процесуално-следствени действия в автомобила на единия от участниците са намерени и иззети 942 фалшиви банкноти от по 20 евро и 36 с номинал 50 евро. В жилището на друг са открити 249 фалшификата с номинал 20 евро и 153 от по 50 евро.По първоначални данни групата е действала от ноември 2016 г. Участниците са внасяли фалшиви банкноти от по 20 и 50 евро в големи количества от Италия и ги продавали у нас, предимно в Петрич и Сандански, с 20% по-евтино от номинала на фалшификатите.Освен с прокарване в обръщение на подправени парични знаци, те се занимавали и с разпространение на наркотици, основно марихуана.С постановления на прокурор от Специализирана прокуратура на трима от обвинените е наложено прокурорско задържане до 72 часа. Другите двама са с парични гаранции.На 23 юни, Специализирана прокуратура ще поиска от Специализирания наказателен съд налагане на мярка за неотклонение \"задържане под стража\" на тримата задържани.", "date": "2017.06.22", "title": "ГДБОП разби група, разпространявала фалшиви евробанкноти"}
{"url": "https://news.bg/world/sasht-narushavat-mezhdunarodnoto-pravo-skochi-moskva.html", "text": "Русия разглежда сваления от американската коалиция самолет Су-22 на ВВС на Сирия на 18 юни като неуважение на Устава на ООН, което щателно трябва да бъде разследвано. Това заяви говорителят на Министерството на външните работи на Русия Мария Захарова, цитирана от ТАСС.Руската страна разглежда подобни акции като грубо нарушение на международното право, на суверенитета и териториалната цялост на Сирия, неуважение на Устава на ООН, каза тя.Трябва да се проведе щателно разследване и да се предприемат необходимите мерки за недопускане на подобни ситуации в бъдеще, добави тя.През последните дни водената от САЩ коалиция свали сирийски боен самолет и ирански дрон.", "date": "2017.06.22", "title": "САЩ нарушават международното право, скочи Москва"}
{"url": "https://news.bg/world/zhega-otne-zhivota-na-chetirima-dushi-v-sasht.html", "text": "Необичайна гореща вълна в западната част на САЩ отне живота на най-малко четирима души, съобщиха властите, цитирани от NBC.Телата на 57-годишния Робърт Плута и 21-годишният му син Боби от Корпъс Кристи, Тексас, са открити в понеделник и вторник в Националния парк пещерите Карлсбад в щата Ню Мексико, където дневната температура достигна 37 градуса по Целзий и се задържа почти седмица, обявиха от щатската полиция в Ню Мексико.Семейството, опитни алпинисти, е било на катерене в района от сряда миналата седмица.Полицията добави, че жегите са вероятният фактор за смъртта им.Официалните власти потвърдиха и за други два случая на починали вследствие на жегите в Санта Клара в Калифорния. В понеделник са починали мъж на 72 г. и жена на 87 г. в Сан Хосе.Националната метеорологична служба отбелязва, че \"огнената\" вълна в западната част на САЩ е с потенциал да предизвика заболявания и дори смърт.В райони на Аризона, Калифорния и Невада, включително Лас Вегас, температурата достигна близо 49 градуса по Целзий.По-рано през седмицата беше съобщено за отменени полети заради горещините.", "date": "2017.06.22", "title": "Жега отне живота на четирима души в САЩ"}
{"url": "https://news.bg/crime/21-godishno-momche-ubilo-bashta-si.html", "text": "Тази нощ около 1 часа бил получен сигнал за смъртта на 55-годишен мъж в Пловдив - мъжът бил прободен с нож в гърдите. Униформени и съдебен лекар веднага пристигнали на мястото.От Следствието успели да установят и задържат убиеца - 21-годишният син на жертвата.Убиецът бил познат на полицията за други криминални прояви, а по случая е образувано досъдебно производство.", "date": "2017.06.22", "title": "21-годишно момче убило баща си"}
{"url": "https://news.bg/crime/obviniha-trima-burgaski-mitnichari-za-podkupi.html", "text": "Специализирана прокуратура повдигна обвинения на трима служители от Митническо бюро \"Нефтохимически комбинат\" към Митница Бургас за участие в престъпен сговор за получаване на подкупи. Те са задържани на 20 юни при специализирана операция на ГДБОП и Специализираната прокуратура.Според събраните до момента доказателства в началото на 2016 г. те са се сговорили да искат и получават дребни суми от всеки шофьор на автоцистерна, който е искал да мине бързо през пункта. Точната сума на подкупите, които служителите са получили, предвид огромния брой камиони, преминаващи всекидневно през пункта, е в процес на уточняване.В рамките на разследването са разпитани десетки свидетели, имащи отношение към корупционната практика. Използвани са и СРС, които разкриват методите на престъпна дейност на митническите служители.С постановления на прокурор от Специализирана прокуратура на двама от обвинените е наложено прокурорско задържане. На третия участник в престъпния сговор е наложена парична гаранция.Днес Специализираната прокуратура ще поиска от Специализирания наказателен съд да наложи мярка за неотклонение \"Задържане под стража\" на двамата задържани от прокуратурата митнически служители заради наличие на опасност да се укрият или да извършат друго престъпление.", "date": "2017.06.22", "title": "Oбвиниха трима бургаски митничари за подкупи"}
{"url": "https://news.bg/society/buzludzha-kato-komunisticheski-rezervat-bi-bilo-gavra.html", "text": "В отворено писмо към Министър-председателя на България от сдружение \"Достойнство, отговорност, морал\" се възмущават на идеята паметникът \"Бузлуджа\" да бъде даден на БСП.Сдружението на Иван Сотиров проявява съмнение, че партията на социалистите иска да пропагандира комунистически възгледи и, че \"Бузлуджа\" ще бъде превърнат в \"център за поклоннически туризъм и реклама на комунистическия режим\".В Отвореното писмо \"ДОМ\" изтъкват, че 40-то Народно събрание, в което Сотиров беше народен представител от групата на ОДС, е подкрепило \"Пражката декларация\", с която се осъждат комунистическите жестокости и в която се настоява националните парламенти на страните от Европа да признаят комунистическите престъпления срещу човечеството, както тези на нацизма. Според Сдружението предоставянето на паметника \"Бузлуджа\" на БСП би било гавра с паметта на стотиците хиляди жертви на комунистическия режим.От \"ДОМ\" смятат, че би било позор и бягане от отговорност за Правителството да позволи \"СП да превърне родината ни в комунистическия резерват на евроатлантическия свят!\"", "date": "2017.06.22", "title": "Бузлуджа като комунистически резерват би било гавра"}
{"url": "https://news.bg/int-politics/severna-koreya-obyavi-tramp-za-psihopat.html", "text": "Северна Корея нарече американския президент Доналд Тръмп \"психопат\", след като напрежението между двете страни се повиши след смъртта на американския студент Ото Уормбиър, който беше върнат през миналата седмица в състояние на кома в САЩ, след като беше задържан в Северна Корея в продължение на повече от година, съобщава \"Франс прес\".Официозният вестник на комунистическия режим пише, че американският президент бил в \"тежка ситуация\" вкъщи и твърди, че той си играел с идеята за превантивен удар срещу Северна Корея, за да отклони вниманието от вътрешната политическа криза.\"Южна Корея трябва да осъзнае, че следването на психопата Тръмп...ще доведе само до бедствие\", се подчертава в редакционна статия на официозното издание.Серия от ядрени изпитания и изстрелвания на ракети от миналата година насам засилиха напрежението на Корейския полустров, а смъртта на Уормбиър допълнително влоши отношенията между Пхенян и Вашингтон.Тръмп разкритикува остро \"бруталния режим\" в Пхенян, като се зарече, че е решен да \"предотврати подобни трагедии да сполетяват невинни хора, попаднали в ръцете на режими, които не зачитат върховенството на закона или основните условия за добър живот\".Неговият език беше подет от южнокорейския президент Мун Дже-ин, който заяви в интервю преди посещението си в Белия дом през следващата седмица, че Северна Корея носи отговорност за кончината на студента.\"Смятам, че сега трябва да имаме усещането, че Северна Корея е ирационален режим\", коментира Мун пред американската телевизия CBS.Мун Дже-ин, който е лявоцентристки политик и който се закле през миналия месец като държавен глава след категоричната изборна победа, подкрепя ангажирането със Северна Корея, а не твърдата позиция на сваления си консервативен предшественик Пак Гън-хе.Вашингтон също така засили показването на мускули в региона след смъртта на американския студент, изпращайки два бомбардировача B-1 над Корейския полуостров в планирани военни учения с Япония и Южна Корея .22-годишният Ото Уормбиър претърпя тежки мозъчни увреждания в Северна Корея и почина в понеделник след 18 месеца плен в Северна Корея, след като беше осъден на тежък труд за кражба на пропаганден плакат от хотел.", "date": "2017.06.22", "title": "Северна Корея обяви Тръмп за \"психопат\""}
{"url": "https://news.bg/int-politics/vav-velikobritaniya-sa-se-hvanali-za-glavata-ot-lipsata-na-berachi-migranti.html", "text": "Производителите на плодове и зеленчуци във Великобритания срещат затруднения при набирането на берачи, като повече от половината изтъкват, че не знаят дали ще разполагат с достатъчно работници мигранти, които да приберат реколтата им, съобщава БиБиСи.Мнозина производители обвиняват слабия паунд, който намали покупателната сила на техните работници, както и несигурността по отношение на Брекзит.Около 80 хил. сезонни работници годишно събират и обработват британските плодове и зеленчуци. Повечето от тях са от Европейския съюз, предимно от Румъния и България.Един на всеки петима производители се оплаква, че те вече разполагат с по-малко берачи от необходимото.Организацията, която представлява производителите на меки плодове, посочва, че недостигът на работна ръка понастоящем е най-тежкият от 2004 г. насам.Набирането на работна ръка е станало по-трудно дори преди референдума от миналата година, на който мнозинството британци решиха страната им да излезе от Европейския съюз. Ала индустрията смята, че Брекзит изостря проблема и ако достъпът до работници извън Великобритания пресъхне, това би могло да отслаби домашното производство на безкостилкови плодове като ягоди, малини, боровинки и пр.", "date": "2017.06.22", "title": "Във Великобритания са се \"хванали за главата\" от липсата на берачи мигранти"}
{"url": "https://news.bg/int-politics/makron-predupredi-iztochna-evropa-evropa-ne-e-supermarket.html", "text": "Франция ще работи с Германия за по-голяма европейска интеграция и ще има \"прагматични\" отношения с Великобритания, след като тя напусне Общността.Това коментира френският президент Еманюел Макрон пред редица европейски издания преди да присъства за първи път на среща на върха на ЕС в Брюксел, която започва по-късно днес.Интервюто на Макрон - с осем европейски вестника, включително с френския \"Фигаро, британския \"Гардиън\", германския \"Зюддойче цайтунг\" и белгийския \"Льо Соар\" - засяга реформата на ЕС, Брекзит, споразумението за климата от Париж и външната политика.Президентът заяви, че се надява френското \"възраждане\", започнало с неговото избиране, също така ще помогне на Европа да открие \"нова амбиция\" и да трансформира страховете в обновена \"енергия\".Центристът и проевропейски настроеният Макрон обеща да работи в тясно сътрудничество с Германия, за да задълбочи социалната защита на хората от ниската средна класа в ЕС и да подкрепи европейския проект.\"Ние трябва да поощряваме Европа, която се стреми към по-голямо икономическо и социално благоденствие\", настоя той, или рискува да бъде \"унищожена от възхода на нелиберални демокрации и авторитарни режими\".Той предупреди страните от Централна и Източна Европа да не се отнасят към Европа \"като супермаркет\", когато става дума за зачитане на демократичните ценности.\"Европа не е супермаркет. Европа е обща съдба. Тя е отслабена, когато приема, че нейните принципи се отхвърлят. Страните в Европа, които не уважават правилата, трябва да се изправят пред политическите последици. И това не е просто дебата изток-запад\", подчерта Макрон.", "date": "2017.06.22", "title": "Макрон предупреди Източна Европа: Европа не е супермаркет"}
{"url": "https://news.bg/politics/ot-2019-vsyaka-pokupka-nad-1000-lv-samo-po-bankov-pat.html", "text": "Парламентът прие на първо четене промени, с които се предвижда поетапно намаляване на разплащанията в брой. Към момента са до 10 хиляди лева, а съвсем скоро всяка покупка над 1000 лева ще минава по банков път.Промените ще са на три етапа. От 1-ви август тази година в магазините ще плащаме в брой до 5000 лева. От януари 2018 сумата ще е 3000 лева, а от 2019 вече само до 1000 лева кеш за стока.С промените се засилва контролът и върху акцизните стоки, ограничавала се сивата икономика. Усложнява се продаването на предприятия и фирми с данъчни задължения.Депутатите приеха промени в Административнопроцесуалния кодекс, с промените се предвижда изискването на удостоверения и документи да става изцяло по служебен път.Промените предлагат умерено увеличение на таксите. При касационно обжалване се предвижда 90 лева за граждани и еднолични търговци. 450 лева ще плащат организации и държавни органи.", "date": "2017.06.22", "title": "От 2019 всяка покупка над 1000 лв. - само по банков път"}
{"url": "https://news.bg/world/desetki-zaginali-i-raneni-pri-atentat-s-kola-bomba-v-afganistan.html", "text": "Най-малко 20 души са загинали, а 50 са ранени при атентат с кола бомба в Афганистан. Това съобщи официален представител, цитиран от АФП.Местната медия TOLO отбелязва, че най-малко 15 души са загинали, а над 50 са ранени при атаката в столица на провинция Хелманд Лашкар Гах.АП съобщава за най-малко 29 загинали. Бомбата е детонирана до клон на Нова банка Кабул в столицата на провинцията, обяви говорител на местното правителство Омар Звак.АФП отбелязва, че в момента на нападението е имало опашки пред банката. Държавни чиновници са си теглели заплатите.Нападението е станало около 12 часа местно време.Има цивилни и военни сред загиналите.По-рано е било съобщено, че въоръжени мъже са щурмували банката, но говорителят поясни, че \"охраната на банката е открила огън\".Никой не е поел отговорност за атаката.", "date": "2017.06.22", "title": "Десетки загинали и ранени при атентат с кола бомба в Афганистан"}
{"url": "https://news.bg/world/nikoy-ot-kralskata-familiya-ne-iska-da-bade-kral-ili-kralitsa-razkri-prints-hari.html", "text": "Да си монарх е тежка работа, но някой трябва да го върши, дори ако няма желание. В интервю за списание Newsweek британският принц Хари намекна, че никой от кралската фамилия не иска трона, пише \"Гардиън\".\"\", каза той.\"\", добави принцът.По време на интервюто 32-годишният говори за живота си и за бъдещето на монархията. Той многократно повтори, че е искал да бъде нещо друго, а не принц.Според него \"\".", "date": "2017.06.22", "title": "Никой от кралската фамилия не иска да бъде крал или кралица, разкри принц Хари"}
{"url": "https://news.bg/crime/dvama-kandidati-za-shef-na-varhovniya-administrativen-sad.html", "text": "Двама кандидатстват за председател на Върховния административен съд.В последния ден за номиниране бе внесена и втора кандидатура - на върховния съдия Соня Янкулова. Янкулова е издигната от членовете на ВСС Юлия Ковачева, Галина Карагьозова и Соня Найденова, съобщи БНР.Така на 11-и септември за седемгодишния мандат начело на Върховния административен съд ще се състезават тя и колегата ѝ Георги Чолаков.Днес стана ясно и че  от съдийската квота се обжалва от Методи Лалов, , който се вдигна на бунт срещу висшия съвет и , в . Методи Лалов , но при избора събра малък брой гласове.Методи Лалов обжалва избора заради съмнения около надеждността на електронното дистанционно гласуване. Той поискал от съдебния състав да бъде проверен резултатът с мотив да се изчистят въпросите около евентуална възможност за избор, постигнат чрез манипулирана система.След жалбата на Методи Лалов трябва да бъде сформиран смесен съдебен състав от трима съдии от Върховния касационен съд и двама от Върховния административен съд, избрани на случаен принцип. Именно те ще решат има ли основание жалбата и как на практика може да се провери електронното гласуване, от което се възползваха две трети от съдиите.Председателят на Върховния административен съд Георги Колев се противопостави на обжалването, тъй като според него няма основания да се оспорва съдийският избор. Според колегата му Лозан Панов обаче това е начин да се провери как точно работи процедурата по обжалване на тези избори.", "date": "2017.06.22", "title": "Двама кандидати за шеф на Върховния административен съд"}
{"url": "https://news.bg/politics/bsp-predlaga-ednokratna-pomosht-i-za-vtoroklasnitsi.html", "text": "От БСП внасят промени в Закона за семейните помощи за деца, така че семействата да получават еднократна помощ не само за първокласниците, но и в останалите години до завършване на начално образование.Според разчета, представен от народния представител от БСП Анелия Клисарова това ще струва на бюджета около 30 млн. допълнително.\"Бедността и социалното разслоение в нашето общество е факт. Трябва да вземем бързи и строги, своевременни мерки\", обоснова предложението Клисарова.На трибунка в Нардоното събрание тя обясни, че сега децата получават само 250 лв еднократна помощ в първи клас. Желанието на БСП е да се помогне на семействата да изпращат по-спокойно децата си на училище. Затова и левицата предлага тези помощи да се изплащат и за втори, трети и четвърти клас.При близо 22% от населението, което живее под прага на минимум, 2% от децата в България нямат място вкъщи, където да седнат да учат и пишат, 36% нямат възможност да си купят книга. Проф. Клисарова каза още, че 41% от децата нямат възможност да участват в платени екскурзии или други подобни мероприятия, 40% не могат да си купят втори чифт обувки, а 31% от децата не могат да си позволят плод или зеленчук поне един път на ден. \"Това са страшни факти и като кажем, че над 6000 деца са отпаднали от образователната система между 1 и 4 клас, мисля, че няма нужда от анализ\", коментира народният представител.\"На фона на всички замразени социални плащания, вече години наред - откакто управлява ГЕРБ, това е едно добро предложение, коментира и депутатът Георги Гьоков. Вариант по думите му и при разпределяне на тези помощи да се вземе предвид подоходен критерий.Според Гьоков нужните 30 млн.лв не са много и могат да бъдат поети от излишъците, с които се хвали правителството на Борисов. Гьоков заяви и че ако бюджетът за 2018 г. позволява, защо тези помощи да не се разпрострат и до 8 клас.", "date": "2017.06.22", "title": "БСП предлага еднократна помощ и за второкласници"}
{"url": "https://news.bg/regions/bez-tok-v-industrialna-zona-pazardzhik-i-osem-naseleni-mesta.html", "text": "Без ток е индустриалната зона на Пазарджик, заради авария. Тази сутрин и осем селища в региона с били с нарушено електрозахранване, съобщи БНР.Блокирана е и работата на големите магазини и бензиностанции в тази част на града. Предполага се, че до няколко часа токът ще бъде възстановен.Заради аварирали водопроводи пет улици в Пазарджик са без вода.От електроразпределителното дружество съобщават, че авариите в шест от населените места са отстранени.Без ток са селата Главиница и Алеко Константиново. Все още се работи по отстраняване на повредата в индустриалната част на Пазарджик. Без ток е автогарата, която се намира в района.", "date": "2017.06.22", "title": "Без ток в индустриална зона Пазарджик и осем населени места"}
{"url": "https://news.bg/world/28-ministri-v-noviya-kabinet-na-makron.html", "text": "Новият френски кабинет има общо 28 членове, с паритет между мъжете и жените - по 14, отбелязва АП.Флоранс Парли, високопоставен функционер, заменя Силви Гулар като министър на въоръжените сили.Останалите водещи фигури във френското правителство, включително министрите на външните работи Жан-Ив Льо Дриан, на икономиката и финансите Брюно Льо Мер и на вътрешните работи Жерар Колон, запазват своите постове.Никол Белубе, член на Конституционния съвет, е новият министър на правосъдието на мястото на центристкия съюзник на Макрон Франсоа Байру.Натали Лоазо, директор на френското Национално висше училище по администрация (ЕНА), е новият министър по европейските въпроси. Тя заменя на поста Мариел дьо Сарнез.", "date": "2017.06.22", "title": "28 министри в новия кабинет на Макрон"}
{"url": "https://news.bg/world/zetyat-na-tramp-pregovarya-v-blizkiya-iztok.html", "text": "Зетят и съветник на президента на САЩ Доналд Тръмп - Джаред Къшнър , е на мисия в Близкия изток, предаде АП.Агенцията отбелязва, че той има задача да съживи отдавна буксуващия близкоизточен мирен процес.За целта Джаред Къшнър се срещна вчера с израелски и палестински лидери.От своя страна Ройтерс не пропуска да припомня, че зетят на Тръмп почти няма опит в международната дипломация.А воденето на политически преговори в Близкия изток изисква много опит и такт. Това не попречи на Джаред Къшнър да се срещне с израелския премиер Бенямин Нетаняху и палестинския президент Махмуд Абас.Тръмп обяви мира между Израел и палестинците за приоритет.", "date": "2017.06.22", "title": "Зетят на Тръмп преговаря в Близкия изток"}
{"url": "https://news.bg/world/kanadets-e-napadatelyat-ot-michigan.html", "text": "Канадски гражданин е обвинен за намушкването с нож на полицая на летището във Флинт, Мичиган, съобщи АП.Той е идентифициран от силите на реда като Амор Фтуи на 50 години. Известно е, че е жител на Квебек.Свидетелски разкриват, че Фтуи намушкал с нож лейтенант Джеф Невил с викове \"Аллах е велик\".От своя страна от полицията обявиха, че задържаният канадец искал да отмъсти за западната намеса в Сирия, Ирак и Афганистан.За щастие раненият полицай е в стабилно състояние, без опасност за живота.", "date": "2017.06.22", "title": "Канадец е нападателят от Мичиган"}
{"url": "https://news.bg/bulgaria/srednoshtna-antinarko-aktsiya-na-politsiyata-v-nova-zagora.html", "text": "Двама задържани и голямо количество наркотици от различни видове са иззети по време на среднощна акция на полицията в Нова Загора, съобщава БНТ.Акцията е проведена от полицията и жандармерията в циганския квартал \"Шести\" в града.Оперативните действия са извършени малко преди полунощ.Единият от задържаните е действал агресивно при арестуването му.Откритите наркотици, някои в скоростния лост на автомобил, са били предназначени за доставка.", "date": "2017.06.22", "title": "Среднощна антинарко акция на полицията в Нова Загора"}
{"url": "https://news.bg/bulgaria/tir-avarira-kray-strumyani.html", "text": "Временно движението се осъществява двупосочно в едната лента по път I-1 Струмяни - Долна Градешница, съобщават от АПИ. Причината е аварирал тежкотоварен автомобил.Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.06.22", "title": "ТИР аварира край Струмяни"}
{"url": "https://news.bg/world/terorizmat-obshtata-otbrana-i-sigurnostta-osnovni-temi-na-sreshtata-na-varha-na-es.html", "text": "Засилване на сигурността и борба с тероризма, нелегалната имиграция и безконтролната глобализация са основни теми на двустранната среща на върха на ЕС, която започва днес.На срещата днес и утре предимно ще доминират теми като борбата с тероризма, общата отбрана и сигурността.Лидерите на 28-те страни членки ще отделят особено внимание на борбата с тероризма, която остава основна заплаха за страните членки на фона на зачестилите нападения в европейски столици. Ръководителите на държавите ще обсъдят мерки за неутрализиране на терористичната пропаганда и създаване на инструменти за премахване на съдържание, което води до разпространяване на терористични материали, омраза и насилие.Държавите членки ще обсъдят и структури за съвместно развитие на военните възможности. Участието в обща отбрана, според председателя на Европейския съвет Доналд Туск, е най-добрият пример, че ЕС не насърчава \"различни\" скорости, а установява работен метод, който трябва да позволи на съюза да достигне \"правилната\" скорост.Втората основна тема е незаконната имиграция. Лидерите ще прегледат ситуацията по мигрантския коридор в Средиземно море. С 26% се е увеличил ръстът на пристигналите икономически имигранти в Италия в сравнение с миналата година. Около 1 900 души са загубили живота си във водите на Средиземно море. Държавите ще обсъдят допълнителни мерки за борба с трафика на хора.Последната основна точка, която е заложена в дневния ред, е безконтролната глобализация. Очаква се сериозен дебат за това как да се подобри реципрочността и проверката на инвестициите на държави, които налагат несправедливи рестрикции.По време на двудневната среща внимание ще бъде отделено и на започналите в понеделник преговори за Брекзит.Скай нюз съобщава, че премиерът на Великобритания Тереза Мей се очаква да разкрие подробности за статута и правата, които британското правителство планира да предложи на живеещите на Острова граждани на ЕС.Това ще е първата среща на върха на ЕС за Мей от катастрофалните парламентарни избори. Премиерът ще обясни британските \"принципи\" по въпроса за правата на европейските граждани - ключов въпрос на преговорите за Брекзит.Българската страна ще бъде представяна от премиера Бойко Борисов.", "date": "2017.06.22", "title": "Тероризмът, общата отбрана и сигурността - основни теми на срещата на върха на ЕС"}
{"url": "https://news.bg/world/premierat-otiva-na-sreshta-na-varha-v-bryuksel.html", "text": " Премиерът Бойко Борисов ще участва в редовното заседание на Европейския съвет, което ще се състои днес и утре в Брюксел.Правителството одобри позицията на България за участие в редовното заседание на Европейския съвет, което ще се проведе на 22 и 23 юни в Брюксел. На него страната ни ще бъде представена от министър-председателя Бойко Борисов. Това съобщиха от превителствената информационна служба.Държавните и правителствените ръководители на страните от ЕС ще приемат заключения, посветени на темите \"Сигурност и отбрана\", \"Работни места, растеж и конкурентоспособност\", \"Миграция\", \"Парижкото споразумение относно изменението на климата\", \"Дигитална Европа\" и \"Външни отношения\".България като външна граница на ЕС последователно отстоява позицията, че държавите членки на първа линия следва да разполагат с цялата налична информация относно дадено лице, което ще позволи успешното му установяване и предприемане на последващи действия. България ще настоява за ефективно прилагане на всеобхватен набор от мерки в областта на миграцията и защитата на външните граници, който включва:- продължаване на подкрепата за държавите на предна линия; съблюдаване последователното и пълно прилагане на съвместното изявление на ЕС - Турция от 18 март 2016 г.;- осигуряване изпълнението на съществуващите реадмисионни споразумения с трети страни и сключване на нови при необходимост;- изпълнение на Партньорската рамка за сътрудничество с приоритетни трети страни и разширяване на географския й обхват извън африканския континент;- ефективно прилагане на принципите за отговорност и солидарност. България ще призове за по-нататъшно развиване на необходимите структури с оглед прилагане на по-ефективни мерки за борба с радикализацията, включително по отношение на разпространението на радикализиращо съдържание в интернет.Ще подкрепим задълбочаването на интеграционните процеси в областта на европейската отбрана, основано на Глобалната стратегия на ЕС за външна политика и сигурност, което не трябва да дублира компетенциите на НАТО и водещата му роля в колективната отбрана на Европа.По темата \"Работни места, растеж и конкурентоспособност\" България ще изрази подкрепа за поетите ангажименти от страна на ЕС за задълбочаване на Единния пазар и установяване на свободна и справедлива търговия, която ще допринесе за повишаване на икономическия растеж, просперитета и конкурентоспособността на Съюза.Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз. Ще бъде извършен преглед на актуалното състояние на преговорите по Брекзит, като ще бъде потвърден мандатът за водене на преговори, чиято основа са политическите насоки, утвърдени от Европейския съвет (чл. 50) на 29 април и преговорните директиви, одобрени от Съвет \"Общи въпроси\" (чл. 50) на 22 май 2017 г.България ще потвърди позицията си, че преговорният мандат адекватно отразява целта, която си поставя Съюза в предстоящите преговори, а именно - защитата на интересите на ЕС и неговите граждани. България подкрепя издигането на въпросите на придобитите права на гражданите като първостепенен приоритет, както и воденето на прозрачни и открити към широката общественост преговори с британската страна.На 23 юни министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 - 31 декември 2018 г.).Правителството одобри също българската позиция за редовното заседание на Съвета на ЕС \"Транспорт, телекомуникации и енергетика\", част \"Енергетика\", което ще се проведе на 26 юни в Люксембург.Очаква се ресорните министри да постигнат общ подход по законодателните предложения за енергийната ефективност, част от пакета \"Чиста енергия за всички европейци\".Това ще осигури възможност за очертаване на предварителната позиция на Съвета като основа за подготовката за преговори с Европейския парламент. По искане на испанската и португалската делегации, енергийните министри са приканени да обменят мнения по актуалното състояние на междусистемната свързаност и третирането на този въпрос в пакета на ЕК.От страна на Малтийското председателство на Съвета на ЕС ще бъде представена информация за развитието на преговорите по останалите законодателни предложения от пакета, свързани с електроенергийния пазарен модел, енергията от ВЕИ и управлението на Енергийния съюз. Очаква се делегацията на Естония да представи работната програма на предстоящото Председателство на Съвета на ЕС.Одобрени бяха и резултатите от проведени през май и юни четири заседания на Съвета на ЕС.На 18 май в Малта, по време на неформалното заседание на министрите по енергетика, бяха дискутирани теми, свързани с рамката за енергийната ефективност на ЕС до 2030 г. и декарбонизация на островите. В първата сесия бяха обсъдени законодателните предложения за енергийна ефективност, част от пакета на ЕК \"Чиста енергия за всички европейци\". Втората сесия беше съсредоточена върху предизвикателствата и възможностите пред островните държави в прехода им към чиста енергия. След сесията държавите-членки, разполагащи с островни територии, и ЕК подписаха политическа декларация за насърчаване на използването на чиста енергия в тези райони.Неформалното заседание на Съвета на ЕС по земеделие и рибарство се проведе в периода 21-23 май в Малта. Държавите-членки обсъдиха темата \"Климатичните изменения и водните ресурси в ЕС: възникващи предизвикателства пред селското стопанство\". Малтийското председателство демонстрира ангажимента си да даде тласък на ЕС по тази тема, която придобива все по-голямо значение за социално-икономическия живот. Според повечето министри, новата Обща селскостопанска политика трябва да отговори на предизвикателствата, свързани с изменението на климата и управлението на водите.На заседанието на Съвета \"Външни работи/Развитие\", проведено на 19 май в Брюксел, беше одобрен текстът на новия Европейски консенсус за развитие. Приети бяха и Заключения за операционализиране на взаимовръзката между хуманитарната дейност и сътрудничеството за развитие.В рамките на Съвета \"Правосъдие и вътрешни работи\", проведен на 8 и 9 юни в Люксембург, министрите на вътрешните работи обсъдиха предложението за създаване на Европейска система за оторизиране на пътуванията (ETIAS), законодателните предложения в областта на Шенгенската информационна система, актуалната миграционна обстановка в ЕС, осигуряването на оперативната съвместимост на европейските бази данни. Проведен беше и политически дебат в областта на връщането и по законодателните предложения за реформа на общата европейска система за убежище.", "date": "2017.06.22", "title": "Премиерът отива на среща на върха в Брюксел"}
{"url": "https://news.bg/world/avstraliya-pak-bie-po-islyamska-darzhava.html", "text": "Австралия възобновява участието си във въздушните операции в Сирия. Това става след двудневна пауза, съобщи Ройтерс.Австралия временно прекъсна ударите си в Сирия, след руски заплахи срещу водената от САЩ международна коалиция, отправени след като американската авиация свали сирийски изтребител.Русия обяви в понеделник, че ще смята самолетите на международната коалиция за легитимна цел. Кремъл дори изясни, че променя военната си позиция в отговор на свалянето на сирийски военен самолет от САЩ в неделя, за което Дамаск коментира, че е първият такъв инцидент от началото на конфликта в страната през 2011 г.", "date": "2017.06.22", "title": "Австралия пак бие по Ислямска държава"}
{"url": "https://news.bg/world/irak-islyamska-darzhava-ofitsialno-prizna-porazhenieto-si-s-vzrivenata-dzhamiya.html", "text": "С разрушаването на джамията \"Ан Нури\" в Мосул ДАЕШ (\"Ислямска държава\") призна поражението си. Това заяви иракският премиер Хайдер Абади, след като групировката взриви джамията, където преди три години обяви, че създава халифат, информират руски медии.По-рано иракската армия съобщи, че групировката е унищожила джамията \"Ан Нури\" и известното минаре \"Ан Хадба\". Терористите все още контролират части от северния град. Снимка на сайта на армията потвърждава информацията за разрушенията.\"\", написа иракският лидер в \"Туитър\".През октомври иракските сили започнаха мащабни военни действия за превземането на Мосул. Операцията е към края си.", "date": "2017.06.22", "title": "Ирак: „Ислямска държава” официално призна поражението си с взривената джамия"}
{"url": "https://news.bg/press/obshtina-suhindol-stana-parvi-danachen-ray-u-nas-minimalnata-pensiya-nagore-s-11-5.html", "text": "Община Сухиндол стана първи данъчен рай у насOбщинa Cyxиндoл пpoцъфтявa ĸaтo дaнъчeн paй. Coбcтвeници нa мoщни ĸoли, ĸoлeĸциoнepи нa peтpoaвтoмoбили, пpитeжaтeли нa лoдĸи, яxти и мaлĸи ĸopaби, ĸaĸтo и нa въздyxoплaвaтeлни cpeдcтвa в Tъpнoвcĸo, мacoвo ги peгиcтpиpaт в нaй-мaлĸaтa oбщинa в peгиoнa, зapaди изĸлючитeлнo ниcĸитe cтaвĸи, ĸoмeнтиpa пpeд в.\"Бopбa\" ĸмeтът Πлaмeн Чepнeв. Hacĸopo тaм e пpoвeдeнo cпeциaлнo зaceдaниe нa oбщинcĸия cъвeт, зa дa ce yтвъpдят дaнъцитe зa лoдĸи, тъй ĸaтo интepecът бил гoлям.Минималната пенсия нагоре с 11,5%Парламентът прие минималната пенсия за стаж и възраст да нарасне с 11,5% от 1 юли, като от сегашните 161,38 лева да достигне ниво от 180 лева. От 1 октомври долният праг на парите ще се вдигне с нови 11,1% и ще стане 200 лева.Тези промени депутатите гласуваха с пълно единодушие като с общо 187 гласа приеха на първо четене Законопроект за изменение на Закона за бюджета на държавното обществено осигуряване за 2017 г., внесен от Министерски съвет.Шофьорските книжки без срокШофьорските книжки да станат безсрочни, а не както сега да важат десет години. Това е една от идеите за намаляване на административната тежест за гражданите, които се обсъждат от кабинета. Предложението беше огласено от шефа на държавната агенция \"Електронно управление\" Росен Желязков пред Нова тв. Според него още тази есен ще се сложи край на опашките в КАТ. Дотогава за прехвърлянето на автомобил от един собственик на друг ще е достатъчно да се мине през нотариус. \"Талонът ще се изготвя автоматично, а КАТ ще информира след това собственика кога ще е готов и той да мине да си го вземе\", обясни Желязков.По една българка дневно става проститутка в ЕСПо една българка дневно става проститутка в страна от Европейския съюз. Това показват данните в публикуватана за обсъждане Национална стратегия за борба с трафика на хора за периода 2017-2021 година.Според цифрите там само за последната отчетна година помощ са потърсили близо 400 жени, които са станали жертви на трафик и са били превърнати в компаньонки. Само тази цифра води до извода, че почти по една българка дневно е принудена да продава тялото си. Според експерти обаче цифрата е много по-голяма, тъй като много момичета остават анонимни и не се обръщат към полицията и институциите.НЗОК ще задължи лекарите да изписват евтини лекарства със законВ опитите си да ограничи непрестанните преразходи за лекарства здравната каса предложи поредната порция мерки, част от които напълно безсмислени. НЗОК ще предложи промяна в Закона за здравното осигуряване, с която лекарите да предписват най-евтиния медикамент от тези, които поема касата. БСП отказа да играе по свирката на ГЕРББСП отказа да играе по свирката на ГЕРБ в парламента. \"Напускаме председателския съвет на НС. Там сами да решават каква законодателна програма да внасят в зала\", обяви вчера Корнелия Нинова. Тя обвини Димитър Главчев в двойни стандарти, защото до пленарната зала се допускат само законопроекти на управляващите. Внасяме подписка с настояване за задължително свикване на комисии с извънреден дневен ред и разглеждане на предложенията ни, заяви Нинова.\"Разбираме желанието ви да има конфронтация и сблъсъци, но трябва да уважаваме избирателите. Близо 1 млн. българи застанаха зад законодателните инициативи на БСП. Ваша е волята дали ще гласувате \"за\" или \"против\" тях, но те трябва да се дебатират\", призова Драгомир Стойнев.Разходите за труд нарастват с 10.1% през първото тримесечиеСредствата, които бизнесът отделя за възнаграждения, данъци и осигуровки, продължават да нарастват и през първите три месеца на годината. Увеличението достига 10.1% на годишна база, показват предварителните данни на Националния статистически институт (НСИ). Фактори, които влияят на резултата, са ръстът на минималната работна заплата от началото на годината, увеличението на осигуровката за фонд \"Пенсии\" и недостигът на хора на пазара на труда.", "date": "2017.06.22", "title": "Община Сухиндол стана първи данъчен рай у нас, Минималната пенсия нагоре с 11,5%"}
{"url": "https://news.bg/curious/gugal-pochete-oskar-fishinger.html", "text": "Световната търсачка Google създаде Doodle, посветен на един от най-известните аниматори на света - Оскар Фишингер.Името му се нарежда сред пионери на анимацията от първите години на 20. век като Ханс Рихтер, Валтер Рутман, Викинг Егелинг и Бела Бартош. Фишингер е художник, аниматор и филмов режисьор.С него се свързват едни от първите абстрактни видеоклипове.", "date": "2017.06.22", "title": "\"Гугъл\" почете Оскар Фишингер"}
{"url": "https://news.bg/world/oon-naselenieto-na-zemyata-shte-stigne-9-8-mlrd-do-2050-g.html", "text": "Нов доклад на Организацията на обединените нации предвижда, че към 2050 г. населението на Земята ще стигне 9,8 милиарда души, а към 2100 г. - 11,2 млрд., предава АП.Според доклада на отдела по население към Департамента по икономически и социални въпроси на ООН, всяка година към населението на Земята се прибавят около 83 милиона души. Същият доклад предвижда, че към 2024 г. населението на Индия ще надмине по численост населението на Китай, където в момента живеят 1,4 млрд. души.Според ООН сред десетте най-многолюдни страни в света с най-бързи темпове расте населението на Нигерия, която в момента е на седмо място по численост в света. Към 2050 г. се очаква да надмине САЩ и да стане третата най-населена страна в света.", "date": "2017.06.22", "title": "ООН: Населението на Земята ще стигне 9,8 млрд. до 2050 г."}
{"url": "https://news.bg/world/iskat-gbp2-mlrd-ot-tereza-mey-za-koalitsiya.html", "text": "Демократическата юнионистка партия на Северна Ирландия поиска от британския премиер и лидер на Консервативната партия Тереза Мей 2 милиарда паунда. Това е цената за създаването на коалиционно правителство, пише в. \"Телеграф\".Ръководството на партията е прекратило всички преговори с консерваторите и спряло да отговаря на екип за разговори на Тереза Мей за 36 часа, докато не получи исканата сума.Ако партията получи парите, тя възнамерява да похарчи средствата за финансиране на здравната система в региона и за инфраструктурата на Северна Ирландия.Ако се разпредели сумата между жителите на Северна Ирландия, всеки от тях ще получи £ 1,100.", "date": "2017.06.22", "title": "Искат £2 млрд. от Тереза Мей за коалиция"}
{"url": "https://news.bg/world/makron-plashi-sas-sanktsii-nepokornite-v-es.html", "text": "Френският президент Еманюел Макрон смята, че страните от ЕС, които ползват финансите на съюза, но обръщат гръб на принципите му, трябва да усетят пълните политически последици.Това става ясно от негово интервю за в. \"Гардиън\", \"Зюддойче цайтунг\", \"Фигаро\" и др.Говорейки ден преди срещата на високо равнище на ЕС в Брюксел, където ще направи своя дебют, Макрон предупреди, че ЕС ще бъде отслабен, ако бъде позволено на отделни негови членове да нарушават правилата.Макрон също така определи политиката на президента на САЩ Доналд Тръмп като \"непредвидима и източник на безпокойство за света\". Освен това Париж иска да превърне френско-германския тандем в движеща сила за по-тясна интеграция в Европа.", "date": "2017.06.22", "title": "Макрон плаши със санкции непокорните в ЕС"}
{"url": "https://news.bg/world/balgarinat-shofyor-na-kamiona-znael-che-bezhantsite-se-zadushavat.html", "text": "Българският шофьор на камиона, в който се задушиха 71 мигранти, е знаел какво се случва вътре. Това стана ясно от доказателствата по делото, които бяха представени в първия ден от процеса срещу група български трафиканти в Унгария.Трагедията в разгара на бежанската криза през лятото на 2015 г. потресе Европа, припомня бТВ.Запис на телефонен разговор възстановява последните часове от фаталното пътуване. От него става ясно, че шофьорът и останалите трима обвиняеми съзнателно не са помогнали на задушаващите се мигранти.В разследване на германските телевизии NDR, WDR и на \"Зюддойче цайтунг\" бяха публикувани част от репликите между шофьора и един от съучастниците:- Удрят, знаеш ли. Удрят много силно.- Продължавай да караш, това е най-важното.- Те крещят през цялото време, не можеш да си представиш какво се случва и как крещят!- Ясно.Пет часа главният прокурор чете обвинението в съдебната зала. Според събраните доказателства трафикантите са били с няколко автомобила, които са следвали камиона и са поддържали контакт по между си.Групата е спирала два пъти, но нито веднъж не е отворила вратата на ремаркето.В хладилния камион от задушаване умряха 59 мъже, 8 жени и 4 деца от Сирия, Ирак и Афганистан.", "date": "2017.06.22", "title": "Българинът -шофьор на камиона знаел, че бежанците се задушават"}
{"url": "https://news.bg/world/v-parizh-opitali-da-ograbyat-shefa-na-rosobroneksport.html", "text": "В Париж са опитали да ограбят шефа на Рособронэкспорт Сергей Корнев, съобщават руски медии.Инцидентът е станал във вторник вечер в парижкото предградие Сен Дени. Колата на Сергей Корнев е била нападната от грабители.Те счупили стъклото и поискали пари и цености. Благодарение на самообладанието на Сергей Корнев обирът не успял.Властите водят разследване на нападението. Задържани са четирима души.Сергей Корнев е ръководител на руската делегация на авиосалона в Бурже.", "date": "2017.06.22", "title": "В Париж опитали да ограбят шефа на Рособронэкспорт"}
{"url": "https://news.bg/world/ognenata-stihiya-v-portugaliya-ima-kriminalen-proizhod.html", "text": "Огнената стихия, която отне живота на 64 души в Португалия през уикенда, е в резултат на криминални действия, съобщи шефът на пожарникарите доброволци в страната, цитиран от Скай нюз.Властите потвърдиха, че пожарът вече е под контрол. Полицията поясни, че рядка смесица от ниска влажност, силни ветрове и изключително високи температури са допринесли за разрастването на пожара.Пожарът, който възникна в събота и се разпространи изключително бързо, е най-смъртоносното природно бедствие в страната за последните десетилетия.Въпреки че официални представители заявяват, че светкавица е предизвикала горския пожар, шефът на звеното с пожарникарите доброволци подозира, че пожарът имат \"криминален произход\".Премиерът Антониу Коща поиска обяснение каква е причината за объркването на властите при първоначалния отговор на фона на информация, че самолетите на държавата за борба с пожарите от такъв мащаб не са били проверявани четири години.Много от жертвите са загинали на един път, докато са се опитвали да избягат. Местни представители заявиха, че магистралата е трябвало да бъде затворена много по-рано.Вчера беше организирана минута мълчание в памет на жертвите. В сряда се проведоха и първите погребения.Повече от 40 000 хектара гора са изгорели.Около 150 души са пострадали при пожара. ", "date": "2017.06.22", "title": "Огнената стихия в Португалия има „криминален произход”"}
{"url": "https://news.bg/bulgaria/izrael-ni-pokazva-kak-da-spestyavame-voda.html", "text": "Да се гледа на водата не само като на източник на живот, но и като източник на иновации и креативност.Такова послание отправи посланикът на Израел Н. Пр. Ирит Лилиан пред News.bg.Тя участва в семинар за международното изложение WATEC 2017, което ще се проведе в Тел Авив, а България също ще се включи.В София се провежда предварителна среща, на която Израел ще сподели опита си в сферата на управлението на водите, подпомагането на стартиращи компании в тази сфера и начините за пестене на вода.\"\", коментира Лилиан.Основен акцент на срещата в София, в която участва и министърът на околната среда и водите Нено Димов, е справянето с водните загуби.\"\", подчерта посланикът на Израел.По време на семинара една от водещите компании в сферата на икономията на водни ресурси- TaKaDu Israel, ще сподели опита си.", "date": "2017.06.22", "title": "Израел ни показва как да спестяваме вода"}
{"url": "https://news.bg/world/egipet-dostavi-gorivo-na-gaza.html", "text": "Близо 1 милион литра дизелово гориво достави Египет на единствената електроцентрала в ивицата Газа.Електроцентралата спря работа през април, когато Хамас вече не можеше да си позволи да купува от президента Махмуд Абас скъпо гориво.Жителите на Газа имат електричество само по 4 часа на ден.Стъпката на Израел е в подкрепа на Хамас и срещу законното правителство на палестинците на Западния бряг.Засега не е ясно дали доставките от Египет са еднократен жест или ще продължат. Отношенията между Египет и Хамас са студени от 2013 г., когато египетската армия свали бившия президент Мохамед Морси. Новото египетско правителство обвинява Хамас, че сътрудничи с ислямистки екстремисти в пустинята Синай.", "date": "2017.06.22", "title": "Египет достави гориво на Газа"}
{"url": "https://news.bg/politics/borisov-obeshta-smyana-na-ministri-ako-opashkite-prodalzhat.html", "text": "Премиерът Борисов с \"болка\" е направил своите изводи и се заел да се оправят нещата, които дразнят гражданите. Това той коментира в интервю пред НоваТВ.Администрацията сега разработва всички детайли за да няма последващи проблеми. Всеки министър до понеделник трябва да предложи и срока докога ще бъде свършено всичко. И тъй като хората на опашките няма да излизат в отпуск, всеки министър \"който забележа, че не се е представил как стои на опашка ... си отива\", допълни Борисов. Хората оценяват и виждат, смята той. Септември е възможно да се случи всички това, но зависи и от депутатите, а Борисов не може да каже на парламента.За да отпадне свидетелството за съдимост ще се вкара много бързо всичко в парламента и надали има партия която да има против, смята той. Над 3 млн. лв. се събират от свидетелствата за съдимост, а хората губят 26 млн. часа. Когато се оправят нещата с Кадастъра и агенция по вписванията, ще се успокоят и хората нервите, смята той.Съдебна реформа не означава болтовете на колата, коментира той и по отношение на казуса с Лозан Панов. Говорили са с шофьорите, колите са стари, случва се и неговата е оправяне доста пъти и влизала за основен ремонт. Всяка сутрин един човек да завива болтовете ли, \"какво да направя аз\", пита Борисов. Той не е адвокат на Лозан Панов, а иДопълва, че както те - съдиите не трябва да говорят за парламента, така и те - Борисов няма да говорят за съда. Мечтата, която имали съдиите да избират ръководството си вече е осъществена. Борисов коментира, че могат сами да изберат по най-демократичния начин и електронно и лично членове на ВСС.Това гарантира възможно най-добрия ВСС, излъчен от тях, допълни той. Следващите години ще могат да се контролират и проверяват сами. \"Колкото вие имате роля ... толкова имаме и ние в този ВСС ... онлайн съдиите избират, какво по открито и чисто от това\", допълни той. Съдиите да си коментират и да си говорят, Борисов носел отговорност за опашките и реформите.По повод срещата с ,  и  премиера коментира, че пътуването в Париж и Берлин е по други причини - председателството ни, Брекзит, \"другите лоши неща\", които се случват. И допълва, че искаме да отидем в чакалнята на еврозоната, което е добре и за инвеститорите и за банковата ни система. В едни приятелски отношения, човек може да каже неща, за да се нормализират отношенията, да се опита да успокои нещата. \"За радост имам авторитет сред тези хора и като си кажа мнението, те ме чуват\", коментира Борисов. Да каже, че е мост е прекалено глупаво и самоуверено, но че го чуват е факт.\"Когато отидеш на такива срещи и видиш целия аскер и си задаваш тези въпроси и аз му ги зададох. Попитах и той ми каза: Бойко, те искат да ме убият. Тези хора, които ме преследваха не са искали да ме съдят, а да ме убият\", сподели Борисов за срещата си с Ердоган, получил и флашка с филм. Като се слушат и гледат такива неща и хората в затвора, \"прекръстваш се\" и си казваш в България, не трябва да става така, допълни премиера.\"Ние управляваме в спартански условия, в тази част на света, така живеят хората\", коментира Борисов посещението си в двореца на Ердоган. Грандиозно и уникално като направа, допълва той, но нека те си определят как си живеят. \"Иска ми се да си живея в Банкя\", допълни той, защото там му е много хубаво да си отиде събота и неделя. Имало огромно напрежение във въздуха в Турция, а Борисов иска като си легне в леглото, да му е чиста съвестта, към това се е стремял.Във връзка с арестуваните журналисти, Борисов винаги е бил против това, а у нас се получавала слободия. У нас никой не пречи, има много сигурни места, където може да се говори, а някои дори с фалшивите си новини създават и проблеми. За изявления на министри във всякакви медии, Борисов коментира, че не е съгласен, но всеки сам си преценявал. \"Фейсбук е сила\", допълни той и припомни как хората за писали за администрацията, което било и силата на гражданското общество на самите граждани.\"Сами бяхте свидетели по време на референдума в Холандия и Франция\", коментира Борисов влошените отношения между Турция и Европейски държави. Не си спомня толкова тежки думи да са се разменяли преди. В разговорите с Ердоган, Борисов има една нишка - оградата общата ограда и как да я пазим. Кой, каквото и да се кара и да се разправя, тази линия се държи права. Допълни, че нещата се успокояват след избори там, турската икономика е много свързана с европейската и при проблеми ще последват фалити, а за България е важно да си подсигури външната граница.На 200 км граница няма как да се ограничи преминаването, нашето съоръжение а да спре голям бежански поток, да помогне на полицаи и граничари, коментира Борисов оградата на границата ни. С новите джипове и термодатчици ще стане много по добре, смята той. А опозицията сега трябва да говори, че после когато всичко е перфектно няма как да говорят.По отношение на камерите и Елена Йончева той допълни, че като искат всички да са кристално чисти, отиват в съда и се доказва виновни ли са или не. А дали е права Йончева или не, \"да права е ... но и ако те не бяха похарчили милярди ...\", но Борисов не иска връщат, кой е прав и кой е крив, а да си оправят и опашките и административната реформа.Във връзка с Македония и Зоран Заев, Борисов коментира, че сме готови да оказваме поискана помощ и сме най-добронамерени.", "date": "2017.06.22", "title": "Борисов обеща смяна на министри, ако опашките продължат"}
{"url": "https://news.bg/world/republikantsite-v-dolnata-kamara-na-sasht-blokiraha-novi-sanktsii-sreshtu-rusiya-i-iran.html", "text": "Републиканците в Камарата на представителите на САЩ блокираха законопроект за налагане на нови икономически санкции срещу Русия и Иран заради процедурна пречка, която според конгресмените е създадена от Сената, съобщава АП.\", каза лидерът на мнозинството Кевин Маккарти пред журналисти.Проблемът е свързан с конституционно изискване - законодателни мерки, които трябва да излизат от Камарата на представителите. Законопроектът беше изготвен в Сената, където беше прокаран от 98 срещу двама сенатори, а след това беше изпратен за приемане в долната камара.Маккарти поясни, че Сенатът може да промени законопроекта или долната камара може да изготви свое законодателство за налагане на санкции. Но той не разкри подробности как ще продължи да се процедира.Санкциите имат за цел да накажат Русия за намесата й на президентските избори в САЩ и за агресивните действия в Украйна и Сирия.Демократите обвиняват републиканците в долната камара, че се опитват да покрият президента Доналд Тръмп, който има твърде благосклонна позиция към Русия и руския лидер Владимир Путин.", "date": "2017.06.22", "title": "Републиканците в долната камара на САЩ блокираха нови санкции срещу Русия и Иран"}
{"url": "https://news.bg/world/frantsiya-s-ryazak-zavoy-nyama-legitimen-naslednik-na-asad.html", "text": "Франция направи рязък завой в позицията си за сирийския президент Башар Асад. Президентът на Франция Еманюел Макрон обяви, че свалянето на Асад вече не е приоритет при разрешаването на сирийската криза, съобщават Ройтерс и ТАСС.Свалянето на Башар ал Асад повече не е приоритет при намирането на решение на сирийската криза, тъй като е необходимо съсредоточаване върху борбата срещу тероризма, обяви Макрон в интервю за няколко европейски вестника.\"\", каза френският лидер. Той призова за изготвяне на нов план за Сирия, в който приоритет да бъде борбата с тероризма.\"Те са нашите врагове\", подчерта френският лидер, имайки предвид терористите. Според него необходимо е сътрудничество между всички страни, особено с Русия.В същото време Макрон обяви, че използването на химически оръжия е \"червена линия\" за него и ако се случи, Франция е готова да се намеси и да нанесе въздушни удари без американска подкрепа.\"Ако има сведения, които доказват използването на химически оръжия, и ние знаем, откъде идват оръжията, Франция ще отговори с въздушни удари, за да унищожи складовете\", закани се той.Макрон изтъкна още, че Асад е враг на сирийския народ, но не и на Франция, пояснявайки отново, че приоритетът на Париж е борба с тероризма и уверяване, че Сирия няма да се разпадне.", "date": "2017.06.22", "title": "Франция с рязък завой: Няма легитимен наследник на Асад"}
{"url": "https://news.bg/world/razriv-mezhdu-rohani-i-hamenei.html", "text": "Напрежение между върховния лидер на Иран и държавния глава след парламентарните избори през миналия месец, пише \"Гардиън\".78-годишният аятолах Али Хаменеи увеличи критиките си срещу президента реформатор Хасан Рохани, включително го унижи на среща на висшето ръководство на държавата.Преди изборите, спечелени от Рохани, се разпространяваше информация, че Хаменеи е подкрепял кандидатурата на Ибрахим Раиси.Тази седмица Рохани отвърна, заявявайки, че политическата легитимност на религиозен лидер се определя от \"волята и поканата на народа\". Поддръжници на Хаменеи, чиято позиция на върховен лидер е пожизнена, възприеха изказването на иранския президент с презрение.Духовници, които симпатизират на Хаменеи, твърдят, че легитимността на религиозния водач е божествена.\"\", попита Хаменеи преди да отговори: \"Към себе си\".Видео, разпространено в интернет, от този момент показва присъстващите да се спукват от смях, докато Рохани се усмихва некомфортно.Хаменеи продължи: \"\".Върховният лидер има предвид първия президент след Ислямската революция през 1979 г. Аболхасан Банисадр, който беше свален с импийчмънт и по-късно изгонен, след като влезе в противоречие с духовенството. Поддръжници на Рохани възприемат коментарите на Хаменеи като предупреждение, че може да го сполети същата съдба.Али Ансари, директор на Института за ирански изследвания в Университета \"Свети Андрю\", изтъкна, че Хаменеи се опитва да попречи на възходящата популярност на Рохани след изборите.", "date": "2017.06.22", "title": "Разрив между Рохани и Хаменеи"}
{"url": "https://news.bg/world/ne-iskam-beden-chovek-da-se-zanimava-s-ikonomika-v-administratsiyata-mi-obyavi-tramp.html", "text": "Президентът на САЩ Доналд Тръмп обяви, че не иска \"беден човек\" да има икономическа роля в администрацията му, съобщават АП и \"Гардиън\".По време на митинг в Айова американският лидер защити решението си да назначи богаташи в кабинета си.\"\", заяви Тръмп пред присъстващите на събитието.Президентът обясни, че Рос и икономическият му министър Гари Коен \"са се отказали от много неща, за да поемат тези длъжности\" и особено Коен, бивш президент на \"Голдман сакс\", \"получаваше огромно заплащане, а сега нула\".\"\", продължи лидерът на САЩ.", "date": "2017.06.22", "title": "Не искам „беден човек” да се занимава с икономика в администрацията ми, обяви Тръмп"}
{"url": "https://news.bg/world/kitayski-britanski-i-avstraliyski-imigranti-zalivat-nova-zelandiya.html", "text": "Нетната имиграция в Нова Зеландия на годишна база достигна още един рекорд през май, предизвикана от чуждестранни имигранти предимно от Китай, Великобритания и Австралия, съобщава АП.Годишната нетна миграция достигна 72 000 до 31 май в сравнение с 68 400 за същия период година по-рано, показва статистиката на Нова Зеландия.¾ от 130 400 от пристигналите имигранти не са граждани на Нова Зеландия, докато е регистриран баланс на тези граждани на държавата, които са напуснали и са се върнали в страната през последната година.Страната регистрира рекордни нива на нетна имиграция през последните години, тъй като икономическият растеж е по-висок от този на Австралия.Китайските граждани представляват 12% от новопристигналите имигранти за последната година, а по 10% са от Великобритания и Австралия.С 31% е спаднал броят на имигрантите от Индия до 9 200, а също така с 40% са намалели студентските визи за индийски граждани.През април правителството на Нова Зеландия обяви планове за ограничаване на достъпа на квалифицирани работници до пазара на труда.", "date": "2017.06.22", "title": "Китайски, британски и австралийски имигранти заливат Нова Зеландия"}
{"url": "https://news.bg/world/yunionistite-iskat-gbp2-mlrd-za-da-podkrepyat-pravitelstvo-na-mey.html", "text": "Високопоставени съюзници на премиера на Великобритания Тереза Мей признаха, че има риск да не бъде сключено споразумение с Демократичната юнионистка партия (DUP), след като стана ясно, че юнионистите от Северна Ирландия искат повече от 2 милиарда лири, за да подкрепят правителство на консерваторите. Това пише британското издание \"Дейли телеграф\".Северноирландската партия иска допълнително пари за Националните здравни услуги и за инфраструктура, за да подкрепи консерваторите.Деймиън Грийн, заместник на премиера, има съмнение дали торите ще успеят да сключат споразумение.\"\", каза той пред БиБиСи.Консерваторите се нуждаят от 10-те места на северноирландската партия, за да имат мнозинство.Грийн добави, че преговорите са конструктивни, но има и вариант да не се достигне до сделка.Юнионистите искат допълнителни 1 100 британски лири за всеки гражданин на Северна Ирландия.Финансите обикновено се разпределят по формулата \"Барнет\", според която всяко увеличаване или намаляване на финансовите средства е пропорционално на Острова.Всеки похарчен паунд в Северна Ирландия ще изисква допълнителни 35 лири за Шотландия, Англия и Уелс.Вестникът е разбрал, че юнионистите обмислят да не сключват цялостна сделка с правителството и дали да подкрепят торите на базата \"случай по случай\".Спекулира се, че консерваторите могат да започнат разговори с 12-те депутати на либералдемократите, ако преговорите с юнионистите се провалят.", "date": "2017.06.22", "title": "Юнионистите искат £2 млрд., за да подкрепят правителство на Мей"}
{"url": "https://news.bg/politics/mnogo-interesi-kam-buzludzha-shokiraha-ninova.html", "text": "БСП и регионалният министър Николай Нанков не се разбраха за паметника на връх Бузлуджа. Около час и половина продължи разговорът за съдбата на монумента. Първо в сградата на регионалното министерство (МРРБ) дойде социалистът Кирил Добрев, а по-късно се присъедини и партийният лидер Корнелия Нинова.\"Лоша работа, шокирана съм от това, което разбирам\", възмути се пред журналисти Нинова след срещата. \". Първо - елате си вземете \"Бузлуджа\" безвъзмездно, сега тук ни се обяснява как това не може да стане\", ядоса се лидерът на БСП.По думите й . Сега, когато от БСП изразили желание да получат и реставрират \"Бузлуджа\", се явили много кандидати - партийни лидери, партии, неправителствени организации, твърди Нинова.\"Изведнъж общината в , че и те си го искат, за да започнат да го стопанисват, след като години наред са го оставили на произвола\", коментира още соцлидерът.По думите й, се съсредоточава енергия само и само БСП да не получи \"Бузлуджа\". Предлагали се различни варианти като търг, наем и т. н. \"За мен това е начин да не се случи това, което желаем\", смята Нинова.Тя съзря \"интереси, които искат да попречат на БСП да го получи\" и заплаши: \"Ще докарам социалистите пред Министерския съвет\".Във вторник тя ще информира Изпълнителното бюро на партията за възможностите и ще се вземат решение какво да правят по-нататък.\"Нашето желание остава - през 2011 г. - за безвъзмездно прехвърляне на собствеността, за да имаме гаранции, че ще инвестираме там\", отсече Нинова.Според регионалния министър Николай Нанков БСП са проспали 6 години, вместо да финализират процедурата по безвъзмездно предоставяне на собствеността на паметника. Нанков изтъкна, че пет пъти социалистите са получавали напомняния.Към днешна дата няма законова възможност това да се случи, тъй като има промяна в Закона за държавната собственост и юридически лица не могат да получават безвъзмездно като собственост имот, който е държавна собственост.Нанков също коментира какви са вариантите. По думите му, при желание на ръководството на БСП и с решение на МС, паметникът може да бъде предоставен за безвъзмездно ползване за срок не по-дълъг от 10 години. Другите възможности са покупко-продажба и отдаване под наем.Нанков отрече да има заявен интерес към паметника от страна на други политически лидери.Неформално научил, че кметът на Казанлък иска да получи правото на стопанисване на паметника.Данъчната оценка на монумента към момента е около 110 000 лв. Това би била началната цена за закупуване на паметника.", "date": "2017.06.22", "title": "Много интереси към \"Бузлуджа\" шокираха Нинова"}
{"url": "https://news.bg/politics/proveryavat-distsiplinata-na-vsichki-sluzhiteli-v-nso.html", "text": "Националната служба за охрана (НСО) не е укривала техническа неизправност на автомобила, използван от председателя на Върховния касационен съд Лозан Панов.Това се казва в официална позиция на шефа на НСО ген.-лейтенант Ангел Антонов, публикувана на сайта на службата по повод публични внушения и направени изявления пред печатни и електронни медии.Назначената специална комисия не е установила данни за интервенция за разхлабване или отстраняване на крепителните болтове на автомобила и е квалифицирала случилото се като техническа неизправност. Това е причината компетентните органи да не са били уведомени, се заявява в позицията, която детайлно посочва извършеното по проверката.\"В този контекст направените публични внушения за желание на НСО да остане \"встрани от случая\", \"за хвърляне на камъните в чужда градина\", за преднамерена \"подигравка с висш магистрат\" не могат да бъдат оценени по друг начин, освен като груби и недопустими спекулации, извършени от лице, което като действащ служител на НСО многократно е наказвано от трима различни началници на службата и накрая дисциплинарно уволнено\", .Националната служба за охрана осъществява специализиран транспорт като един от видовете охрана, предвидени в Закона за НСО. Службата намира за безсмислено и недопустимо да влиза в дискусия дали специализираният транспорт е охрана или не. Законите се изпълняват, а не се коментират. Считам, че позоваването на текстове от закона трябва да се прави отговорно и с познаване на буквата и духа на нормативния акт, посочва още шефът на НСО.Ангел Антонов инфромира, че след  от да образува досъдебно производство и наличието на обосновани съмнения за извършени нарушения по служба са послужили като основание за възобновяване на дисциплинарната проверка, която ще обхване всички служители, свързани с осигуряване на специализиран транспорт.Припомняме, че председателят на Върховния касационен съд /ВКС/ Лозан Панов се отказа да използва повече колата, която се предоставя от Национална служба за охрана, тъй като вече не е убеден в сигурността, която тя му предоставя., който е от службата за охрана, при пътуване извън София на 1 юни. Първи за това съобщи лично Лозан Панов след срещата си с президента Румен Радев.", "date": "2017.06.22", "title": "Проверяват дисциплината на всички служители в НСО"}
{"url": "https://news.bg/world/sasht-zameseni-v-razpiti-v-tayni-zatvori-v-jemen.html", "text": "При преследването на екстремисти от \"Ал Кайда\" стотици мъже са изчезнали в тайна мрежа от затвори в Южен Йемен, където мъченията са рутина. Това показва разследване на АП.Високопоставени американски военни източници признаха, че американски сили са замесени в разпитите на задържаните в Йемен, но отричат да са прилагани мъчения, което може да е в нарушение на международното право.Разследването на американската осведомителна агенция е установило, че в Южен Йемен има най-малко 18 тайни затвора, които са управлявани от Обединените арабски емирства и йеменски сили, които са сформирани и обучавани от държави от Персийския залив.Йеменското правителство или не знае за тези неща, или има малък достъп до информация.Секретните затвори се намират във военни бази, пристанища, летище, частни вили и дори в нощен клуб. Някои от задържаните са откарани в база в Обединените арабски емирства през Червено море.Няколко източници от военното министерство на САЩ заявиха пред агенцията, че американски сили са участвали в разпитите на задържани на места в Йемен, предоставяйки въпроси на други да задават и са получавали доклади от съюзниците си за проведените разпити. Те добавиха, че американското висше военно ръководство е наясно с твърденията за прилагани мъчения в Йемен, но са доволни, че не е имало мъчения, когато са присъствали американски сили по време на разпитите.Адвокати и семейства алармират, че близо 2000 мъже са изчезнали в тайни затвори.Прилагани са различни брутални техники за изтезания по време на разпитите.", "date": "2017.06.22", "title": "САЩ замесени в разпити в тайни затвори в Йемен"}
{"url": "https://news.bg/crime/obviniha-poboynika-napadnal-momche-pred-uchilishteto-mu.html", "text": "Побойникът, който нападна ученик от столичното 23-то СОУ преди сградата на училището е установен и привлечен като обвиняем.Момчето беше задържано вчера, 21 юни.Припомняме, на 16 юни пред сградата на столичното 23-то СОУ момче нападна 15-годишен ученик. Пострадалият се намирал пред заведението, когато към него се приближил непознато момче. Непознатият нападнал ученика и използвайки сила издърпало тениската, с която бил облечен пострадалият. След това побойникът ударил ученика в областта на лицето и избягал.В хода на образуваното срещу неизвестен извършител досъдебно производство органите на реда установили извършителя - 16-годишно момче от София.Към момента на деянието нападателят не е бил осъждан. С цел да се попречи на същия да извърши друго престъпление, спрямо него е взета мярка за неотклонение \"Надзор на инспектор при детска педагогическа стая\".Вчера, 21 юни, побойникът беше привлечен като обвиняем. За извършеното престъпление законът предвижда наказание \"лишаване от свобода\" за срок от три до десет години.Разследването по делото продължава.", "date": "2017.06.22", "title": "Обвиниха побойника, нападнал момче пред училището му"}
{"url": "https://news.bg/world/polsha-sabarya-komunisticheskite-pametnitsi.html", "text": "Долната камара на полския парламент (Сейм) гласува изменение на закона за забрана на комунистическа пропаганда и символи на тоталитарния строй, включително сгради и обекти. В документа се предвижда и разрушаване на паметници от съветската епоха, включително паметници на Червената армия, съобщи ТАСС.\"Законопроектът е приет\", потвърдиха за ТАСС от пресслужбата на Сейма.На първо и второ четене повечето депутати от полските партии в парламента подкрепиха поправките. 408 депутати са гласували \"за\", седем - \"против\" и 15 \"въздържал се\".В изменения закон се казва, че паметниците и други подобни обекти \"\".Обаче не се засягат паметници, разположени в гробища.Полските депутати предложиха комунистическите паметници да бъдат съборени в рамките на една година след влизането в сила на закона.Според експерти на територията на страната има най-малко 469 подобни обекта, като около 250 са посветени на Червената армия.", "date": "2017.06.22", "title": "Полша събаря комунистическите паметници"}
{"url": "https://news.bg/education/26-795-osmoklasnitsi-se-yavyavat-na-otsenyavane-po-chuzhd-ezik.html", "text": "26 795 осмокласници от цялата страна ще положат утре изпит - национално външно оценяване (НВО) по чужд език. Изпитът ще се проведе в 411 училища и ще започне в 10 часа.Учениците от профилираните гимназии, профилираните паралелки от средните училища, както и тези от професионалните гимназии ще имат на разположение три астрономически часа за решаването на теста. За децата със специални образователни потребности продължителността ще е четири астрономически часа.В зависимост от езика, който изучават, младежите могат да се явят на английски, испански, италиански, немски, руски и френски. Най-много - 19 072, ще държат външно оценяване по английски език.Тестовете по чужд език съдържат задачи с избираем отговор, както и задача за създаване на текст. Националното външно оценяване има за цел да измери знанията и уменията на учениците за слушане с разбиране, четене с разбиране, лексика и граматика. Проверката и оценката на писмените работи ще се извърши от училищни комисии. Оценките ще се вписват като текущи и ще са с еднаква тежест като останалите изпитвания през годината. След края на препитването, тестовете и критериите за оценка ще бъдат публикувани на интернет страницата на МОН. Датата за НВО по чужд език е определена със заповед на министъра на образованието и науката от 19 август 2016 г.", "date": "2017.06.22", "title": "26 795 осмокласници се явяват на оценяване по чужд език"}
{"url": "https://news.bg/health/lichna-osiguritelna-smetka-za-vseki-iskat-chastnite-bolnitsi.html", "text": "Искаме лична осигурителна сметка на всеки един гражданин в солидарния модел на здравеопазване - включително за пенсионерите и за децата. Това заяви на пресконференция в БТА председателят на Националното сдружение на частните болници (НСЧБ) д-р Николай Болтаджиев. Той обясни, че са внесени три проекта за промени в законите, касаещи здравеопазването.Под 2 млн. души се осигуряват реално. Когато се направи справка, може да се види, че държавата би трябвало да осигурява около 4,5 млн. души. Искаме и за тези граждани да има разбивка - държавата точно колко е внесла всеки месец - за едно дете, за пенсионер - за всеки индивидуално. \"Бюджетът се правеше на исторически принцип и държавата донаждаше. Държавата не е изряден платец на контингента, който осигурява\", заяви д-р Болтаджиев.Против сме държавата да осигурява, прокурори, следователи, военни, - хора на държавна позиция. Защо следователят и учителят не са на една плоскост, запита д-р Болтаджиев по повод, че държавата не осигурява учителите.Трябва да се промени Закона за публичните финанси, категоричен е д-р Болтаджиев. Да се изведе и Касата извън бюджетната сметка на нещата. Парите за здраве се разпределят като част от Консолидирания държавен бюджет, който е 40% от БВП. Парите за здраве са обществен фонд, който не трябва да се разпределя от политиците.Проблемите се задълбочават. Предложихме проекти за промяна на 3 закона, изготвени и от Центъра за защита на правата в здравеопазването, обясни председателят на сдружението на частните болници, обясни д-р Болтаджиев.Той бе категоричен, че въведените преди 2 години лимити на болниците не решават проблемите. Дори медицинските стандарти, които падат в съда, не подобряват системата на здравеопазването. Вместо това, стандартите водят до тежки финансови проблеми в болниците. Не се подобрява системата, тя не е в полза на пациентите, обясни д-р Болтаджиев.Д-р Красимир Груев, който е член на УС на Сдружението на частните болници обясни, че няколко пъти правили сметка колко души осигурява държавата и тя все не излизала. Колко са пенсионерите, държавните служители, децата, запита той. Никой не може да каже колко са точно осигуряваните от държавата и това подклажда недоверието за кого колко се внася.Парите, които идват от Здравната каса, се увеличават заради по-високите ни вноски.Болничните легла в България не са толкова много, но са нефункционално разпределени. У нас леглата са само за активно лечение, а в чужбина има легла и за долекуване, но те съзнателно не се описват, обясни д-р Груев.Не са много хоспитализациите в България. В пъти повече са хоспитализациите в западни страни, увери д-р Груев.Той обясни, че медицинските стандарти описват как се извършва лечение - има куп изисквания, които означават болница. Не може да извадите сливиците на едно дете на зъболекарския стол. Трябва ви операционна, анестезиолог - това е сериозна операция. Всички процедури, обявени за извънболнична помощ се вършат само в болница. Единствената разлика е, че се води без пролежаване, обясни лекарят. Стандартите трябва да бъдат смекчени, призовават медиците.Изваждането на лечебната дейност в извънболнична помощ изисква редица мерки. Медикът обясни, че за много от нещата в извънболнична помощ, заведенията са на загуба. Те трябва да поддържат лаборатории, аптека, да наемат специалисти на постоянни трудови договори за по 1-2 консултации през деня. Специалистите трудно могат да бъдат намерени - тези проблеми излизат от стандартите, обясни д-р Красимир Груев.Стойчо Кацаров - председател на Центъра за защита на правата в здравеопазването (ЦЗПЗ) обясни, че лимитите на болниците са израз на мързел. Най-лесно е да ограничиш разходите и да ги разпределиш на порции, каза той.Д-р Кацаров обясни, че ако липсва управленски капацитет,те имат готовност да помогнат. \"Ако има управленска немощ, ние сме готови да бъдем вашата виагра, така че семейството да е добре, да идват европейски пациенти тук\", каза д-р Кацаров.Той разкритикува начина, по който иска да се направи само частична демонополизация и надграждащ модел. Това е начин да се избяга от темата за демонополизацията и да се реши въпроса. Или има надграждане на монопола, или няма - и в момента имаме надграждащ модел - доброволните Здравно-осигурителни фондове, обясни той.Отново липсват лекарства за онкоболните, стана ясно от думите на д-р Кацаров. Здравната каса да плати на болниците за лекарствата на онколобниците. Това е огромен проблем, призна той и обясни, че болниците не печелят нищо от лекарствата, но те са огромно перо от техните бюджети. Забавянето на превеждане на пари от Касата до болниците за лекарства, създава спира наличието на лекарства в болниците.В онкологиите няма лекарства. Пациент от София е върнат в Кюстендил, защото няма лекарство, даде пример той и очерта трите причини за липсата на лекарства.Първата причина е реекспорта на медикаменти, от който се получава дефицит на лекарства. Втората причина за липса на лекарства - има въведени правила за доста лекарства или изваждането им от положителния лекарствен списък. Третият проблем е разсроченото плащане - всичко това рефлектира върху пациента, каза д-р Кацаров.", "date": "2017.06.22", "title": "Лична осигурителна сметка за всеки искат частните болници"}
{"url": "https://news.bg/crime/otlagat-gledaneto-na-merkite-za-mitnicharite-ot-kulata.html", "text": "Апелативният специализиран наказателен съд разгледа на втора инстанция дело по мерките за неотклонение на задържаните митнически служители от Митнически пункт \"Кулата\".Съдът отложи разглеждането на мерките за неотклонение на част от митничарите, задържани на граничния пункт в средата на месеца, съобщи БНТ.Осем от тях са в ареста по обвинение за участие в организирана престъпна група за получаване на подкупи.Адвокатът Марин Марковски коментира, че \"нямат право да ги задържат и трябва да ги приложат. Това е некоректен подход към съда и те ще ги предадат и ще ги приложат. Съдът ще се запзонае и с тях.\"", "date": "2017.06.22", "title": "Отлагат гледането на мерките за митничарите от \"Кулата\""}
{"url": "https://news.bg/world/chetirima-zadarzhani-za-opita-za-atentat-v-bryuksel.html", "text": "Белгийските власти са извършили четири ареста късно вчера във връзка с опита за терористична атака на Централната гара в Брюксел. Това съобщават местни медии, цитирани от \"Политико\".Смята се, че задържаните са поддържали \"редовни контакти\" с Усама Зариу. 36-годишният мароканец, който живееше в квартал \"Моленбек\" в Брюксел, беше застрелян от войници във вторник вечерта, след като детонира експлозиви при опит за атака на една от най-натоварените гари. Нападението предизвика паника, но за щастие няма пострадали хора.Два ареста са извършени в Кукелберг, един в Андерлехт и един в \"Моленбек\", според белгийския всекидневник \"Соар\". Всички задържани се очаква да се явят пред разследващия съдия днес.Вчера властите съобщиха, че Зариу не е познат на властите за тероризъм и е действал сам.Претърсване на дома на нападателя разкри, че Зариу сам е направил бомбата и е поддръжник на ДАЕШ (\"Ислямска държава\").Междувременно други местни медии пишат, че Усама е пътувал от дома си до гарата с такси и метро.", "date": "2017.06.22", "title": "Четирима задържани за опита за атентат в Брюксел"}
{"url": "https://news.bg/crime/nova-shema-na-alo-izmamnitsi-po-chernomorieto.html", "text": "Полицията в Бургас предупреждава за нова схема на ало-измамници по Черноморието.На територията на Община Несебър и в частност курортен комплекс Слънчев бряг, Равда и Свети влас, през последните дни се наблюдавали множество сигнали за телефонни обаждания до преводачи, туроператорски фирми или туристически гидове.Измамниците настоявали за извършване на преводачески услуги на задържани за едно денонощие в Районно управление - Несебър чуждестранни граждани.Полицията в Бургас подчертава, че измамниците използват оригинални имена от ръководството на Районно управление за по-голяма достоверност на информацията. Те настоявали с цел по-добра комуникация на чуждестранния гражданин и близките му, да бъдат закупени карти с предплатени мобилни услуги, които впоследствие да бъдат осребрени.ОДМВР Бургас сигнализира и за случаи, в които от лицата, въведени в схемата, се търсят парични средства по определени сметки, които при освобождаването на чуждестранния гражданин, да бъдат възстановени.ОДМВР - Бургас уточнява, че подобни обаждания не се извършват от служителите на реда в областния град, тъй като за нуждите на полицейската дейност се използват специално наети към Районно управление - Несебър преводачи.Полицаите призовават всякакви подобни обаждания да се считат за опити за телефонни измами и получилите им да не предприемат настояваните действия, а да се свържат с органите на реда.", "date": "2017.06.22", "title": "Нова схема на ало-измамници по Черноморието"}
{"url": "https://news.bg/politics/ebvr-ni-podpomaga-do-2020-godina.html", "text": "Заместник министър-председателят Томислав Дончев подписа днес Меморандум за разбирателство с Европейската банка за възстановяване и развитие. С подписването на документа от България се гарантира помощ за изпълнение на проекти, финансирани чрез евроструктурите и инвестиционните фондове между 2014 г. и 2020 г.Дипломатическият документ осигурява сътрудничеството на Банката и подписалите държави за предоставяне на подкрепа за проекти за подобряване на конкурентоспособността, комерсиализация на общинските услуги, водна реформа, реформа на енергийния сектор и енергийна сигурност, финансови инструменти и др.С подписването на този документ се продължава успешното и устойчиво сътрудничество между Правителството на България и международните финансови институции", "date": "2017.06.22", "title": "ЕБВР ни подпомага до 2020 година"}
{"url": "https://news.bg/regions/dva-tir-a-se-sblaskaha-kray-belozem.html", "text": "Два камиона са се сблъскали на автомагистрала \"Тракия\", в района на пловдивското село Белозем, съобщиха от АПИ. Движението по посока Бургас се извършва единствено в изпреварващата лента.Около 16:20 часа днес в ОДМВР - Пловдив постъпила информация за пътен инцидент в района на 154-ти километър на АМ \"Тракия\", по посока Бургас.Според първоначалните данни, два тежкотоварни автомобила са се сблъскали странично и единият от тях пропаднал извън пътя. Няма пострадали хора. На място е екип на сектор \"Пътна полиция\".Изчаква се специализирана техника, с която да бъдат изместени моторните превозни средства. До приключване на работата движението в посока Бургас се извършва единствено по изпреварващата лента. Служителите на реда напомнят на водачите да шофират внимателно в участъка на катастрофата.", "date": "2017.06.22", "title": "Два ТИР-а се сблъскаха край Белозем"}
{"url": "https://news.bg/health/nzok-ne-zabavyala-plashtaneto-na-onkolekarstvata.html", "text": "Няма забавени плащания на медикаменти за онкологични заболявания от страна на НЗОК към болниците. Това увери подуправителят на НЗОК Димитър Петров по време на заседание на ресорната комисия.Петров обясни, че априлската дейност ще бъде разплатена до края на месец юни, а разплащането на втория месец било реграментирано в Националния рамков договор.Мотивите за това били постигането на по-добър контрол на дейността по изписване и прилагане на онкомедикаменти. Заради увеличаването на разходите за болнична помощ от 20 на близо 27 млн. лв. касата започнала масирани проверки в болниците по химиотерапия.НЗОК въвела като контролен механизъм средното тегло на пациента, освен това се изисквало болниците да намалят излишъците от онкомедикаменти. Мерките се налагали поради огромната разлика в начина на изписване, прилагане на медикаментите така средният разход за един болен варирали от 2 500 до 19 400.Д-р Нигяр Джафер попита от къде се получава тази разлика в зависимост от лечебното заведение, в което се лекува пациента. Във Враца - 3 хиляди лева, а в Пловдив около 9 хиляди лева. Така за един пациент разликата е десет пъти. Това по думите ѝ давало отклонение и в съотношението лекарства към дейност при различните болници.Петров коментира поставения въпрос и изтъкна, че една от причините са количествата медикаменти, използвани от различните болници и начинът, по който те се отчитат като количества или като използвани флакони и опаковки.Втората причина била в начина, по който се прилагат терапиите и склоността към по-скъпи лекарства. Касата, обаче трудно можела да контролира качеството на медицинската дейност. Петров каза още, че в онкологията имало огромни противоречия между консултантите.Третата причина била разликата между химеотерапиите, които ползват процедурата или пътеката.Процедурата се ползвала при по-голям поток в лечебните заведения и била по-евтина. \"Там, където има ясни алгоритми за терапии, разликите са доста по-малки\", посочи още Петров.Петров коментира още, че е необходима промяна в Закона за лекарствата и продуктите, за да може вносителите да имат интерес при реферирането на така наречените \"болнични\" опаковки на лекарствата.", "date": "2017.06.22", "title": "НЗОК не забавяла плащането на онколекарствата"}
{"url": "https://news.bg/euronews/let-the-stars-shine-da-vidim-naistina-postignatoto.html", "text": "Можете ли да разкажете повече за инициативата Let the stars shine и каква е ползата за България?Инициативата стартираме заедно с неформална група от колеги, които сме, приятели на кохезионната политика и които вярваме, че това е политика-инвестиция, която трябва да продължи и след 2020 г. Нашите усилия са да покажем ползата от нея, като придадем още повече информираност и публичност на проектите, финансирани от Европейския съюз. Като започнем от инфраструктура, минем през образование и инвестициите в човешки ресурс, като обучение, квалификация, преквалификация, включително и проекти по социалния фонд, когато се подпомагат малцинства или уязвими групи от хора. Нашата идея е да се покаже, че през последните няколко години инвестициите, които Европейският съюз е направил в регионите, включително и в България - по-скоро трябва да кажем особено в България като една от държавите с най-голям принос на европейския бюджет спрямо брутния й вътрешен продукт, колко много всъщност бе изградено и постигнато само за 10 години. Това, разбира се, оказва и пряк ефект върху живота на хората. Първо, директно, като имаш безопасен път, по който загиват по-малко хора, цапа по-малко околната среда или има нови средства за транспорт, така че да щадиш както околната среда, така и градската. Когато можеш да подобряваш училищата и прочие, а след това, и то не след дълго, това оказва влияние и върху икономиката, върху икономическия растеж и се вижда, че за поредна година, че България бележи такъв, разкриват се нови работни места. Дори достигнахме до момент, в който се налага работна сила отвън да бъде внесена, така че да се покрият нуждите на пазара на труда. Считам, че голяма част от тези успехи се дължат именно на средствата, които можем да разполагаме от европейските фондове и от това, че съумяхме с известни изключения през последните 10 години разумно да ги използваме и да ги инвестираме. Сигурен съм, че това са инвестиции, които ще се изплащат с години наред, ще са в полза на поколения българи.Каква е причината за зараждането на тази идея?Достигнахме до извода, че в много от държавите членки не е ясно и не си дават сметка хората какво е постигнато и какво е директно финансирано от Европейския съюз. От тази гледна точка това подпомага популистки изказвания, политици, които използват тази неосведоменост и неинформираност и могат да въведат в заблуждение хората, че няма такава полза от съюза. Всъщност постиженията заобикалят много от европейските граждани. Всичко, което сме постигнали с общи усилия в крайна сметка остава точно за хората. Нашата идея е просто да го посочим, да го покажем и всички недобросъвестни политици, които искат да го използват срещу хората да кажат, че въпреки всички критики, които справедливо биха могли да бъдат отнесени към Европейския съюз, че той не е от полза за гражданите, което не е така.Депутатите от  са членове на комисията за регионално развитие към ЕП. С инициативата се цели продължаване поддържането на регионалните политики на ЕС в сътрудничество и в полза на европейските граждани.Евродепутатите искат по-добра комуникация с \"Европа на гражданите\". Те се борят с евродепутати и политици, които лобират за спиране на европейските фондове за регионално развитие, включително и на кохезионния фонд.", "date": "2017.06.22", "title": "Let the stars shine - да видим наистина постигнатото"}
{"url": "https://news.bg/economics/svetovnata-banka-preporacha-reditsa-merki-na-kfn.html", "text": "Световната банка определя финансовата независимост на комисията за финасов надзор, като най-ефективната мярка за повишаване на капацитета на регулатора.Световната банка публикува заключенията си от приключилата Програма за оценка на финансовия сектор (Financial Sector Assessment Program - FSAP). В доклада се препоръчват редица мерки за повишаване на административния и надзорния капацитет на КФН.Като най-критичен проблем пред КФН от Световната банка посочват гарантирането на независимостта на комисията от правителството. От банката препоръчват КФН да се издържа от събраните от поднадзорните лица такси, което ще гарантира обективната й работа и ще повиши административния й и експертен капацитет.Световната банка отправя и голям брой други препоръки за подобряване на дейността на КФН от най-разнообразен характер - например, преминаване към риск-базиран надзор, структурни промени в рамките на комисията и други.Част от доклада е и План за действие, който посочва конкретни стъпки за реализиране на направените препоръки. КФН приема набелязаните мерки и дори вече е започнала работа по прилагането на някои от тях.Пълният текст на доклада може да намерите на ", "date": "2017.06.22", "title": "Световната банка препоръча редица мерки на КФН "}
{"url": "https://news.bg/crime/25-godishen-udari-s-butilka-shofyor-na-avtobus-v-sofiya.html", "text": "Арестуваха 25-годишен нападател над шофьор на градския транспорт в София, съобщиха от МВР.Сигналът за инцидента е получен в полицията към 15:30 часа. По първоначална информация, водач на автобус направил забележка на пътник за арогантното му поведение. В отговор, непознатият нападнал и ударил със стъклена бутилка 27-годишния шофьор.Инцидентът е станал в района на бул. \"Тодор Каблешков\" и ул. \"Луи Айер\". Пострадалият шофьор на рейс е откаран в болница за оказване на медицинска помощ.В резултат на предприетите светкавични заградителни действия служители от Четвърто РУ задържали 25-годишния нападател. На криминално проявения мъж е наложена полицейска мярка за задържане за срок до 24 часа.Работата по документирането на случая продължава, предстои доклад в прокуратурата.", "date": "2017.06.22", "title": "25-годишен удари с бутилка шофьор на автобус в София"}
{"url": "https://news.bg/health/svaliha-postradal-ot-40-m-sas-stalba-pri-uchenie-vav-vma.html", "text": "Реакцията при пожар на деветия етаж на ВМА в София с шестима пострадали бе разиграна при съвместно учение на ВМА, пожарната и МВР, съобщиха от Военномедицинска академия (ВМА). Най-тежко раненият е изнесен на носилка по вътрешни стълби, друг е свален от пожарникари по външна стълба, висока 40 м. Четиримата по-леко пострадали са евакуирани със спасителни маски по вътрешно стълбище.Локализацията на пожара е отнела 5 минути, а цялата операция - 12. След евакуацията пострадалите са поети от медицинските екипи на ВМА.\"При тази ситуация, ние реагираме с това, което е в наличност. Тези екипи в момента са на работа в нашето Спешно отделение. Те пристигнаха с двата дежурни реанимобила, които при възникнала нужда можем да изкараме за 2 минути\", обясни началникът на ВМА полк. проф. д-р Венцислав Мутафчийски.Той увери, че екипите на болницата могат да реагират при сигнал във всеки един момент. Мутафчийски подчерта, че голяма част от работещите във ВМА са участвали в различни кризисни ситуации не само в България, но и зад граница.\"Аз съм по-спокоен, когато нашите екипи имат стиковка с останалите ангажирани в подобна ситуация\", допълни проф. Мутафчийски.Началникът на болницата подчерта, че това е едно от многото предстоящи учения. На същото мнение са и от ръководството на Пожарната.", "date": "2017.06.22", "title": "Свалиха пострадал от 40 м със стълба при учение във ВМА"}
{"url": "https://news.bg/crime/ako-umrat-gi-izhvarli-v-nyakoya-gorichka.html", "text": "71 души, сред които и четири деца, наблъскани на 14 кв.м. - без осветление, без вентилация, без прозорец. Кислородът е свършил за не повече от три часа.Бежанците от Сирия, Ирак и Афганистан се опитват да привлекат вниманието на шофьора с тропане и блъскане по вратата на хладилния камион. Мъжът ги чува, но не отваря, защото така му е наредено. Всичките 71 души загиват мъчително.Кадрите от тази трагедия, разиграла се през лятото на 2015, са толкова шокиращи, че малко след това Меркел отвори границите на Германия за бежанците, отбелязват в тази връзка редица медии и добавят: Посланието беше повече от ясно - подобно нещо не бива да се случва никога повече!\"Иво, пищят като луди!\"Тази седмица в унгарския град Кечкемет започна процесът срещу каналджиите, организирали курса на въпросния \"камион на смъртта\". Повечето от трафикантите са български граждани. Установено е, че между февруари и август 2015 те са превозили нелегално поне 1200 мигранти, от които са получили повече от 300 000 евро.От средата на август 2015, тоест - преди трагедията със задушилите се 71 бежанци, каналджиите са били наблюдавани от унгарската полиция, която дори е подслушвала телефонните им разговори. Този факт накара много германски медии да спекулират, че трагедията е можела да бъде предотвратена. Унгарските власти обаче отхвърлят обвиненията и поясняват, че прихванатите телефонни разговори са били преведени и анализирани чак по-късно - след фаталния завършек на пътуването, довело до смъртта на 71 души.Записаните разговори разкриват цялата жестокост и безскрупулност на трафикантите. В един от тях шофьорът на камиона, 26-годишен български гражданин, казва: \"Иво, Иво, мисля, че не могат да дишат. На сто процента съм сигурен, не нямат повече въздух. Пищят като луди!\". Отговорът обаче гласи: \"Абе, виж само да не прегрее таз пущина. Карай, карай и толкоз... Няма да отваряш, а ако умрат, ги изхвърли в някоя горичка в Германия\".Предполага се, че присъдата ще бъде произнесена най-рано в края на годината. Предстои да бъдат изслушани поне 200 свидетели, заяви адвокатът Миклош Магони, който е служебен защитник на един от обвиняемите български граждани.\"Та той самият има деца\"На въпрос дали клиентът му осъзнава какво е направил, адвокатът отговаря: \"Разбира се, че станалото го е засегнало по болезнен начин. Та той самият има семейство и деца\". Въпросният 30-годишен българин е обвинен за подстрекаване към убийство на бежанци. Именно той, заедно с основния обвиняем - афганистанец, е дал указания на шофьора да не отваря вратите.Адвокат Магони се оплаква пред \"Тиролер Цайтунг\", че по време на процеса има огромни трудности с преводите. \"Нито един от обвиняемите не разбира унгарски, а процесът се води именно на този език. За всеки един от обвиняемите трябва да се осигури преводач, а качеството на превода е просто ужасяващо\", казва той.Обвинението обхваща 59 000 страници. Според сегашните преценки, обвиняемите ги очакват или доживотни присъди, или минимум 20 години лишаване от свобода.", "date": "2017.06.22", "title": "\"Ако умрат, ги изхвърли в някоя горичка\""}
{"url": "https://news.bg/bulgaria/bageri-unishtozhiha-edni-ot-nay-drevnite-artefakti-na-plovdiv.html", "text": "Багери разкопаха и унищожиха селищна могила в индустриална зона в Пловдив, алармират археолози. Част от историята на града, която датира на повече от 7 хиляди години, е безвъзвратно изгубена, предаде bTV.На \"Брезовско шосе\" преди дни са започнали изкопни работи, а за по-малко от седмица дъното на строителния обект е бетонирано. Унищожена е стара плоска селищна могила, която учените са проучвали преди две години.Само на стотина метра от днешния строеж са открити десетки артефакти на повече от 7000 години. Затова преди седмица археологът Расица Миткова е подала сигнал, че се посяга на историята, но нито една институция не е реагирала.\"Там се крият най-ранните селища, най-ранните пластове от историята на днешния, съвременния град Пловдив\", обяснява тяАрхеолозиге посочват, че унищожените артефакти имат значение не само за националната ни памет, но и за историята на Европа.Разрешителното за строеж е издадено от общината. Според кмета на район Северен Ральо Ралев не е задължително на терена да има археолог, тъй като обектът е извън охранителната зона: \"Там, където е бил Пловдив през вековете: центърът, Капана, Джумаята, там е бил Пловдив и там е охранителна зона, където задължително се проучва, когато се копае.\"Дъното на обекта вече е бетонирано, а пластове от историята - изхвърлени на сметище. Ръководителят на обекта твърди, че не са забелязали нищо.Очаква се инспекторатът към Министерство на културата да направи проверка има ли унищожаване на плоската селищна могила. От нейния резултат ще зависи това дали строежът ще бъде продължен.", "date": "2017.06.22", "title": "Багери унищожиха едни от най-древните артефакти на Пловдив"}
{"url": "https://news.bg/disasters/moshtno-zemetresenie-raztrese-gvatemala-i-salvador.html", "text": "Мощно земетресение е ударило край бреговете на Гватемала, разтърсвайки сгради и събаряйки дървета, предизвиквайки мощни трусове и в съседен Салвадор, съобщава \"Ройтерс\".Засега няма информации за жертви.Според Европейския средиземноморски сеизмологичен център и Американския геофизически институт земетресението е било с магнитуд 6,8 по скалата на Рихтер, като епицентърът му е на 38 километра югозападно от Пуерто Сан Хосе на дълбочина от 46,8 км.По-дълбоко земетресение с подобна сила удари вътрешността на Гватемала през миналата седмица, при което загинаха най-малко двама души и бяха нанесени големи материални щети.От спешните служби на Гватемала заявиха, че оценяват щетите и въздействието.Шефът гражданската защита в Мексико обяви, че земетресението е било усетено в щата Чиапас на границата с Гватемала, но увери, че няма сериозни материални щети.", "date": "2017.06.22", "title": "Мощно земетресение разтресе Гватемала и Салвадор"}
{"url": "https://news.bg/politics/gerb-nastoyavat-radev-da-otstrani-ivo-hristov-zaradi-dopuska-do-klasifitsirana-informatsiya.html", "text": "Началникът на кабинета на президента Иво Христов трябва да бъде отстранен от длъжност заради скандала с достъпа му до класифицирана информация. Това заяви пред ТВ+ депутатът от ГЕРБ Антон Тодоров.Той подчерта, че партията ще настояванията за смяната в екипа на държавния глава ще продължат докато тя не стане факт.Преди дни стана ясно, че Христов няма допуск до информация с висок държавен статус. В същото време не е ясно как тогава той законно е изпълнявал задълженията си, подчертава депутатът.\"Ако г-н Иво Христов изпълнява стриктно задълженията си според член 13 ал. първа, втора и трета, той би трябвало да има такъв допуск до класифицирана информация. Един пример само ще дам, а те са цяла дузина. Когато подготвя визитите на президента в и извън страната, според ал. 2, чл. 13, той трябва да е запознат с т.нар. разстановка на НСО. Която сама по себе си, няма смисъл да обяснявам, е класифицирана информация. И тук стигаме до една дилема - той запознава ли се с тази разстановка. Ако не, как изпълнява своите задължения да организира срещите и визитите на президента?\"", "date": "2017.06.22", "title": "ГЕРБ настояват Радев да отстрани Иво Христов заради допуска до класифицирана информация"}
{"url": "https://news.bg/crime/proverka-v-nso-za-sigurnostta-na-kolite.html", "text": "В НСО проверяват всички служители, които отговарят за сигурността на автомобилите. Проверката се осъществява заради сигнала с развитите болтове на автомобила на председателя на Върховния касационен съд Лозан Панов.Припомняме, премиерът Борисов също спомена за проблем с колите на Националната служба за охрана.По време на  не бяха установени нередности и умишлена човешка намеса. Председателят на Върховния касационен съд обаче има съмнения, че по случая има външна намеса.Фирмата, която е произвела автомобилите, категорично е отрекла да става въпрос за производствен дефект, съобщи Нова телевизия. Най-вероятно разхлабването било човешка грешка - при сменянето на гумите винтовете не били добре затегнати и с времето допълнително се разхлабили от вибрациите на колелото.Според специалисти обаче \"болтовете не се развиват сами\".Припомняме, и че след инцидента с развитите болтове на колата на Лозан Панов НСО излезе с официална позиция, според която става въпрос за техническа неизправност, вследствие на която настъпили ограничени материални вреди.Очаква се приключването на проверката на НСО.", "date": "2017.06.22", "title": "Проверка в НСО за сигурността на колите"}
{"url": "https://news.bg/int-politics/tramp-obvini-administratsiyata-na-obama-za-ruskata-namesa-v-izborite.html", "text": "Президентът на САЩ Доналд Тръмп се осъмни от оценката на 17-е американски разузнавателни агенции, които обявиха, че Русия се е намесила в президентските избори в САЩ, съобщи АП.Тръмп добави, че ако има намеси на Русия в президентските избори, то те са станали в администрацията на предишния президент на САЩ.\"Между другото, ако Русия е работила толкова усилено по президентските избори от 2016 г. всичко това се е случило по време на администрацията на Обама. Защо тогава те не са ги спрели?\", пише Тръмп в Туитър.Според всичките 17 разузнавателни служби Русия стои зад кибер атаката върху служебните сървъри на Демократическата партия и се е опитала да повлияе на резултата от президентските избори от 2016 г. в полза на Донлад Тръмп.Според Тръмп обаче по този начин Демократическата партия просто си търси оправдание за загубата на изборите. Той попита и защо демократите са отказали да предадат своя сървър на ФБР.", "date": "2017.06.22", "title": "Тръмп обвини администрацията на Обама за руската намеса в изборите"}
