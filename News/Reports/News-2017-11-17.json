{"url": "https://news.bg/world/kipar-arestuva-rusnak-za-ubiystvoto-na-balgarin.html", "text": "Властите в Кипър са задържали руснак за убийството на българин.Това съобщават местни медии, цитирани от bTV.51-годишният наш сънародник е открит наръган с нож в апартамента си.Съседите подали сигнал в полицията, след като от жилището се разнесла неприятна миризма. ", "date": "2017.11.17", "title": "Кипър арестува руснак за убийството на българин "}
{"url": "https://news.bg/regions/den-na-traur-v-pernik-zaradi-zhertvite-na-katastrofata-po-patya-sofiya-varna.html", "text": "Община Перник обяви, че се отменят всички тържествени и концертни прояви до вторник, 21 ноември. Понеделник, 20 ноември, ще бъде обявен за ден на траур в памет на жертвите на тежката катастрофа край Микре, по пътя София - Варна.Кметът на община Парник Вяра Церовска изрази дълбоките си съболезнования към близките и роднините на загиналите в пътнотранспортното произшествие, предаде Нова телевизия.\"Съпричастна съм с мъката и страданието на всички близки и роднини на починалите. Ще направя всичко възможно да окажа съдействие за транспортиране на пострадалите до специализирани болници в страната\", допълни Церовска.Към момента Церовска пътува към болницата. Кметът на Перник държи и постоянна връзка с кмета на Ловеч Корнелия Маринова и директора на болницата в Ловеч д-р Анка Георгиева.Припомняме, 9 души загинаха, а други 18 бяха ранени при челен удар между пътнически микробус и товарен автомобил по пътя София - Варна, край Ловешкото село Микре. В микробуса са пътували членове на Съюза на слепите в България.Все още няма информация за обстоятелствата около произшествието. Изяснено е, че микробусът е навлязъл в насрещното платно на движение, но за сега причината за това не е ясно.", "date": "2017.11.17", "title": "Ден на траур в Перник заради жертвите на катастрофата по пътя София - Варна"}
{"url": "https://news.bg/world/hariri-na-poseshtenie-v-parizh-sled-koeto-podava-ostavka.html", "text": "Ливанският премиер Саад Харири замина на посещение във Франция на фона на продължаващите слухове относно неговата оставка и удължения му престой в Саудитска Арабия, предаде АФП. Утре той ще бъде приет от френския президент Еманюел Макрон. По думите на Макрон, той счита Харири за действащ премиер на Ливан. В четвъртък Харири се срещна в Рияд с френския външен министър Жан-Ив льо Дриан. Франция се надява да помогне за решаването на конфликта между двете държави. Харири, който има и саудитско гражданство, отново обяви, че е бил в Рияд за консултации за бъдещето на страната си и не е бил задържан против волята му. Също така предстои да се завърне в Ливан в следващите дни и официално да предаде оставката си. Бейрут обаче обвини Рияд, че е отвлякъл Харири. Президентът Мишел Аун обяви, че ще разгледа оставката на премиера след личната си среща с него. Кралството отрече обвиненията и предупреди гражданите си да не пътуват до Ливан. ", "date": "2017.11.17", "title": "Харири на посещение в Париж, след което подава оставка"}
{"url": "https://news.bg/world/27-santimetrov-paraziten-chervey-otkrit-v-stomaha-na-izbyagaliya-severnokoreyski-voynik.html", "text": "Паразитни червеи са открити в тежко ранения севернокорейски войник, избягал в Южна Корея, пише \"Гардиън\".В началото на седмицата войник от армията на КНДР бе тежко ранен при пресичането на границата с Южна Корея.Британското издание пише, че откритите червеи в храносмилателната система на ранения войник подчертават проблемите с храната и хигиената в Северна Корея, които според наблюдатели са от десетилетия.Десетки паразити с телесен цвят, един, от които е с дължина 27 сантиметра, са открити в храносмилателния тракт на войника по време на извършените операции, съобщи водещият хирург Ли Кук-чен.В над 20-годишната си кариера като хирург подобно нещо съм виждал само в учебниците, поясни той.Ли Кук-чен добави, че паразитните червеи са били често срещано явление в Южна Корея преди 40-50 години, но са изчезнали след подобряване на икономическите условия.Според експерти паразитите в стомаха на ранения не са изненада като се вземат под внимание проблемите с хигиената и паразитните болести в КНДР.Сеул съобщи, че севернокорейци са изстреляли 40 патрона по избягалия войник.", "date": "2017.11.17", "title": "27-сантиметров паразитен червей открит в стомаха на избягалия севернокорейски войник"}
{"url": "https://news.bg/health/ot-kasata-zapochnaha-obsazhdane-na-ramkovite-dogovori-za-2018-g.html", "text": "От Здравната каса започнаха обсъждане на националните рамкови договори за 2018 г. Представители на Касата се срещнаха с консултанти по различни медицински специалности, съобщиха от Здравната каса.Тази година в подготовката си за преговори със съсловните организации на лекарите и лекарите по дентална медицина НЗОК ще разчита на помощта на специалисти, предложени от съответните научни дружества, които със своята ерудиция, научна компетентност и практически опит да бъдат в помощ на институцията в решаване на тази отговорна задача, информираха от НЗОК.Срещата е била в една от залите на Военномедицинска академия. На нея управителят на НЗОК проф. д-р Камен Плочев, представи дискусионните моменти и по които се очаква помощ от консултантите. Целта е повишаване на здравната ефективност на заплащаните от НЗОК здравни услуги в болничната, извънболничната медицинска и дентална помощ и лекарствата при оптимално разходване на финансови средства.Предложенията за промени ще бъдат насочени към подобряване на достъпа, равнопоставеността и качеството на медицинското обслужване, както и към повишаване на ефективността на вложените средства. Те ще бъдат предложени за включване в Наредба за определяне на основния пакет здравни дейности, гарантирани от бюджета на НЗОК. Предстои провеждането на следваща среща между екипите на НЗОК, в които участват директори на дирекции в ЦУ на НЗОК и експерти, и консултантите на касата по темата за лекарствената стратегия на институцията.", "date": "2017.11.17", "title": "От Касата започнаха обсъждане на Рамковите договори за 2018 г."}
{"url": "https://news.bg/crime/zadarzhaha-trima-poiskali-otkup-za-kraden-avtomobil.html", "text": "Полицаите във Варна задържаха трима мъже за искане на отпук след кражба на личен автомобил.По време на специализираната полицейска акция и след провеждането на следствени действия, полицаите събират достатъчно доказателства за съпричастността на тримата към откраднат преди месец лек автомобил с марка \"Фолксваген\". Към момента на кражбата колата е била паркирана на територията на Второ районно управление на МВР във Варна.По случая е установено още, че тримата поискали откуп за връщането на автомобила. Поисканата сума е в размер на 2 500 лв.Тримата задържани са на възраст от 33 и 35 години. Те са добре познати на органите на реда и ще останат в ареста за срок до 24 часа.По случая е образувано досъдебно производство. Работата по доказване и документиране на престъплението продължава под надзора на Районната прокуратура във Варна.", "date": "2017.11.17", "title": "Задържаха трима, поискали откуп за краден автомобил"}
{"url": "https://news.bg/world/sarbiya-poiska-komandirat-na-armiyata-na-sasht-v-evropa-da-bade-uvolnen.html", "text": "Външният министър на Сърбия Ивица Дачич предложи командирът на американските армейски части в Европа генерал Бен Ходжис да бъде уволнен, съобщава B92.Ходжис обяви, че \"не вярва\", че Руско-сръбският хуманитарен център в сръбския град Ниш е действително хуманитарен център. Според него хуманитарният етикет на центъра бил просто \"фасада\".Дачич отговори на коментара на генерала, пояснявайки, че казусът е довел до сблъсък между големите сили.Първият вицепремиер и външен министър добави, че Сърбия е \"заявявала стотици пъти\", че не иска да участва в това.Запитан да коментира думите на Ходжис, че \"не вярва\", че центърът е хуманитарен, Дачич отговори, че трябва да бъде уволнен.\"\", продължи министърът.Според Дачич в центъра \"има петима сърби, четирима руснаци и едно куче\".", "date": "2017.11.17", "title": "Сърбия поиска командирът на армията на САЩ в Европа да бъде уволнен"}
{"url": "https://news.bg/crime/zhenata-varhu-koyato-padna-zhelyazo-e-v-stabilno-sastoyanie.html", "text": "Стабилно е състоянието на жената, която пострада след удар на тежък предмет, паднал от строеж, съобщава БНТ.30-годишната жена беше приета в столичната УМБАЛ \"Св. Анна\", след като днес отломка от строеж я удари. Тя е в стабилно състояние, но е с рана на главата, обясниха от болницата.Отговорността за инцидента беше поета от фирмата строител. Те изразиха пълна готовност да помогнат в лечението на жената.Инспектори на Регионалния строителен контрол извършват проверка.Младата жена и приятелят и Александър Китов излезли от метростанция \"Интер експо център\" на столичния бул. \"Цариградско шосе\" минути след 8 часа сутринта.Те очаквали служебен транспорт на спирката под строежа. Тогава 30-сантиметрово желязо пада от строежа и удря жената по главата.\"Строежът не е обезопасен, няма навес обезопасителен и, както си седяхме, желязо може би около 30 см. падна точно върху главата на приятелката ми\", обясни Китов.Жената кървяла обилно и множество хора се притекли на помощ. \"Сложихме я да седне в един автобус, обадиха се на 112, полицията дойде и ето тук сме\", допълни приятелят на пострадалата.Според работниците от строежа обезопасителният тунел се изгражда от няколко дни. Специалистът връзки с обществеността на фирмата-изпълнител Яна Бодурова изказа съжаленията си за случилото се.\"Искам да изразя искрено съжаление за случката - на пострадалата, на близките ѝ. Взети са мерки за обезопасяване на терена, явно не са достатъчно. Ще вземем допълнителни мерки. Поемаме отговорност, ще изчакаме да приключи разследването\", заяви Бодурова.Пострадалата жена остава за лечение в столичната болница. Тя ще е под наблюдение в УМБАЛ \"Св. Анна\" поне още ден. От лечебното заведение съобщиха, че жената е изкарала късмет, защото няма счупване на вратни прешлени, няма тежки наранявания. Раната на главата й е обработена.", "date": "2017.11.17", "title": "Жената, върху която падна желязо, е в стабилно състояние"}
{"url": "https://news.bg/world/podgotvyat-parvata-transplantatsiya-na-choveshka-glava-v-sveta.html", "text": "Италиански лекар обяви днес, че скоро ще извърши първата трансплантация на човешка глава в Китай, защото здравната общност в САЩ и Европа няма да позволи спорната операция, съобщава USA TODAY.\"Американците не разбират\", каза Серджо Канаверо на пресконференция във Виена.Той поясни, че китайското правителство и Сяопин Рен, китайски лекар, който ще му партнира по време на трансплантацията, ще потвърдят датата на операцията \"до няколко дни\". По думите му целта е Китай да се превърне в световен лидер във всички области, включително и в медицината.\"\", добави неврохирургът.В интервю за USA TODAY той заклейми нежеланието на САЩ или Европа да позволят операцията., изтъкна той.Канаверо не желае да разкрие самоличността на китайския донор и на реципиента.Той е изчислил, че процедурата ще струва до 100 милиона долара и в нея ще участват дузина хирурзи и други специалисти.По време на трансплантацията човешката глава ще е в състояние на дълбоко замразяване.Неврохирургът каза още, че екипът му \"тренира\" техниката с човешки трупове в Китай, пояснявайки, че 18-часовата операция е показала, че е възможно свързването на гръбначния мозък и на кръвоносните съдове.", "date": "2017.11.17", "title": "Подготвят първата трансплантация на човешка глава в света"}
{"url": "https://news.bg/world/politsiyata-izze-400-kg-kokain-pri-mezhdunarodna-aktsiya-v-evropa.html", "text": "Полицията иззе 400 кг кокаин при международна акция в Европа. Дрогата е на стойност повече от 100 млн. евро, предаде ДПА. Акцията е разбила международна наркомрежа. Арестувани са 40 души по случая. Те са от няколко държави - Германия, Испания и Мароко. Издирва се испански гражданин, за който се знае, че е ръководил групата. Също така са били иззети 13 млн. евро и 18 луксозни коли. Изяснено е, че парите от наркотиците са били изпращани във Венецуела, където се намира ръководителят. Разследването е било ръководено от испанската полиция. Участвали са разследващи от Германия, Италия, Мароко и САЩ. ", "date": "2017.11.17", "title": "Полицията иззе 400 кг кокаин при международна акция в Европа "}
{"url": "https://news.bg/regions/video-pokazva-tezhkata-katastrofa-po-patya-sofiya-varna.html", "text": "9 души загинаха, а други 18 бяха ранени при тежката катастрофа днес по пътя София - Варна, в района на село Микре, област Ловеч.Тежкият пътен инцидент възникна между пътнически микробус и товарен автомобил. Те са се ударили челно. Към момента е изяснено, че микробусът е навлязъл в насрещното платно за движение, но причините за това не са ясни. Пътниците в микробуса са от Съюза на слепите в България. Те се прибирали от екскурзия към Перник.Видеоматериал в социалните мрежи показва тежката катастрофа.На брифинг по случай катастрофата министърът на здравеопазването Кирил Ананиев заяви, че освен жертвите, всички останали пътници в микробуса са били ранени. По-тежко ранените ще бъдат транспортирани до София. За сега има информация за 6 или 7 души, които имат по-сериозни фрактури вследствие на удара. В дежурната част на Областната дирекция на МВР в Ловеч временно функционира телефонна линия, на която роднини и близки могат да получат информация за хората, загинали и пострадали при тежкия пътен инцидент край село Микре. Номерът е 0887 59 31 68.Властите в Ловеч апелират да не се злоупотребява с телефонната линия, защото тя функционира само и единствено в помощ на засегнатите семейства.", "date": "2017.11.17", "title": "Видео показва тежката катастрофа по пътя София-Варна"}
{"url": "https://news.bg/society/prezidentat-izkaza-saboleznovaniya-kam-blizkite-na-zhertvite-v-katastrofata-kray-s-mikre.html", "text": "Президентът Румен Радев изрази съболезнованията си към семействата и близките на загиналите при тежката катастрофа край село Микре, област Ловеч.Държавният глава цени високо бързите действия на медицинските екипи и на компетентните органи за оказване на помощ на пострадалите. Радев изразява надеждата си за бързото възстановяване на пострадалите.Припомняме, 9 души загинаха, а други 18 бяха ранени при тежката катастрофа днес по пътя София - Варна, в района на село Микре, област Ловеч.Тежкият пътен инцидент възникна между пътнически микробус и товарен автомобил. Те са се ударили челно. Към момента е изяснено, че микробусът е навлязъл в насрещното платно за движение, но причините за това не са ясни.Пътниците в микробуса са от Съюза на слепите в България. Те се прибирали от екскурзия към Перник.", "date": "2017.11.17", "title": "Президентът изказа съболезнования към близките на жертвите в катастрофата край с. Микре"}
{"url": "https://news.bg/world/es-iska-poveche-pari-ot-london-za-sporazumenieto-po-brekzit.html", "text": "Две седмици. Такъв срок даде председателят на Европейския съвет Доналд Туск на британския премиер Тереза Мей да реши за финалното споразумение по \"развода\" на Лондон и ЕС, предадоха световните информационни агенции. Той поиска тя да предложи повече пари, които Великобритания да плати при напускането на Общността. Това стана ясно след срещата на двамата. €60 млрд. е цената на Брекзит. Това става ясно по-рано от интервю на председателя на Европейския парламент Антонио Таяни.Туск обяви готовност да се започне следващата фаза в преговорите, но иска да види същото и от британските преговарящи. Много държави, включително Дания, Холандия, Испания, Италия и Португалия, \"искат да се продължи напред\" в дискусията за бъдещите отношения на Великобритания с ЕС, въпреки че все още има неразрешени въпроси на преговорите за Брекзит.Това заяви британският министър за Брекзит Дейвид Дейвис.Председателят на Европейската комисия Жан-Клод Юнкер заяви, че се надява проблемните въпроси да бъдат разрешени до срещата на върха на ЕС през декември.", "date": "2017.11.17", "title": "ЕС иска повече пари от Лондон за споразумението по Брекзит "}
{"url": "https://news.bg/health/transportirat-v-sofiya-chetirima-ot-postradalite-pri-katastrofata-kray-s-mikre.html", "text": "По първоначални данни четирима от пострадалите при тежката катастрофа край село Микре, област Ловеч, ще бъдат транспортирани във Военномедицинската академия (ВМА) в София.\"Очаква се да бъдат транспортирани четирима души, от които една жена е с тежка лицева травма и с множество счупвания, пострадали при катастрофата край село Микре.\" Това заяви на брифинг временният директор на ВМА проф. д-р Венцислав Мутафчийски.Според Мутафчийски екипите на ВМА са готови за приемането на пострадалите. \"Разпоредил съм се специално за пострадалата с лицевата травма - лицево-челюстни, УНГ специалисти, освободихме цяла зала от реанимация, това са нормални процедури при масови постъпвания на пострадали\", обясни още Мутафчийски.Шефът на ВМА заяви и че всички линейки, които са били изпратени от заведението, са заредени със всички консумативи, необходими при постъпване на масово пострадали.\"Направихме своята оценка за кръв, имаме достатъчно кръв, в готовност сме да изпратим кръв, можем да дадем и на други болници, ако се наложи\", допълни Мутафчийски.Междувременно стана ясно и че към 20.05 часа движението по път I-4 Ябланица - Севлиево, в района на село Микре, е възстановено.Припомняме, 9 души загинаха, а други 18 бяха ранени при тежката катастрофа днес по пътя София - Варна, в района на село Микре, област Ловеч.Тежкият пътен инцидент възникна между пътнически микробус и товарен автомобил. Те са се ударили челно. Към момента е изяснено, че микробусът е навлязъл в насрещното платно за движение, но причините за това не са ясни.Пътниците в микробуса са от Съюза на слепите в България. Те се прибирали от екскурзия към Перник.", "date": "2017.11.17", "title": "Транспортират в София четирима от пострадалите при катастрофата край с. Микре"}
{"url": "https://news.bg/economics/blizo-15-000-zemedeltsi-poluchiha-pomosht-de-minimis.html", "text": "Близо 15 000 земеделски стопани в страната, които отглеждат млечни крави и/или биволици, месодайни крави, овце-майки и/или кози-майки, получиха държавна помощ de minimis, съгласно Регламента на ЕС 1408/2013.Общата сума, изплатена на земеделците, възлиза на 6 158 609 лв.Минималната помощ de minimis се предоставя на регистрирани по Наредба 3 от 1999 г. стопани, които отглеждат млечни и месодайни крави, биволици, овце-майки и кози-майки. Размерът на индивидуалната помощ се определя по следния начин:От Държавен фонд \"Земеделие\" припомнят, че помощта могат да получат фермери, които са заявили едри и дребни преживни животни по поне една от схемите за обвързано с производството подпомагане или по схемата за преходна национална помощ за овце-майки или кози-майки за директните плащания на Кампания 2017. Земеделците трябва и да са спазили условието за поддържане на брой животни от Наредба № 3 от 17 февруари 2015 г. за условията и реда за прилагане на схемите за директни плащания.", "date": "2017.11.17", "title": "Близо 15 000 земеделци получиха помощ de minimis"}
{"url": "https://news.bg/world/upravlyavashti-i-opozitsiya-iskat-mugabe-da-se-ottegli.html", "text": "Управляващи и опозиция в Зимбабве искат президентът Робърт Мугабе да се оттегли от поста, предадоха световните информационни агенции. За оставката му настояха всички регионални клонове на управляващата партия ЗАНУ, които по-рано подкрепяха държавния глава за още един мандат. След опита за преврат на армията обаче позицията им се смени. Опозицията също настоя да бъде подадена оставка. Лидерът на партия ЗАПУ Думисо Дабангва изрази разочарование от официалната поява на Мугабе като президент днес. По думите му, това означава, че военните са освободили президента от домашен арест. Според него, не става дума за извършен преврат.Той очаква Африканският съюз да определи случващото се като държавен преврат и да поиска от Мугабе да се защити. След това Мугабе ще осъди военните за предателство и ситуацията ще се върне към нормалното, което не трябва да се допуска, настоява опозиционерът.  Армията също отрича да е извършила преврат. Тя твърди, че е провела операция срещу \"престъпниците\".По-рано тази седмица части на военните нахлуха с танкове в столицата Хараре. Чуха се експлозии, което породи спекулациите, че свалят Мугабе от власт. Това се случи след отстраняването на вицепрезидента за нелоялност и проведената чистка на негови привърженици. Според слуховете, оставката вече е договорена, като 94-годишният президент е поискал съпругата му Грейс да може да напусне страната. Грейс бе сред евентуалните наследници на съпруга си на поста му. На първата дама се наложи да отрича обвинения в опит за убийство на съперник за властта. ", "date": "2017.11.17", "title": "Управляващи и опозиция искат Мугабе да се оттегли "}
{"url": "https://news.bg/world/klintan-se-samnyava-v-legitimnostta-na-prezidenta-tramp.html", "text": "Съмнения в легитимността на американския президент Доналд Тръмп. Такива изрази Хилъри Клинтън, загубила президентските избори миналата година от него, цитирана от Washington Examiner. По думите й, има какво да излезе наяве при разследването на \"руската афера\" - намесата на Русия в победата на Тръмп. Според бившия държавен секретар, намесата няма да спре, докато Москва не получи подходящ отговор, а Вашингтон не се научи как да предотвратява такива атаки. В същото време тя призна, че няма начин да бъдат оспорени резултатите от изборите. През септември Клинтън обяви, че няма намерение да прави това. Преди дни, няколко демократи в Камарата на представителите на САЩ внесоха предложение за импийчмънт на президента Тръмп.Малка е вероятността импийчмънтът да се случи, тъй като републиканците контролират Конгреса, а също така лидерите на демократите са против идеята, защото вярват, че само ще разгневи републиканците, които подкрепят държавния глава. В момента републиканците държат 240 места в долната камара, докато демократите - 194.", "date": "2017.11.17", "title": "Клинтън се съмнява в легитимността на президента Тръмп "}
{"url": "https://news.bg/world/london-namekna-che-frantsiya-i-germaniya-sa-problemat-v-pregovorite-za-brekzit.html", "text": "Много държави, включително Дания, Холандия, Испания, Италия и Португалия, \"искат да се продължи напред\" в дискусията за бъдещите отношения на Великобритания с ЕС, въпреки че все още има неразрешени въпроси на преговорите за Брекзит.Това заяви британският министър за Брекзит Дейвид Дейвис в интервю за БиБиСи, информира \"Политико\".\"\", поясни той.ЕС настоява да бъдат разрешени ключовите въпроси - бъдещата граница на Ирландия с Великобритания, финансовите задължения на Лондон и правата на гражданите на ЕС на Острова, преди да се пристъпи към преговори за бъдещите търговски отношения.Дейвис поясни, че влиянието на Франция и Германия в ЕС е \"открита тайна\", но намекна, че другите държави трябва да ги притиснат, за да ускорят преговорите.\"\", поясни той.Дейвис поиска Лондон и Брюксел да постигнат компромис на преговорите.Междувременно ирландският премиер Лео Варадкар заяви, цитиран от ДПА, че е \"възможно\" преговорите за Брекзит да навлязат във втората фаза - бъдещите търговски отношения, през декември, ако Великобритания даде яснота по ключовите въпроси, особено за границата с Ирландия.Председателят на Европейската комисия Жан-Клод Юнкер заяви, че се надява проблемните въпроси да бъдат разрешени до срещата на върха на ЕС през декември.", "date": "2017.11.17", "title": "Лондон намекна, че Франция и Германия са проблемът в преговорите за Брекзит"}
{"url": "https://news.bg/crime/zadarzhaha-izmamnik-predstavyal-se-onlayn-za-devoyka-v-beda.html", "text": "Районната прокуратура в Бургас задържа 38-годишния Милен Стойчев. Той е обвинен, че в периода 1 декември 2016 г. до 6 юни 2017 г. в Бургас е измамил четирима души, представяйки се за младо момиче, работещо в Гурция.Милен се е представял за хубаво младо момиче и е използвал името Мария Василева в социална мрежа.В интернет приложени е за мигновени съобщения - \"месинджър\", Милен заблудил различни хора, че се намира в Гърция, където живее и работи с майка си. \"Мария\" искала да се прибере в България, но нямала пари да си купи билет. Освен това в измамата влизали и обяснения, че телефонът й е повреден и няма пари да го поправи. Представяйки се за младото момиче, Милен измамил четирима души да му изпратят пари. Общата сума, която му била изпратена е 1282 лв.Административният ръководител на Апелативна прокуратура - Бургас г-н Любомир Петров, заместникът му г-жа Йовита Григорова и Директорът на ОД на МВР - Бургас старши комисар Калоян Калоянов разкриха подробности по случая на брифинг днес.Любомир Петров съобщи, че има доказателства, че Милен извършва измами по тази схема още от 2014 г. Той добави, че към този момент съществуват данни за около 100 души, които са били измамени от обвиняемия през последните повече от 2 години, а общата сума, от която той се е облагодетелствал е минимум 40 000 лв.Властите вече са поискали от банката да разкрие банковата тайна спрямо обвиняемия, защото е много вероятно той да има и други сметки в различни банки.МВР работи и по версия, че Милен може да е извършвал измами и по други схеми.Старши комисар Калоянов съобщи, че 95 % от измамените са мъже, а сумите които те са изпращали в банковата сметка на обвиняемия са между 10 Евро и 250 Евро.По думите му става ясно, че измамите са извършени по един и същ начин. Милен е създал свой профил в сайт за запознанства. Използвал е профилна снимка на красиво момиче, така е привличал пострадалите.Впоследствие комуникацията между Милен и жертвата му се прехвърляла в друга социална мрежа. Всички профили, с които заблуждавал жертвите си, били на името на \"Мария Василева\".Това всъщност е името на бабата на Милен. Тя е била титуляр на банковите сметки. Така измамените били убедени, че изпращат пари именно на жена с това име.Измамите в интернет пространството зачестяват особено много, изтъкнаха Прокурор Петров и старши комисар Калоянов.Те призоваха гражданите да не се предоверяват на благотворителни кампании, провеждани от частни лица. Най-добрият вариант е да се сигнализира на полицията, защото властите лесно могат да проверят кое е измама и кое не е.Прокуратурата в Бургас иска постоянен арест за Милен Стойчев .", "date": "2017.11.17", "title": "Задържаха измамник, представял се онлайн за девойка в беда"}
{"url": "https://news.bg/regions/proveryavat-kolite-koito-prevozvat-darvesina-za-rumaniya.html", "text": "Горски инспектори от Регионалната дирекция по горите - Русе и Митница - Русе проверяват автомобили за законния произход на транспортираната за Република Румъния дървесина, съобщиха от Изпълнителната агенция по горите.На граничните контролно-пропускателни пунктове Русе, Силистра и Кайнарджа за последните 10 дни са проверени 50 автомобила. Съставени са 5 акта по Закона за горите. Задържана е незаконна дървесина, превозвана от румънски граждани.Освен на ГКПП, горските инспектори са направили още 450 проверки. Съставени са 33 акта по Закона за горите и е задържана 10 куб. м дървесина.Само в четвъртък при проверки лесничеите са задържали автомобил, превозващ 5 куб. м дървесина на разклона за село Красен, Русенско.Задържани са и трима на територията на горското стопанство в Каракуз. Те се опитвали да превозят незаконна дървесина от сечище с товарен камион. За двата случая на нарушителите на Закона за горите са били съставени актове за административни наказания.", "date": "2017.11.17", "title": "Проверяват колите, които превозват дървесина за Румъния"}
{"url": "https://news.bg/education/ot-mon-oblekchavat-protsedurata-za-bolnichni-uchiteli.html", "text": "От образователното министерство облекчава процедурите, с които се осигурява болничен учител за децата, които са по-дълго време в болница. Това обясни зам.-министър Деница Сачева по време на среща с представители на неправителствена организация, която защитава правото на образование на тези деца, цитирана от пресслужбата на МОН.Вместо семействата да попълват документи, представител на Регионалния център за приобщаващо образование ще ги посещава на място в болницата. Той ще помага при попълването на формулярите, свързани с осигуряването на преподавател в болницата.От  ще пишат до всички центрове за приобщаващо образование, за да осигурят свой представител при заявка от болниците.От Регионалните управления на образованието ще контролират спазва ли се това изискване. Списък с центровете за приобщаващо образование ще бъде изпратен и до всички областни и университетски болници, за да могат да подават навреме информация, че при тях е настанено дете за продължително лечение.", "date": "2017.11.17", "title": "От МОН облекчават процедурата за болнични учители"}
{"url": "https://news.bg/world/erdogan-besen-na-nato-iztegli-voynitsi-ot-uchenie.html", "text": "Турският президент Реджеп Ердоган обяви, че Турция е изтеглила 40 войници от военни учения на НАТО в Норвегия, информират \"Дейли сабах\", АП и АФП.Държавният глава обяви решението, след като основателят на модерната турска държава Мустафа Кемал Ататюрк и Ердоган са били наречени \"врагове\".\"\", каза той в обръщение към провинциални лидери от управляващата Партия на справедливостта и развитието.Той поясни, че лично е наредил незабавно изтегляне на турските войници, след като началникът на Генералния щаб на Турция генерал Хулуси Акар и министърът по въпросите на ЕС Омер Челик, които са пътували за конференция на НАТО в Канада, са го информирали за инцидента.\"\", поясни Ердоган.\"Такъв пакт, такъв алианс не може да съществува\", натърти той по адрес на НАТО.Някои турски медии спекулират, че снимки с Ататюрк и Ердоган са били използвани като мишени по време на ученията.На сайта на НАТО пише, че в момента в Норвегия се провеждат две военни учения.По-късно генералният секретар на НАТО Йенс Столтенберг поднесе извинение на Ердоган.В съобщение Столтенберг поясни, че инцидентът е станал по време на наскоро проведени учения на НАТО в Съвместния център за военна подготовка в Ставангер, което се е случило в \"резултат на индивидуални действия и не отразява гледището на НАТО\".Допълва се, че граждански сътрудник незабавно е отстранен от ученията и Норвегия ще вземе решение за налагане на дисциплинарно наказание.НАТО обяви, че два отделни инцидента са се случили, които са свързани с Ердоган и Ататюрк.Първоначално технически служител използвал снимка на Ататюрк като враг, която намерил онлайн. След това турски военнослужещи потвърдили инцидента и техникът е освободен от поста.Другият инцидент е свързан с норвежки военнослужещ от турски произход, който е открил фалшив профил на Ердоган във вътрешна социална мрежа на НАТО и публикувал коментари в ущърб на алианса от името на турския лидер. След потвърждение на инцидента отговорният е освободен от длъжност.Военният министър на Норвегия също изрази съжаление за инцидента.", "date": "2017.11.17", "title": "Ердоган бесен на НАТО, изтегли войници от учение"}
{"url": "https://news.bg/int-politics/pentagonat-pogreshno-podkrepi-prizivi-za-ostavka-na-tramp.html", "text": "Пентагонът бързо се отказа от определеното от него като \"погрешно ретуитване\" на публикация от официалния му акаунт в \"Туитър\", в която активист призовава американския президент Доналд Тръмп да си подаде оставката.Потребителят на \"Туитър\" @proudresister (\"горд противник\"), имайки предвид неотдавнашните твърдения за укорими сексуални забежки, в които бяха обвинени множество хора от политическия и културния истеблишмънт на САЩ, написа в социалната мрежа: \"Решението е просто... Рой Мур: оттегля се от надпреварата (за сенатор в щата Алабама). Ал Франкен: подава оставка от Конгреса. Доналд Тръмп: подава оставка като президент. Републиканската партия: Спрете да правите сексуалните атаки въпрос на партийно-партизанска борба. Това е престъпление, както и вашето лицемерие.\"Официалният акаунт на Пентагона в \"Туитър\" след това е препубликувал острата словесна атака, преди бързо да я изтрие.Говорителят на Пентагона полковник Роб Манинг излезе с изявление, в което обяснява, че \"упълномощен оператор\" на акаунта \"погрешно ретуитна съдържание, което не би било подкрепено от Министерството на отбраната\".Той добави, че \"операторът хвана тази грешка и незабавно го изтри\".Прессекретарят на Пентагона Дана Уайт ретуитна подобно изяснение, което официалният акаунт на Пентагона в \"Туитър\" също сподели.Много профили в \"Туитър\" са направили опровержение, изтъквайки, че ретуитовете не представляват подкрепа за позициите, но акаунта на Пентагона не го е направил.", "date": "2017.11.17", "title": "Пентагонът \"погрешно\" подкрепи призиви за оставка на Тръмп"}
{"url": "https://news.bg/education/do-10-godini-rabotnata-raka-vav-vsichki-sferi-nyama-da-dostiga.html", "text": "В следващите 10 години в България ще има остър недостиг на работна ръка във всички сфери. Това заяви пред bTV министърът на образованието и науката Красимир Вълчев.Според Вълчев в страната ни най-силна ще бъде необходимостта от кадри със средно , подари което Министерството на образованието и науката (МОН) ще настоява за увеличаване на броя на учениците в професионалните паралелки.По думите на Вълчев учениците ще се стимулират допълнително чрез увеличаване на стипендиите. Министърът посочи и че в бюджета за следващата 2018 година са предвидени допълнително 3 млн. лв. за финансирането на паралелки за придобиване на професии с най-голям недостиг на пазара на труда.Според просветния министър проблемът с професионалното образование се крие в това, че хората започват да го възприемат като непрестижна форма на образование. Заради това родителите не насърчавали децата си да се включат в професионалното образование.Относно дуалното образование Вълчев обясни, че страната ни използва опита и финансовата подкрепа на швейцарското посолство. По думите му у нас се разширява броя на учениците, които са включени в дуална форма на обучение, но това преди всичко зависило от активността на гимназиите.Министърът обясни и че просветното министерство е готово да приеме промени в нормативната уредба за отпускането на повече бюджетни средства за разширяване на дуалното образование.", "date": "2017.11.17", "title": "До 10 години работната ръка във всички сфери няма да достига"}
{"url": "https://news.bg/crime/politsiyata-otkri-trakiysko-sakrovishte-v-avtomobil.html", "text": "Иманяри са открили златно съкровище от времето на траките близо до Казанлък, съобщи БНР.Те се опитали да го пренесат, но полицията е заловила ценната находка в автомобил. Задържани са няколко души. По предварителна информация откритото съкровище е около 3 кг.", "date": "2017.11.17", "title": "Полицията откри Тракийско съкровище в автомобил"}
{"url": "https://news.bg/world/belgiya-pita-ispaniya-za-usloviyata-v-predvidenata-za-puchdemon-kiliya.html", "text": "Испания предостави на белгийски прокурор подробна информация за условията в затвор във връзка с искане за екстрадирането на бившия каталунски лидер Карлес Пучдемон, който в момента пребивава в Брюксел, съобщава АП.Вътрешното министерство потвърди, че е изпратило документ, в който отговаря на 14 въпроса на белгийската прокуратура, които са свързани с условията в килиите, както и гаранциите за безопасност, хигиената и храната, в които Пучдемон и четирима бивши каталунски министри в Брюксел могат да бъдат вкарани.Мадрид поясни, че Пучдемон ще бъде вкаран в модерния затвор Естремера до испанската столица и ще бъде сам в килия с душ и тоалетна или ще я споделя с един от бившите министри.Ведомството допълва, че Пучдемон и бившите министри, които са обвинени в бунт, противодържавна дейност и финансови злоупотреби, ще имат достъп до адвокатите си.Испанският вътрешен министър Хуан Игнасио Зойдо заяви, че са изпратили поисканата информация, но подчерта, че \"Испания е държава на закона от много години\", допълвайки, че \"никой в Европа няма да ни дава уроци\".Днес Пучдемон се яви пред съда в Белгия във връзка с изслушване дали да бъде върнат в Испания, информира АФП. Мадрид издаде Европейска заповед за арест на Пучдемон и други четирима бивши министри, които пребивават в Брюксел от октомври. Те пренебрегнаха съдебна заповед да се явят пред испански съдия, подчертавайки, че няма да получат справедлив процес.Съдия в Брюксел ще изслуша аргументите на прокуратурата и адвокатите при закрити врата относно молбата за екстрадиране. Съдебният случай се очаква да се проточи, тъй като и двете страни могат да обжалват, ако загубят.Съветник на Пучдемон заяви пред журналисти, че е пристигнал в Съдебната палата в Брюксел малко преди да започне изслушването в 14,00 часа местно време.Стана ясно, че белгийската прокуратура е поискала от съда да екстрадира каталунските политици. Но белгийският съдия по случая е отложил решението за Европейската заповед за арест. Междувременно премиерите на Испания и Белгия проведоха разговори в кулоарите на срещата на върха на ЕС в Гьотеборг, Швеция, разкриха източници, допълвайки, че те са разговаряли за \"бъдещето на ЕС\" и други въпроси като Каталуния.", "date": "2017.11.17", "title": "Белгия пита Испания за условията в предвидената за Пучдемон килия"}
{"url": "https://news.bg/health/onkobolnite-patsienti-nyama-da-ostanat-bez-lekarstva.html", "text": "Не съществува опасност онкоболните пациенти да останат без лекарства заради жалба срещу електронния търг за закупуване на противотуморни лекарствени продукти, който беше възобновен на 25 октомври 2017 г.От здравното ведомство обясняват, че спирането на процедурата няма да доведе до липсата на тези лекарства. Към момента лечебните заведения имат действащи договори за тяхното осигуряване.В Постановлението на Министерския съвет, с което е създаден централният орган за покупки в сектор \"Здравеопазване\" изрично е записано, че лечебните заведения са длъжни сами да закупуват необходимите им лекарствени продукти до сключване на рамкови споразумения от министъра на здравеопазването.На 10 ноември в Комисията за защита на конкуренцията е получена жалба срещу електронния търг за закупуване на лекарства за нуждите на лечебните заведения.Припомняме, че това е третата жалба срещу електронния търг, като първите две окончателно са спечелени от Министерството на здравеопазването. Третата жалба е със същите доводи като първите две, обясняват от здравното министерство.Обществената поръчка ще бъде възобновена, когато Комисията за защита на конкуренцията и Върховният административен съд се произнесат по подадената жалба.", "date": "2017.11.17", "title": "Онкоболните пациенти няма да останат без лекарства"}
{"url": "https://news.bg/int-politics/pregovorite-za-klimata-v-germaniya-priklyuchiha-s-napredak.html", "text": "Глобалните преговори за ограничаване на климатичните промени приключиха успешно днес, като делегати и наблюдатели обявиха, че е бил постигнат напредък по няколко ключови подробности на Парижкото споразумение за климата, сключено през 2015 г., съобщава \"Асошиейтед прес\".Двуседмичните преговори бяха съсредоточени върху редица въпроси, включително прозрачност, финансова помощ за бедните страни и как да се съхранят увеличаващите се цели на страните за намаляване на въглеродните емисии.\"Постигаме добър напредък относно работната програма на Парижко споразумение, като сме на път да свършим тази работа в определения срок\", изтъкна премиерът на Фиджи Франк Байнимарама пред дипломати часове преди края на срещата в германския град Бон.Байнимарама, който председателстваше преговорите, беше изправен пред предизвикателната задача за съчетаване на често противоречащите си позиции на богатите и бедните страни, особено когато става дума за това какво всяка страна трябва да направи за ограничаването на климатичните промени.Подписалите Парижкото споразумение общо 196 страни искат да ограничат глобалното затопляне значително под 2 градуса по Целзий до края на столетието. Тази цел няма да бъде постигната, ако страните не положат допълнителни усилия за рязко намаляване на въглеродните емисии, причинени основно от изгарянето на изкопаеми горива.Наблюдатели твърдят, че делегацията на САЩ е играла до голяма степен конструктивна роля по време на преговорите, въпреки заплахата на администрацията на Тръмп да изтегли САЩ от Парижкото споразумение.", "date": "2017.11.17", "title": "Преговорите за климата в Германия приключиха с напредък"}
{"url": "https://news.bg/crime/59-godishen-balgarin-e-v-razbita-mezhdunarodna-grupa-za-krazhba-na-koli.html", "text": "59-годишен българин е сред група от 19 души, занимавали се с кражба на автомобили и препродажбата им в редица европейски страни и Близкия Изток. В разследването, проведено в Испания, под ръководството на Европол, и операцията за неутрализирането на групата са участвали служители на Главна дирекция \"Национална полиция\" (ГДНП), съобщиха от МВР.Операцията е била основно на територията на Испания. В нея са участвали служители на Гражданската гвардия на Испания, на Главната дирекция \"Национална полиция\" от България и полицейски сили от Португалия.Разследването е започнало от властите в Испания през 2016 г., които достигнали до български гражданин - В.П. на 59 години. Той е известен на полицията у нас, съден по-рано за автомобилна кражба, подправяне на документи и препродажба на крадени транспортни средства. Последвал е обмен на информация между полицейските служби на България и Португалия.По линия на международния обмен тази информация е предоставена на испанските власти. Българските полицаи са съдействали при доказване на престъпната дейност на В. П. и окръжаващите го. В рамките на операцията у нас са открити и задържани част от луксозните автомобили, предмет на престъпленията, извършени в Кралство Испания. Открити са и други инкриминирани автомобили.", "date": "2017.11.17", "title": "59-годишен българин е в разбита международна група за кражба на коли"}
{"url": "https://news.bg/world/izdirvat-podvodnitsa-na-vms-na-arzhentina.html", "text": "Аржентина издирва изчезнала подводница на ВМС на латиноамериканската страна, информират местни и руски медии.Според сайта Clarin подводницата \"Сан Хуан\" е провеждала разузнавателни учения около Пуерто Мадрин. В подводницата има 40 души.Руски медии съобщават, че на борда на подводницата има 44 души. Командването е изгубило контакт с подводницата още в сряда по време на придвижването й от Ушуая до Мар дел Плата.Мобилизирани са кораби и самолети на ВМС за издирване на подводницата.Подводницата е произведена в Германия и влиза на въоръжение във ВМС на Аржентина през 1985 г. Тя е с дължина 66 метра и развива скорост до 25 морски възела.Животът на подводницата е удължен с още 30 години по време на ремонт от 2007 до 2014 г.", "date": "2017.11.17", "title": "Издирват подводница на ВМС на Аржентина"}
{"url": "https://news.bg/regions/puskat-dvizhenieto-po-stolichniya-knyaz-al-dondukov.html", "text": "Тази вечер след 22 часа ще бъде пуснато движението по столичния булевард \"Княз Ал. Дондуков\". Движението се пуска в участъка от улица \"Г. С. Раковски\" до булевард \"Васил Левски\".Довършителните дейности ще се извършват паралелно - остава фирмата изпълнител на ремонтните дейности да продължи работата по поставянето на тротоари в същия участък.Припомняме, ремонтните дейности по този участък на булевард \"Дондуков\" започнаха на 15 септември 2017 г.От Столична община посочват, че реконструкцията на булевард \"Дондуков\" се е извършила поетапно, с организация, съобразена изцяло с условията на работа в градска среда. с реконструкцията на улица \"Кракра\", която в края на месец юли беше отворена за автомобили. Участъците от Министерски съвет до улица \"Г. С. Раковски\" и от булевард \"Васил Левски\" до \"Кракра\" бяха отворени за движение на 15 септември 2017 г.Булевард \"Донкудов\" е с изцяло подменен релсов път и контактна мрежа. Столична община уверява, че при изграждането на релсовия път е използвана специална технология, при която се поставят чугунени подложки, закрепени двустранно със специални дюбели, които държат релсата в самия бетон. Нивото се спазва посредством рамки, които са по широки от релсовия коловоз. По релсовия път са поставени и специални гумени заглушители, за да се намали шумът.Частта от Министерски съвет до улица \"Г.С.Раковски\", която е в историческия център на София, е била реконструирана с гранитен паваж, както постанови Националния институт за недвижимо културно наследство към Министерство на културата.В участъка от булевард \"Васил Левски\" до ул.\"Кракра\" е положена . Там е изградена и велоалея. Изцяло е подменена и тръбната мрежа, поставено е LED осветление от бул.\"Васил Левски\" до ул.\"Кракра\" , като по този начин целият булевард е с обновено LED осветление.Очаква се утре, 18 ноември, да бъде пуснато движението и по булевард \"Монтевидео\" в участъка от улица \"Маестро Кънев\" до улица \"Народно хоро\". Продължава изграждането на бул.\"Монтевидео\" в участъка между улиците \"Народно хоро\" и \"Боряна\".", "date": "2017.11.17", "title": "Пускат движението по столичния \"Княз Ал. Дондуков\""}
{"url": "https://news.bg/health/kachestvoto-na-vazduha-osnoven-prioritet-po-vreme-na-evropredsedatelstvoto.html", "text": "\"Качеството на атмосферния въздух е основен приоритет в областта на околната среда по време на предстоящото Българско председателство на Европейския съюз\". Това заяви министърът на околната среда и водите Нено Димов на Форума \"Чист въздух\" на Европейската комисия, който се провежда в Париж.България ще акцентира на прехода към кръгова икономика, ефективното използване на ресурсите, устойчивия растеж и екоиновативните решения, обясни министър Димов.Министърът изтъкна, че България ще бъде домакин на предстоящия Форум за екоиновации в областта на качеството на въздуха.Този форум ще бъде възможност за обмяна на опит и идеи. Освен това в полза ще бъде, че на срещата ще може да се коментира координирането на действията между ЕК, държавните институции, местната власт, публичния сектор и бизнеса за решаване на проблемите, свързани с качеството на въздуха, и намаляване на рисковете за здравето на европейските граждани.Форумът \"Чист въздух\" в Париж беше открит от Еврокомисаря по околна среда, морско дело и рибарство Кармену Вела. Той представи моментното състояние и амбициите на ЕК за подобряване качеството на въздуха и призова държавите-членки, общините и регионите да бъдат активни в прилагането на мерките в тази посока.\"Качеството на въздуха е фундаментален тест за всяко общество, на който не можем да си позволим да се провалим\", заяви комисар Вела. По думите на еврокомисаря, независимо неоспоримите научни данни за негативния ефект на замърсения въздух върху човешкото здраве и свързаните с него високи здравни разходи, има и добри новини - въздухът, който дишаме днес в ЕС, става все по-чист, а емисиите на основните замърсители - спадат.Междувременно днес в центъра на столицата раздаваха \"Зимнина за софиянци\" под формата на екологично чист въздух, затворен в буркани. Това раздаваха пред Съдебната палата от Група за чист въздух. Зимнината е представена под формата на етикети за \"Свеж въздух от Мусала\", \"Био въздух от западните склонове на Родопите\", \"Златен въздух от Трънския Балкан\", \"Кристален въздух от Пирин планина\".Днес представители на групата сезираха Апелативния съд в София с идеята той да върне за разглеждане в Софийски градски съд искът им срещу общината за бездействието й по отношение на мръсния въздух. Ивайло Хлебаров от екологично сдружение \"За земята\" коментира, чедоказателствата за мръсния въздух се съдържат от измервателните станции в София, получени по Закона за достъп до информация от Изпълнителна агенция по околна среда.", "date": "2017.11.17", "title": "Качеството на въздуха - основен приоритет по време на европредседателството"}
{"url": "https://news.bg/world/vazdushna-katastrofa-mezhdu-samolet-i-helikopter-nad-london.html", "text": "Британската правителствена агенция за разследване на въздушни катастрофи съобщи, че хеликоптер и самолет са се сблъскали във въздуха над северозападната част на Лондон, информира АП.Изпратен е екип за разследване на инцидента до Ейлсбъри, графство Бъкингамшър. На място има пожарникари и парамедици.Катастрофата е станала в 12,06 часа местно време. Според \"Индипендънт\" самолетът е \"малък\".Към момента няма информация за загинали или ранени.Отломки от самолета и хеликоптера са паднали върху семейна къща.", "date": "2017.11.17", "title": "Въздушна катастрофа между самолет и хеликоптер над Лондон"}
{"url": "https://news.bg/politics/sblasak-v-parlamenta-e-nedopustim-a-gerb-sa-natsionalno-otgovorna-partiya.html", "text": "\"За пореден път ГЕРБ показа, че е национално отговорна партия, като избра нов председател на Народното събрание. Сблъсък в Парламента е недопустим, затова взехме единственото възможно и правилно решение. Само така ще запазим стабилността, което е най-добре за станата\", коментира Цветан Цветанов на среща с представители на Асоциацията за европейско развитие на българското село, учредена от кметове на населени места от община Благоевград.Кметовете на кметства от общината бяха на посещение в Народното събрание по покана на депутата от ГЕРБ Даниела Савеклиева. Цветанов подчерта, че успешната работа на правителството се забелязва навсякъде в страната. България става все по-красива и търсена от инвеститори и чуждестранни туристи.\"Поели сме ангажимент за довършването на АМ Струма, защото така ще дадем възможност за развитието на бизнеса в област Благоевград. Ще настояваме да се изгради и вторият кабинков лифт в Банско, защото така ще подпомогнем туризма, ще се развият и нови работни места\", каза още Цветан Цветанов.По време на срещата в парламента са дискутирани бъдещи законодателни промени в сферата на земеделието, важни за развитието на малките населени места в страната като цяло. Представителите на асоциацията внесоха и предложение за оптимизация на законодателството в сектори, които ще способстват за развитието на селата в България.\"Вие като кметове на малки населени места най-добре познавате проблемите на българското село. Вашата асоциация е важна за реализиране на различни инициативи, които ще превърнат селата в по-добро и привлекателно място за живеене. Народните представители от ГЕРБ се ангажираме да разгледаме и обсъдим всички предложения, които правите, за да стане по-добър животът в българското село\", коментира Даниела Савеклиева.", "date": "2017.11.17", "title": "Сблъсък в Парламента е недопустим, а ГЕРБ са национално отговорна партия"}
{"url": "https://news.bg/politics/debatite-v-ns-za-demografskata-kriza-dzhungla-yarak-tsinizam-i-iskane-za-ostavka.html", "text": "Народното събрание прие решението на управляващото мнозинство относно политики за решаване на демографските проблеми. Проектите на ДПС и на БСП бяха отхвърлени.Разискването по демографската политика беше инициирано от Георги Гьоков от БСП.Демографската картина у нас е апокалиптична. Макар и да се вземат спешни мерки, ни очаква по-тежка картина. Ще има проблеми и с намирането на работна ръка, заяви той.Демографският проблем е заплаха за националната сигурност, за социалната система, заплаха, защото намалява потенциалът ни в научен и в културен аспект. Няма политика по насърчаване на раждаемостта. Няма формулирана и ясна демографска политика. Има стратегия и мерки, но те не дават резултат.Стратегията не работи и трябва да се вземат мерки за насърчаване на раждаемостта и семействата, стана ясно по време на обсъждането.От БСП предлагат до 15 декември 2017 г. Министерският съвет (МС) да изготви и внесе в парламента анализ на актуалното състояние на прогнозите на демографските показатели за България. Това заяви народния представител от БСП Георги Гьоков по време на разискванията по питане към вицепремиера Валери Симеонов относно политиката за решаване на демографските проблеми.Според ДПС демографска политика могат да провеждат системни партии, но не и крайните партии. Причините, довели до този демографски резултат, е ниската раждаемост и високата смъртност. Спорен е и моделът с три деца, като мярка за справяне с демографската криза. От ДПС определиха кризата като тежка.До 31 декември 2017 МС да представи мерки по демографията. До 31 март 2018 г. да се предостави информация по изпълнението й.От ГЕРБ представиха проект за решение във връзка с разискванията, в който се казва, че демографската политика трябва да е приоритет с години напред.Дора Янкова от БСП изрази тревога, че цели региони се обезлюдяват, като освен Северозападна България се обезлюдяват планински и полупланински райони. Демографската катастрофа има своите качествени характеристики и заедно с количествените са довели до все по- тесен политически, икономически и културен потенциал.Красимир Богданов от Патриотите заяви, че у нас годишно се раждат около 5000 трети деца.Провежда се политика в Украйна и Молдова в подкрепа на сънародниците ни там. Той подчерта, че българите от чужбина идват у нас, остават и стават отлични специалисти.Проф. Георги Михайлов от групата на БСП заяви, че въпреки мерките, ние все още оставаме на нивото на средния европейски гражданин.По време да обсъждането Мустафа Карадайъ попита какво означава \"отговорни родители\", защото в демографската стратегия има мерки по отношение на тях, т.е. само ако са отговорни родители. Според него Симеонов се провалил, защото туристическият сезон бил спасен благодарение на 3-4000 българи, дошли да работят, визирайки липсата на работна ръка у нас.\"Демографската криза се решава по сталински - няма човек, няма проблем\", заключи Карадайъ.\"Има ли демографска политика? Отрича ли се българският етнически модел?\", попита лидерът на ДПС.\"Осъден за ксенофобия, отговаря за демографията - ярък цинизъм\", беше категоричен Карадайъ.По думите му липсва държавна политика за справяне с демографската криза. Карадайъ отново поиска оставката на Симеонов.Вицепремиерът Валери Симеонов заяви, че изказването на Карадайъ е агресивно и цели да предизвика ответна реакция, а въпросът за демографската криза не трябва да бъде обсъждан политически.Симеонов определи демографската криза като тежък проблем. \"Ако е така, сега срещу вас сега стои един звяр, излязъл от джунглата\". Това заяви Симеонов по повод думите на социалиста Гьоков, че този проблем е излязъл от джунглата на това управление.Симеонов заяви, че се изготвя методика за оценка на изпълнението на стратегията.Разработва се стратегия за насърчаване на активния живот на възрастните хора, като мярката се изпълнява. Изгражда се индекс на активен живот на възрастните хора.Осигурена е заетост на 18341 млади лица.Вицепремиерът представи изпълнението на мерките по демографската стратегия. Правителството е вложило сериозни средства и е предприело мерки за безработните лица, заяви в заключение Симеонов.Отрицателните тенденции в демографията са във всички страни, не само у нас, стана ясно още от думите на Валери Симеонов.", "date": "2017.11.17", "title": "Дебатите в НС за демографската криза – „джунгла“, „ярък цинизъм“ и искане за оставка"}
{"url": "https://news.bg/regions/cherveni-obshtinari-pitat-fandakova-za-byudzheta-na-gradskiya-transport.html", "text": "Председателят на групата на БСП в СОС Калоян Паргов и заместник-председателят на Комисията по финанси и бюджет от социалистите Иван Таков внесоха питане до кмета на София Йорданка Фандъкова.Въпросите на социалистите са относно икономическата рамка на масовия градски транспорт в столицата за 2017 г.Рамката беше приета с голямо закъснение, изъкна Калоян Паргов, който е и заместник-председател на Комисията по транспорт и туризъм.Въпросите към Фандъкова са ориентирани и във връзка с повишаването на цената на билета за еднократно пътуване с 60%. Прогнозите бяха, че това ще доведе до повишаване на бюджета на ЦГМ и на този на общинските транспортни дружества.Предвид предстоящото обсъждане на бюджет 2018 на Столична община и преценката за нужните разходи за масов градски транспорт, социалистите питат Фандъкова какви са приходите и разходите на ЦГМ по видове източници и пера.Сред въпросите е и \"Какви са сумите и процента на изпълнение на плащанията по заема от ЕБВР, договорите с общинските транспортни оператори, както и договорите с частните транспортни оператори към 31 октомври 2017 г.\"?Паргов и Такова се интересуват и кога ще бъде готова икономическата рамка на масовия градски транспорт за 2018 г. оказва се, че бизнес плановете на транспортните дружества са представени в Столична община през октомври тази година.Социалистите питат Фандъкова дали икономическата рамка на масовия градски транспорт ще бъде основа за планиране на средствата в бюджета на общината.", "date": "2017.11.17", "title": "Червени общинари питат Фандъкова за бюджета на градския транспорт"}
{"url": "https://news.bg/crime/9-dushi-zaginaha-pri-katastrofa-na-mikrobus-i-kamion-na-patya-sofiya-varna.html", "text": "Тежко пътнотранспортно произшествие е възникнало по обяд на главен път София - Варна, в района на село Микре, област Ловеч. Сигналът е подаден към 12.50 часа.Пътният инцидент е в резултат на челен удар между пътнически микробус и товарен автомобил.Седем души са загинали на място. Още един е починал след това. Министърът на здравеопазването Кирил Ананиев заяви, че загиналите вече са 9. \"Аз вече съм на мястото. Всяка минута се променят нещата. Всичко, което е било необходимо, е осигурено за оказване на първа помощ. Подготвили сме всичко за последващо лечение, но въпросът е, че катастрофата е много тежка и са отнети много човешки животи\", допълни Ананиев.На специален брифинг по случай катастрофата Ананиев заяви, че освен жертвите, всички останали са били ранени. По-тежко ранените ще бъдат транспортирани до София. За сега има информация за 6 или 7 души, които имат по-сериозни фрактури вследствие на удара. Веднага след брифинга Ананиев лично ще посети пострадалите. Всичко необходимо на пострадалите ще бъде доставено. показва тежката катастрофа по пътя София-Варна.Към момента все още не са ясни обстоятелствата, довели до инцидента. Изяснено е, че автобусът е влязъл в насрещното платно на движение, но не са ясни причините за това.По първоначални данни в микробуса са пътували общо 27 души. Всичките пострадали са откарани и настанени в болницата в Ловеч. Между пострадалите са и шофьорът на камиона, както и неговият спътник. Някои от пострадалите са в критично състояние.Директорът на болницата в Ловеч д-р Анка Георгиева заяви пред БНР, че към момента в заведението са настанени общо 17 души. Един човек, който е бил в критично състояние, е бил транспортиран до УМБАЛ Плевен. Друга жена е била откарана до София. \"Останалите са настанени в неврологично отделение, в отделението по ортопедия, в хирургия. Имаме един, който е в тежко състояние и в момента е в операционна. Тези, които са с опасност за живота, ще бъдат транспортирани, а другите ще бъдат лекувани и наблюдавани. Засега не мога да кажа, че са напълно стабилни, но се обработват и екипите са на местата си. Цялата болница е в наличност, така че всеки помага с каквото може. Осигурени са ни и допълнителни консумативи\", допълни Георгиева. По информация на МВР пътническият микробус е от Перник, а товарният автомобил - от Шумен. Хората в микробуса са от Съюза на слепите в България. Те се прибирали от екскурзия към Перник. На място веднага са пристигнали екипи на полицията, пожарната и \"Спешна помощ\". По думите на директора на Областната дирекция на МВР в Ловеч ситуацията е изключително тежка. Движението в района временно беше затворено, а служители на \"Пътна полиция\" отклоняваха водачите по обходен маршрут през село Микре - Ловеч - пътен възел Ябланица. Огледите на мястото продължават.Към мястото на произшествието бяха изпратени 4 реаномобилa от ВМА и болница Лозенец. За лечението на пострадалите са осигурени допълнителни консумативи в болницата в Ловеч. Болниците от Плевен, София и Велико Търново са заявили готовност да приемат ранени при необходимост.На мястото на катастрофата пристигнаха областният управител на Ловеч Георги Терзийски, представители на \"Пътна полиция\", пожарна безопасност и ДАИ. МВР, МЗ и МТИТС са в непрекъсната координация и работят по случая.Министърът на транспорта Ивайло Московски разпореди незабавна проверка на автобуса и камиона. Екип на ИА \"Автомобилна администрация\" вече е на мястото на инцидента. Инспекторите на областния отдел на ИА \"Автомобилна администрация\" в Перник започват спешна пълна проверка на фирмата превозвач \"ВИ-ЕМ\" ЕООД.Собстевеникът на фирмата превозвач заяви, че микробусът е бил в пълна изправност при тръгването към Перник.В дежурната част на Областната дирекция на МВР в Ловеч временно функционира телефонна линия, на която роднини и близки могат да получат информация за хората, загинали и пострадали при тежкия пътен инцидент край село Микре. Номерът е 0887 59 31 68. Властите в Ловеч апелират да не се злоупотребява с телефонната линия, защото тя функционира само и единствено в помощ на засегнатите семейства.", "date": "2017.11.17", "title": "9 души загинаха при катастрофа на микробус и камион на пътя София-Варна"}
{"url": "https://news.bg/society/fondatsiya-nastoyava-za-natsionalna-programa-za-prosledyavane-na-nedonosenite-detsa.html", "text": "За Национална програма за проследяване на недоносените деца настояха от Фондация \"Нашите недоносени деца\". На 17-ти ноември малките герои са недоносените деца. Световният ден на недоносените в България бе посрещнат със сбъдната мечта - новосъздаденият семеен център за недоносени деца \"Малки чудеса\".В него родителите срещат подкрепата на логопеди, психолози и нещо ново за България ерготерапевти, които чрез игра развиват едни или други умения, свързани с пространствената ориентация, умението за моторно планиране и баланс на тялото.Ерготерапията може да се ползва след шестия месец на детето. Уменията се развиват през игра и дейности не без участието на родителите. Често ерготерапевтите използват и люлки, за да преодолеят децата трудностите, свързани с баланса на тялото. Ерготерапията не е основна терапия, но тя е важна съпътстваща част от терапията на логопеда.Оказва се, че ерготерапевти завършват единствено в Русенския университет. Центърът в София разполага с един от двамата сертифицирани ерготерапевти. Идеята на центъра \"Малки чудеса\" е децата да получават цялостна грижа, така че оптимално грижите за едно недоносено дете да се допълват.Интересен факт, който стана ясен е, че повечето родители считат, че помощта на логопеда е свързана единствено и само за развитието на говора на детето, но не е така. На практика логопедът работи за развитието на финната моторика на недоносеното бебе и може да бъде полезен от самото начало още след битката на малкия пациент и неонатолога, логопедът има важна роля в живота на недоносеното дете.Доц. Христо Мумджиев от УС на Българска асоциация по неонатология приветства усилията на организацията, защото лекарите осъзнават, че е по-добре, когато родителите разбират проблемите, с които се сблъскват.Най-плашеща е дезинформацията, споделя майка на недоносено дете. Доц. Мумджиев сподели, че неонатологията е една от най-бързо развиващите се специалности в медицината. Но техните пациенти са коренно различни. Грижата за недоносените деца е продължителна, защото проблемите им на развитието са много и сложни - поведенчески, логопедични, познавателни, емоционални.Така за дългогодишната си практика доц. Мумджиев споделя, че между 15-20% от децата имат по-тежки проблеми, но с усилия след това, те са напълно социализируеми. В семейния център \"Малки чудеса\" работят 10 специалисти с квалификация за ранна психологическа, логопедична, двигателна и емоционална подкрепа за децата.10% от новородените се раждат преждевременно, 30% от децата получават трайни увреждания, 50% от недоносените деца се сблъскват с различни форми на обучителни затруднения, емоционални, поведенчески, проблеми в социалната интеграция, 70% от майките, родили твърде рано страдат от посттравматичен стрес, 50% от майките на недоносените деца не получават подкрепа за кърмене и достатъчна информация как да запазят лактацията си. От асоциацията спомагат за това все повече отделения в страната да разполагат с така наречените столове за кенгуру грижа. Чиято полза е несъмнено доказана от съвременните медицински проучвания.", "date": "2017.11.17", "title": "Фондация настоява за Национална програма за проследяване на недоносените деца"}
{"url": "https://news.bg/world/klyuchovi-aspekti-ot-danachnata-reforma-na-tramp.html", "text": "Прокараната вчера от Камарата на представителите на САЩ данъчна реформа ще струва 1,5 трилиона долара през следващите 10 г., съобщават световни агенции.Сега реформата, първият голям успех на президента Доналд Тръмп, ще бъде подложена на гласуване в Сената.Конгресът на САЩ не е прокарвал мащабна данъчна реформа от 1986 г., когато страната се управляваше от Роналд Рейгън.В прокараната реформа на Тръмп е заложено намаляване на личните данъци, но най-много ще спечелят богатите американци, според Центъра за данъчна политика. Промените не означават, че всеки ще плаща по-малко данъци върху доходите си. Центърът е изчислил, че през 2018 г. около 10% от американците със средни доходи и 20% от домакинствата с най-високи доходи ще плащат повече на държавата. Тези проценти ще нараснат до 30 на сто за всяка група до 2027 г.Ето и някои ключови промени:намаляване на данъчните ставки: В момента има седем федерални данъчни ставки върху доходите - 10%, 15%, 25%, 28%, 33%, 35% и 39.6%. В прокараното от долната камара законодателство ставките са съкратени до четири:12% при доходи на американец от 0 до 45 000 долара ( при двойка - 90 хиляди долара);25% при доходи на американец от 45 000 до 200 000 долара ( при двойка от 90 000 долара до 260 хиляди долара);35% за доходи между 200 000 и 500 000 долара ( при двойка от 260 000 до 1 милион долара);39,6% за доходи на американец над 500 000 долара и над 1 милион долара за брачна двойка;има допълнителен данък от 6% за брачна двойка с доходи над 1 милион долара;двойно стандартно отчисление - с новия закон се увеличава за индивидуални лица до 12 200 долара от настоящите 6 350 долара и при брачните двойки до 24 400 от 12 700 долара;за данъчния кредит за деца е предвидено през следващите пет години увеличение до 1 600 долара от 1000 долара, отнасящо се за деца под 17-годишна възраст;намаляване на корпоративния данък от 35 на сто до 20% (републиканците твърдят, че това ще е в полза на средната класа, тъй като ще позволи увеличаване на инвестициите, работните места и заплатите, а Белият дом смята, че домакинствата ще спечелят най-малко 4000 долара на година);отмяна на изискване към здравната реформа \"Обамакеър\", според което американците са задължени да си купят здравна застраховка или са заплашени от глоба;отмяна на алтернативно минимално данъчно плащане за хората с по-високи доходи;намаляване или отмяна на данък за най-големите наследства.", "date": "2017.11.17", "title": "Ключови аспекти от данъчната реформа на Тръмп"}
{"url": "https://news.bg/society/4-000-balgarcheta-godishno-stavat-zhertva-na-prestapleniya.html", "text": "Около  под 18-годишна възраст стават жертва на престъпления годишно. Това заяви прокурорът от Върховната касационна прокуратура Малена Филипова по време на конференцията \"10 години иновативни услуги за деца, жертви на престъпления\".Според Филипова за 2016 година в България пострадалите от престъпления деца са 3 998. От тях 1 696 са били малолетни, т.е. ненавършили 14-годишна възраст, а 2 302 - непълнолетни, между 14 и 18-годишна възраст.За първите 9 месеца на 2017 година от престъпления в България са пострадали общо 3 032 деца. От тях 1 221 деца са били малолетни, а 1 811 - непълнолетни.Според данните на Филипова за първите 9 месеца на настоящата 2017 година у нас са били умишлено убити 25 деца. За същия период са били отвлечени 11 деца, съобщи БНР.На конференцията стана ясно още, че към момента на територията на страната има общо 21 \"\", в които се провеждат разпити на деца, пострадали или освидетелствали престъпление. Очаква се в рамките на следващата година у нас да бъдат открити още 4 такива стаи.", "date": "2017.11.17", "title": "4 000 българчета годишно стават жертва на престъпления "}
{"url": "https://news.bg/politics/do-2020-g-se-ochakva-nov-korab-za-vms.html", "text": "До 2020 г. трябва да е готов първият от двата многоцелеви патрулни кораби за Военноморските сили. Това съобщи във Варна министърът на отбраната Красимир Каракачанов по време на церемонията за 120-ата годишнина от създаването на Военноморска база Варна и празника на Пункта за базиране Варна, цитиран от БТА.Петгодишен е срокът за построяване на двата кораба, уточни Каракачанов. Първият от тях трябва да е готов в края на третата година, което се пада през 2020 г. След избора на изпълнител предстои изработването и подписването на договора и да се пристъпи към изпълнението му.Командирът на ВМС контраадмирал Митко Петев поясни, че избраната фирма има капацитет за изграждане на корабите.Оценени са 932 характеристики при офертата на избраната фирма, като всички напълно удовлетворяват, а 40 процента от тях значително надхвърлят техническите изисквания за изграждането на кораба.До края на месеца трябва да се изпратят покани до фирми за закупуване на самолети за авиацията, за да започнат да изработват оферти, поясни Каракачанов.По думите му, проектът за сухопътните войски предстои да бъде одобрен от Министерския съвет и парламента и да се гласува сумата за изграждане на новата бронирана машина. Амбицията е, ако правителството изкара мандата си, да са реализирани проектите за армията, допълни Каракачанов.Министърът съобщи още, че от предвидените допълнително 100 милиона лева за заплати през следващата година, 30 милиона лева ще бъдат заделени за попълване на щата в армията.По думите му, амбицията е следващата година да бъдат наети 1300 военнослужещи, с което да започне решаването на проблема с недокомплекта в армията. Целият недокомплект в армията е малко над 5500 души.На отбелязването на годишнината на Пункта за базиране присъстваха още зам.-началникът на отбраната вицеадмирал Емил Ефтимов, представители на местната власт, бивши командири на Пункта за базиране. Министърът на отбраната награди двама военнослужещи и един цивилен служител по случай празника.", "date": "2017.11.17", "title": "До 2020 г. се очаква нов кораб за ВМС "}
{"url": "https://news.bg/society/ekolozi-razdavat-burkani-s-ekologichno-chist-vazduh-pred-sadebnata-palata.html", "text": "\"Зимнина за софиянци\" под формата на екологично чист въздух, затворен в буркани раздаваха пред Съдебната палата от Група за чист въздух. Зимнината е представена под формата на етикети за \"Свеж въздух от Мусала\", \"Био въздух от западните склонове на Родопите\", \"Златен въздух от Трънския Балкан\", \"Кристален въздух от Пирин планина\".Първата инициатива на Групата, обединяваща представители на екологични организации и сдружения е завеждането на колективен иск срещу Столична община заради липсата на адекватни и спешни мерки в борбата с мръсния въздух в София.Днес представители на групата сезираха Апелативния съд в София с идеята той да върне за разглеждане в Софийски градски съд искът им срещу общината за бездействието й по отношение на мръсния въздух. Ивайло Хлебаров от екологично сдружение \"За земята\" коментира, че доказателствата за мръсния въздух се съдържат от измервателните станции в София, получени по Закона за достъп до информация от Изпълнителна агенция по околна среда.\"Тези данни показват, че тази година месеците януари и февруари са били по-мръсни отколкото през 2013-та, 2015-та и 2016-та година. Не можем да твърдим, че има ясна тенденция за изчистването на въздуха в София\", коментира той. Хлебаров посочи, че делото се води с цел да се предприемат по-бързи и по-адекватни мерки за въздуха в София.Организациите припознават публичният натиск като основен начин за предприемането на бързи и адекватни мерки. В България проблемът с качеството на въздуха основно се отнася към използването на твърдо битово гориво и частния автомобилен транспорт. Посоките на мерките са по отношение на транспорт в София и подобряване на градския транспорт и неговото развиване.Димо Господинов, юридическият представител на Група за чист въздух обясни, че очаква съдът да даде повече указания за това какви доказателства са необходими. Очаква се Софийският апелативен съд да се произнесе до месец по жалбата.", "date": "2017.11.17", "title": "Еколози раздават буркани с екологично чист въздух пред Съдебната палата"}
{"url": "https://news.bg/crime/i-nadziratelite-v-stara-zagora-izlyazoha-na-protest.html", "text": "Десетки надзиратели излязоха на едночасов протест пред стените на затвора в Стара Загора, съобщи БНР. Недоволството на служителите в затвора е причинено от ниските им възнаграждения и липсата на техническа и кадрова обезпеченост на системата.Според старозагорските надзиратели не е нормално един стажант-надзирател да започва със стартова заплата от 540 лева, а в същото време затворник, който работи, да получава почти същата сума.Тази година работещите в затворите и охраната на арестите и съдебните палати получиха 7% увеличаване на заплатите и повишаване на средствата за храна и специфични условия на труд. Това стана след 10-годишно замразяване на възнагражденията на служителите в затворите. Въпреки увеличението обаче те се чувстват дискриминирани в сравнение с колегите си от МВР.Стана ясно още, че синдикатите на служителите в затворите у нас са провели много срещи с министър Цачева. По думите на синдикалния лидер в Старозагорския затвор Иван Коцев Цачева е обещавала много неща на служителите на затворите, но те останали само с големите обещания.В хода на протеста надзиратели заявиха, че не могат да ползват отпуските си, защото в затворите има незаети щатни бройки. Надзирателите работели на предела на възможностите си - те се борели и с много опити за бягства и вътрешни размирици, но тези неща оставали отразени само във вътрешните бюлетини на двете дирекции.", "date": "2017.11.17", "title": "И надзирателите в Стара Загора излязоха на протест"}
{"url": "https://news.bg/int-politics/izbyagaliyat-zaradi-koruptsiya-shef-na-parlamenta-na-indoneziya-otkrit-v-bolnitsa.html", "text": "Издирването на председателя на парламента на Индонезия Сетя Нованто, който изчезна, след като срещу него беше издадена заповед за арест, приключи, като е бил открит в безсъзнание в болница.Висшият индонезийски политик е бил на път за среща с антикорупционни следователи, когато колата му се е блъснала в електрически стълб в южната част на столицата Джакарта, уточни неговият адвокат, цитиран от \"Гардиън\".Нованто, който е председател на парламента и ръководител на влиятелната партия \"Голкар\", е бил преследван от постоянни твърдения, че е изиграл ключова роля в огромен корупционен скандал, включващ проект за електронна лична карта.Твърди се, че той е сред група депутати и бизнесмени, които са източили милиони от проекта, причинявайки 170 млн. долара бюджетни щети на Индонезия.След като многократно не се е явявал на разпит пред Комисията за ликвидиране на корупцията на Индонезия, е била издадена заповед за неговото арестуване в сряда вечерта.Въпреки това той е бил неоткриваем, докато не излезе новината за катастрофата в четвъртък вечерта.Имайки предвид състоянието му, не е ясно кога Нованто официално ще бъде разпитан, но следователите от комисията уточниха, че вече са посетили неговата болнична стая.", "date": "2017.11.17", "title": "Избягалият заради корупция шеф на парламента на Индонезия открит в болница"}
{"url": "https://news.bg/regions/srednoshten-pozhar-v-blagoevgrad.html", "text": "Триетажна кооперация пламна в Благоевград. Инцидентът е станал около 2.30 часа през нощта, предаде Нова телевизия.Пожарът се е разминал без пострадали. Предполага се, че огънят е тръгнал от комин на сградата и бързо е обхванал покрива.За гасенето на пожара са били изпратени 4 екипа на пожарната. Живеещите в кооперацията са били незабавно евакуирани. Целият покрив на сградата е убищожен.", "date": "2017.11.17", "title": "Среднощен пожар в Благоевград"}
{"url": "https://news.bg/int-politics/putin-razporedi-v-ruskata-armiya-da-ima-1-013-628-voennosluzheshti.html", "text": "Руският президент Владимир Путин е подписал указ за увеличаване на щатната численост на руските въоръжени сили, съобщават руските медии.Документът с указа е бил публикуван на официалния портал за правна информация.\"... постановявам установяването на щатната численост на въоръжените сили на Руската федерация в размер на 1 902 758 единици, включително 1 013 628 военнослужещи\", се уточнява в указа.В предишния указ по темата на Путин от 8 юли 2016 г. щатната численост на въоръжените сили на Русия беше в размер 1 885 371 единици.", "date": "2017.11.17", "title": "Путин разпореди в руската армия да има 1 013 628 военнослужещи"}
{"url": "https://news.bg/finance/3-mlrd-lv-veche-ne-sa-v-kasite-na-firmite-obyasnyavat-ot-nap.html", "text": "3 млрд. лв. вече не са налични в касите на фирмите, информират от НАП. Това стана след продължилата малко повече от месец контролна кампания на НАП спрямо компании, които бяха посочили във финансовите си отчети значителни суми в брой.До момента фирмите са декларирали над 200 млн. лв. като скрито разпределение на печалба, а над 130 млн. лв. са внесени в бюджета под формата на данък върху дивидентите.Над 550 дружества са минали ревизия. Хиляди други получиха предупредителни писма от приходната агенция. В резултат на това значителна част от компаниите коригираха финансовите си резултати за миналата година или декларираха, че са изплатили дивиденти.До края на 2017 г. всяко лице, което доброволно признае допуснати счетоводни и данъчни отклонения при касовата си наличност, ще получи възможност за корекция на вече подадени данни. За това няма да му бъде възлагана проверка или ревизия, обещават от НАП.През следващата година дружествата, които продължават да твърдят, че разполагат с големи суми на каса ще бъдат извършени инвентаризации на наличните средства и, при необходимост, проверки или ревизии.\"Опитът ни в последните месеци потвърждава, че над 13-те млрд лв., които бяха посочени във финансовите отчети са мит. В голяма част от случаите ставашедума за непозволени счетоводни операции и скрито разпределение на печалба\", информират от НАП.От приходната агенция агитират фирмите до края на годината да се свържат с НАП за съдействие. \"През 2018 г. обаче законът ще бъде прилаган в пълната му строгост\", коментира изпълнителният директор на НАП Галя Димитрова.", "date": "2017.11.17", "title": "3 млрд. лв. вече не са в касите на фирмите, обясняват от НАП"}
{"url": "https://news.bg/world/sasht-plashat-turtsiya-da-ya-lishat-ot-dostap-do-tehnologiite-na-nato-ako-kupi-ruski-s-400.html", "text": "Ако Турция осъществи плановете си да се сдобие с рускa зенитно-ракетна система С-400, ще бъде лишена от достъп до технологии на НАТО, а вероятно може да ограничи и възможностите на Анкара да закупи и използва американски изтребители пето поколение Ф-35.Това предупреди заместник-секретарят на ВВС на САЩ по външната политика Хайди Грант пред ежедневника Defense News, информира ТАСС.Според Грант, ако действително Москва и Анкара са се договорили за С-400, това ще окаже сериозно влияние върху военното сътрудничество на Турция с НАТО.Представителят поясни, че \"\".Хайди Грант подчерта, че това ще усложни намерението на Турция да се сдобие с първите си изтребители Ф-35 през 2018 г.Американски експерти, според Defense News, се опасяват, че опитите за \"свързване\" на Ф-35 със С-400 могат да поставят под риск безопасността на изтребителите, тъй като техническа информация за самолета, предадена на системата за противоракетна отбрана, може да попадне в ръцете не Русия, което би имало катастрофални последствия.На 12 септември турският лидер Реджеп Ердоган заяви, че Анкара е подписала с Москва споразумение за доставка на С-400. Договорът е за над 2 милиарда долара.", "date": "2017.11.17", "title": "САЩ плашат Турция да я лишат от достъп до технологиите на НАТО, ако купи руски С-400"}
{"url": "https://news.bg/regions/kamion-s-ovtse-se-preobarna-kray-razgrad.html", "text": "Товарен автомобил, превозващ овце, се преобърна на главен път Русе-Разград. Инцидентът е станал около 4 километра преди табелата за град Цар Калоян, предаде Нова телевизия.34-годишният водач на камиона не е пострадал. Пострадали са обаче овцете, превозвани в товарния автомобил, които били над 400. По случая е образувано досъдебно производство. Установяват се обстоятелствата около пътното произшествие.", "date": "2017.11.17", "title": "Камион с овце се преобърна край Разград"}
{"url": "https://news.bg/politics/karadaya-dovolen-ot-ostavkata-na-glavchev.html", "text": "Основна грижа на председателя на НС е да работи за издигане на авторитета на парламента, да работи против омразата, агресията, ксенофобията, разделението и противопоставянето.Това заяви в декларация лидерът на ДПС Мустафа Карадайъ. Председателят на Народното събрание е призван да бъде пръв сред равни, да е носител на морал и ценности, които ни правят неделима част от европейското семейство, убеден е той. Цяла демократична Европа работи против омразата, разделението, противопоставянето, заклеймява ксенофобията, национализмите и радикализмите, подчерта Карадайъ.Всичко останало е против Европа, против България, против конституционализма и демокрацията, е позицията му.Високо оценяваме личния акт на г-н Главчев , каза лидерът на ДПС. Призоваваме следващият председател на НС да е на нивото на изискванията на институцията председател на Народното събрание в парламентарна република, съгласно Конституцията на България, пожела Мустафа Карадайъ.", "date": "2017.11.17", "title": "Карадайъ доволен от оставката на Главчев"}
{"url": "https://news.bg/politics/za-ninova-ostavkata-na-glavchev-e-pravilno-reshenie.html", "text": "Днешното решение на господин Главчев беше неизбежно и правилно. Но днешното решение е и горчив урок за цялата политическа класа и най-вече за управляващото мнозинство. Това заяви лидерът на БСП Корнелия Нинова в декларация от името на парламентарната група.Чухме сутринта, че БСП иска да събаря държавата. Не! Искаме да възстановим принципите на правовата държава, на Конституцията и на държавността. Може би наистина губим от това, което се случи, но печелим правовия ред и демокрацията. Ние, от \"БСП за България\", ще бъдем гарант за това и най-вече българските граждани да бъдат свободни да имат мнение, да го отстояват и да се борят за своите позиции, се казва в декларацията на БСП.В декларацитята се казва, че днешното подаване на оставка от председателя на 44-ия парламент Димитър Главчев е урок за това, че е нормално в правовата държава да има управляващи и опозиция. Нормално е да бъдем на различни мнения, защото представляваме тук различни групи от българското общество, че е нормално да има свобода на словото и взаимно уважение на различните позиции.Но краят на председателството на Главчев е и възможност за ново начало. То е предизвикателство пред всички нас, то е тест за политическа зрялост - дали сме готови да поставим ново начало на парламентаризма, дали сме готови дебатът тук да стане дебат по същество и с аргументи, дали сме готови да възстановим конституционни принципи, че в парламентарната република върховният орган на управление е парламентът, се казва в декларацията.И изпълнителната власт, от когото и да се представлява тя, се излъчва от този парламент и се контролира от него. Дали сме готови да гарантираме, не само в тази зала, а в цялото българско общество, свобода на мнения, на различия и взаимно зачитане на тези различия, запита риторично Нинова.Тя се надява да прекрати сегашния стил на работа на парламента. Вярвам, че ние, като политическа класа, ще сложи началото на това, ще променим тона и ще издигнем парламентаризма във висша форма на управление на Република България.", "date": "2017.11.17", "title": "За Нинова оставката на Главчев е правилно решение"}
{"url": "https://news.bg/world/pochina-ot-rak-kapo-di-tuti-kapi-salvatore-toto-riyna.html", "text": "Прочутият сицилиански мафиотски бос Салваторе \"Тото\" Рийна е починал от рак, съобщават италианските медии.87-годишният Рийна, бивш бос на страховитата \"Коза Ностра\", беше тикнат в затвора през 1993 г.Той излежаваше 26 доживотни присъди и се смята, че е извършил повече от 150 убийства.Рийна беше в медицинска кома, като семейството му получи специално разрешение да го посети в затворническото отделение на болницата в град Парма в северната част на Италия.Освен от рак на бъбреците, той е страдал от проблем със сърцето и болестта на Паркинсон.Рийна е роден през 1930 г. в семейството на бедни фермери в Корлеоне, Сицилия - родното място на Дон Корлеоне, фикционалният кръстник на мафията в прочутата филмова трилогия \"Кръстникът\" на Франсис Форд Копола, базирана на бестселъра \"Кръстникът\" на Марио Пузо.Бащата на Рийна е бил убит, когато той е бил на 13 години, а на 19-годишна възраст се е присъединил към местната мафия, извършвайки първото си убийство, доказвайки годността си да се влее в мафиотските редици.Рийна овладява \"Коза Ностра\" през 1970-те години. Спечелва си прякора \"Звяра\" заради изключителната си жестокост.Той прекара близо четвърт век, избягвайки справедливостта - оставайки през цялото време на остров Сицилия.През 1992 г. двама прокурори, борещи се с мафията - Джовани Фалконе и Паоло Борселино, които изправиха на подсъдимата скамейка десетки мафиоти през 1980-те години, бяха убити във войната на Рийна срещу италианската държава.Година по-късно той най-накрая беше заловен.Дори в затвора Рийна разпореди убийството на 13-годишно момче, отвлечено, за да се предотврати баща му да разкрива информация за мафията. Момчето е било удушено и тялото му е било разтворено в киселина.А отчасти като протест срещу неговия арест, негови сподвижници извършиха серия от бомбени атентати в Рим, Милано и Флоренция през 1993 г., при което загинаха 10 души.Най-големият син на гангстера, Джовани, излежава доживотна присъда за четири убийства.", "date": "2017.11.17", "title": "Почина от рак \"капо ди тути капи\"  Салваторе \"Тото\" Рийна"}
{"url": "https://news.bg/politics/ot-volya-iskat-ostavkata-na-deputata-ot-bsp-ivo-hristov.html", "text": "Депутатите от партия \"Воля\" няма да участват в нито едно заседание докато колегата им от БСП Иво Христов не си подаде оставката. Те ще напускат парламентарната зала докато желанието им не се изпълни. Това заяви лидерът на Воля Веселин Марешки в декларация от името на ПГ \"Воля\".Според Марешки има двоен аршин, с който се оценяват действията на всеки един човек. Той визира изказването на депутата от БСП Иво Христов, който заяви, \".\"Ние от \"Воля\" никога няма да си позволим да обиждаме нито един български гражданин, независимо, дали е симпатизант на опозиция или извън парламентарни партии\", заяви партийният лидер. Всеки български гражданин има право да изразява своето мнение и ние уважаваме всеки един такъв, независимо дали ни подкрепя или не, допълни Марешки.", "date": "2017.11.17", "title": "От \"Воля\" искат оставката на депутата от БСП Иво Христов "}
{"url": "https://news.bg/health/privikvame-kam-antibiotitsite-preduprezhdavat-i-ot-szo.html", "text": "Опасно нараства резистентността към антибиотиците. Антибиотиците за 70 г. са преобразили медицината. Но употребата им води до там, че част от микробите стават нечувствителни към прилаганите методи на лечение, това води опасност.Може да стане така, че инфекциите, заплашващи пациентите да не могат да се лекуват. Това заяви проф. Тодор Кантарджиев от Националния център по заразни и паразитни болести по повод седмицата за правилна употреба на антибиотици.Той отбеляза също, че антибиотиците трябва да се изписват когато се лекува бактериална инфекция. У нас през последната година три пъти е увеличена консумацията на цефалоспорини. Спестяват се пари от болниците и се купуват евтини антибиотици.Има свръхупотреба на цефалоспорини, защото са евтини. Припомняме, антибиотици от групата на цефалоспорини имат близка на пеницилините структура и сходен механизъм на действие.Д-р Скендер Сила от Световната здравна организация (СЗО) заяви, че резистентността към антибиотиците опасно нараства. Антимикробната резистентност носи значителни икономически разходи. От антимикробна резистентност в ЕС са починали 25 000 души.", "date": "2017.11.17", "title": "Привикваме към антибиотиците, предупреждават и от СЗО"}
{"url": "https://news.bg/world/v-sasht-pognaha-izvestna-prestapna-grupa.html", "text": "Американските власти обявиха, че 214 членове на известната престъпна група MS-13 (Мара Салватруча) са задържани по време на едномесечна операция в страната, информира АФП.Оперативните действия са водени от агенцията за имиграционен и митнически контрол в сътрудничество с Ел Салвадор. Повече от половината от арестите са извършени за имиграционни нарушения. Но срещу 93 души са повдигнати федерални обвинения за убийство, грабеж, наркотици и рекет.По-голямата част от престъпната група, 135 души, са от Ел Салвадор, а останалите от Хондурас и Мексико.През септември салвадорските власти обявиха, че са задържали 53 членове на групировката.Престъпната организация се разпростира в САЩ и Централна Америка.С повече от 10 000 членове в 40 щата MS-13 е една от най-опасните престъпни организации в САЩ днес, се казва в съобщение на главния прокурор Джеф Сешънс.Корените на групировката са в Лос Анджелис още от 80-те г. на XX век.", "date": "2017.11.17", "title": "В САЩ погнаха известна престъпна група"}
{"url": "https://news.bg/crime/metalna-otlomka-ot-stroezh-rani-mlada-zhena-v-sofiya.html", "text": "Метален предмет рани жена в столицата. Младата жена пострада днес след като тежък предмет падна от строеж на сграда. Отломката е паднала върху главата на жената. 31-годишната е приета в спешното отделение на УМБАЛ \"Св. Анна\".Жената е пострадала докато чака служебен транспорт на спирка на столичния бул. \"Цариградско шосе\" в близост до метростанция.Жената е с рана на главата, информират от болницата. Тя страда от силно главоболие, заради което ще остане за наблюдение в Клиниката по неврология на болницата.На мястото на инцидента е бил и приятелят на пострадалата, съобщава БНР. \"Чакахме и както си стояхме едно желязо падна\", обясни мъжът и добави, че са извикали отговорника  за техническото ръководство на обекта. \"Наведе се, взе желязото и го хвърли зад оградата\", възмути се мъжът. На строителната площадка работят много фирми и още не е ясно кои е отговорен за инцидента.", "date": "2017.11.17", "title": "Метална отломка от строеж рани млада жена в София"}
{"url": "https://news.bg/crime/s-mashtabna-spetsaktsiya-boryat-nezakonnite-goriva-v-stranata.html", "text": "По наблюдавано от екип от прокурори от Окръжна прокуратура - Пловдив досъдебно производство за укриване на данъци и пране на пари са установени и обезпечени 100 000 литра горива без доказан произход и парични средства с левова равностойност над 1,9 млн. лева.На 14 и 15 ноември, на територията на обл. Пловдив, обл. Хасково и обл. Бургас, са извършени 18 претърсвания и изземвания, множество огледи на местопроизшествие и разпити на над 20 свидетели. По реда на Закона за МВР, за срок от 24-часа, са задържани 10 човека.Описаните действия са извършени от екипи, включващи наблюдаващите прокурори, разследващи от Икономическа полиция при ОД на МВР - Пловдив, служители от ТД \"Национална сигурност\" - Пловдив, чиято е и първоначалната разработка, довела до образуване на производството, и мобилни екипи на Агенция \"Митници\".В резултат на извършените процесуално-следствени действия, на територията на 4 бензиностанции, находящи се в Пловдив, Харманли и ГКПП \"Капитан Андреево\", са открити около 100 000 литра горива без доказан произход. Установено е, че на всяка една от бензиностанциите, колонките за гориво не са свързани към НАП, в резултат на което, през продължителен период от време, безотчетно към фиска, са били реализирани на пазара горива с неясен произход. При извършените претърсвания и изземвания са намерени голям брой отчетни книжа, удостоверяващи продажбата на такива горива.Иззети са множество цистерни и тежкотоварни автомобили, доставящи въпросните горива. Част от тези автомобили са били заварени в момент на зареждане на бензиностанциите в тъмните часове на денонощието. Констатирани са и са обезпечени и заровени в земята цистерни, съдържащи горива без установен произход, които са били укривани от органите на митниците и НАП при извършването на регулярни проверки.При извършване на претърсване и изземване в трезор, използван от лицето, спрямо чиято дейност са били насочени оперативните и процесуално-следствени действия, са били открити и иззети 750 000 евро, които не са били декларирани. При друго претърсване и изземване, са били открити и иззети парични суми в различни валути, с левова равностойност над 400 000 лева, за чиито произход също не са били представени документи.Към момента, към наказателна отговорност за укриване на данъчни задължения в особено големи размери - ДДС в размер на 750 000 лева, извършено при условията на продължавано престъпление в периода 1 януари до 14 ноември в Бургас и Пловдив, е привлечен Емил В.Към наказателна отговорност за пране на пари, извършено в периода 1 януари до 15 ноември в Пловдив, посредством придобиване и държане на имущество - пари в размер на 375 000 евро с левова равностойност 750 000 лв., за което обвиняемите са знаели, че към момента на получаването му, е придобито чрез тежко умишлено престъпление - данъчно престъпление, и деянието е извършено от две лица, сговорили се предварително, са привлечени Емил В., на 48 г., и 40-годишната Вася С. По отношение на останалите намерени парични суми разследването за пране на пари продължава.Двамата обвиняеми са задържани от наблюдаващите прокурори за срок от 72 часа, като в рамките на утрешния ден предстои да бъде преценено дали да бъде поискано вземане спрямо тях на мярка за неотклонение \"Задържане под стража\".Най-тежкото, предвидено от закона наказание за престъпленията, в които двамата са обвинени, е лишаване от свобода от 3 до 12 години и глоба от 20 000 до 200 000 лева. За укриването на данъчни задължение е предвидена и конфискация на част или цялото имущество на виновния.Работата по делото е в активна фаза, като продължава извършването на голям обем действия по разследването. ", "date": "2017.11.17", "title": "С мащабна спецакция борят незаконните горива в страната"}
{"url": "https://news.bg/world/erdogan-obvini-sasht-v-sponsorirane-na-islyamska-darzhava.html", "text": "Президентът на Турция Реджеп Ердоган обвини САЩ, че оказват финансова подкрепа на ДАЕШ (\"Ислямска държава\") в Сирия, информират руски медии.Турският лидер изрази дълбокото си разочарование от това, че Вашингтон не спазва сключените споразумения, включително обещанието си сирийските кюрдски сили да се изтеглят от районите в Сирия, изчистени от джихадисти.Ердоган поясни, че Анкара не иска да влиза в съюзнически отношения със САЩ за Африн - град в северозападната част на Сирия, тъй като Вашингтон \"не държи на думата си\".Преди няколко дни Москва нападна САЩ, че подпомага терористите.", "date": "2017.11.17", "title": "Ердоган обвини САЩ в спонсориране на „Ислямска държава”"}
{"url": "https://news.bg/world/tesla-predstavi-dalgoochakvaniya-si-vlekach-i-nay-barziya-avtomobil.html", "text": "Tesla представи дългоочаквания си влекач, съобщава Money.bg.Tesla Semi, както всички други продукти на компанията, ще се задвижва с електрически мотори - четири на брой, които ще работят независимо.Източник: TeslaКакви са характеристиките?Точната цена на Tesla Semi не бе съобщена, но Мъск заяви, че ще излезе доста по-евтино от дизелов влекач, когато бъдат сметнати цената за километър, както и покупната цена. Всички влекачи ще бъдат оборудвани с Autopilot, а заради батериите и ниския център на тежест преобръщането \"ще бъде много трудно\".Най-бързата произвеждана серийнa кола в светаИзточник: TeslaИзненадващо, Мъск представи още един продукт: обновена версия на Roadster. Тя ще бъде най-бързата кола, произвеждана серийно, в света. Четириместното купе ще се ускорява от 0 до 100 км/ч за 1.9 секунди - световен рекорд. Ускорението до 160 км/ч ще отнема едва 4 секунди.Roadster ще бъде снабдена с батерии, които ще й позволят да изминава 1 000 километра с едно зареждане.Благодарение на мощния си електрически мотор, автомобилът ще счупи и още един рекорд - ще изминава 400 метра за 8.9 секунди, ставайки първата произвеждана серийно кола, която ще падне под 9 секунди.Цената на Roadster ще започва от 200 000 долара. Всеки може да запази модел срещу 50 000 долара депозит. А ако иска да получи някоя от първите 1 000, депозитът скача на 250 000 долара. Автомобилът трябва да излезе на пазара през 2020 г.", "date": "2017.11.17", "title": "Tesla представи дългоочаквания си влекач и най-бързия автомобил"}
{"url": "https://news.bg/health/vodeshti-kardiolozi-i-kompanii-se-sabraha-na-kongres-v-plovdiv.html", "text": "Правилната и навременна диагностика са едни от най-важните фактори за успешно лекуване и последващи намеси. Без точното разпознаване и контрол на рисковите фактори, няма как да се говори за успешна превенция и намаляване на смъртността от сърдечно-съдови заболявания. С непрестанното развитие на медицината и технологиите все повече пациенти получават адекватно лечение и биват спасени от летален край.Тази и много други важни теми се обсъдиха на ключовия за годишната програма Национален конгрес по интервенционална кардиология. Четиридневният конгрес се проведе от 9-ти до 12-ти ноември, в Гранд Хотел Пловдив. Събитието се отрази с наситена програма и висока посещаемост от над 300 души.Конгресът се организира от Българското дружество по интервенционална кардиология с цел не само да се превърне в арена за обмяна на опит, успешни практики и теоретични познания, а и да предостави възможност на посетителите да се запознаят с най-модерната медицинска техника и разработки в сферата.Над 20 от най-големите производители на кардиологична апаратура, медикаменти и консумативи взеха участие в изложението на събитието, сред които и международната компания , чието производство е локализирано в България. Фирмата е сред водещите производители на медицинска техника в световен мащаб с множество международни отличия и награди за принос в развитието на медицинското оборудване.По време на изложението БТЛ представи част от своите разработки за анализ и диагностика, като сред тях бе и иновативният софтуер BTL CardioPoint SDS. Той се бори с опасния синдром на внезапната смърт (), който протича най-често безсимптомно и настъпва неочаквано като води до фатален край. Най-често жертви са хора, подложени на по-голямо физическо натоварване, както и малки деца, като само в България заболяването отнема живота на 20 души годишно, а в световен мащаб тази цифра стига няколко хиляди. Благодарение на софтуера на БТЛ, диагностицирането на това заболяване и предотвратяването на фаталния му край е възможно само в рамките на едно ЕКГ изследване.В конгреса и програмата взеха участие и повече от 10 чуждестранни гост- лектори, световно признати в кардио средите, които споделиха своя опит с българските си колеги и проведоха обучения за млади кардиолози.", "date": "2017.11.17", "title": "Водещи кардиолози и компании се събраха на конгрес в Пловдив"}
{"url": "https://news.bg/crime/uslovna-prisada-za-mazh-izmamil-chetirima-v-blagoevgrad-i-v-simitli.html", "text": "Обвинен за измама на четирима души в Благоевград и в Симитли, се е признал за виновен и получава условна присъда, съобщиха от прокуратурата без да уточняват дали става въпрос за телефонни измами.От 09 до 25 октомври 2017 г., в Благоевград и в Симитли, подсъдимият Д.П. е заблудил трима и е нанесъл имотна вреда за 4350 лева и 750 евро. При извършването на престъплението той имал съучастник, който все още не е разкрит.За целта Д.П. изтъквал различни основания за предаване на парите - спешно плащане за получаване на документи, предназначени за внучка, пристигнала пратка с документи от чужбина за племенник, които трябва да бъдат получени от митница Благоевград.Четвъртият му опит да набави имотна облага по незаконен начин останал недовършен. На 25 октомври 2017г., около 16.30 ч в Благоевград, той се опитал да заблуди Б.Т., като заявил, че е получател на парична сума в размер на 2000 лева. Според измислената схема, жената спешно трябвало да я плати за получаване на документи, предназначени за внучката й. След подаден сигнал пристигналите полицаи осуетили престъплението.За извършеното от него престъпление и след одобрено от съда споразумение, сключено между Районна прокуратура - Благоевград и защитата на Д.П., му е наложено наказание от две години и шест месеца затвор с четиригодишен изпитателен срок.", "date": "2017.11.17", "title": "Условна присъда за мъж, измамил четирима в Благоевград и в Симитли"}
{"url": "https://news.bg/world/irakskata-armiya-osvobodi-posledniya-grad-kontroliran-ot-islyamska-darzhava.html", "text": "Иракските сили си върнаха последния окупиран от ДАЕШ (\"Ислямска държава\") град. Това съобщи Ройтерс, позовавайки се на съобщение на армията.Въоръжените сили са освободили град Рауа на река Ефрат в западната част на Ирак.Градът е с население около 20 000 души. Той падна в ръцете на ДАЕШ през 2014 г.Тази сутрин иракската армия започна офанзива за окончателно освобождаване на Рауа от джихадистите.Иракската армия предвиждаше бързо връщане на града, тъй като повечето джихадисти на ДАЕШ са избягали към сирийската граница.Вчера водената от САЩ коалиция съобщи, че групировката е изгубила 95% от \"халифата си\", обявен в Ирак и Сирия през 2014 г.", "date": "2017.11.17", "title": "Иракската армия освободи последния град, контролиран от „Ислямска държава” "}
{"url": "https://news.bg/society/balgarite-sa-ot-nay-serioznite-evrooptimisti-za-10-te-godini-chlenstvo.html", "text": "Българите едни от най-сериозните еврооптимисти в рамките на ЕС. Това сочи национално представително социологическо проучване на \"Алфа Рисърч\" по повод 10-годишнината на България от членството в ЕС. Данните представи Генова Петрова, изпълнителен директор на \"Алфа Рисърч\".Геновева Петрова отчете, че през годините остава устойчиво одобрението на българите за присъединяването на България към ЕС с повече от 50%. Едва 16% е неодобрението. Петрова посочи, че две години след като България бе присъединена в ЕС е проведено такова проучване, което сочи умерена оценка за ефекта от членството.Втората сериозна тенденция, която е отчетена тогава е, че през първите две години няма видими резултати от членството, а основните притеснения на българите тогава са били свързани с притеснението, че ЕС налага незаслужени ограничения.В края на 10-та година виждаме, че тези притеснения са отпаднали и мнозинството от българите смятат, че България е спечелила от членството в ЕС. 19% отчитат в персонален план, че са спечелили от членството в ЕС, 15% отчетливо смятат, че са загубили. Петрова посочи, че през целия 10 годишен период ЕС се ползва с подчертано позитивен образ сред българските граждани и се счита за демократичен, солидарен, закрилящ.Не е тайна, че за много от българските граждани европейските институции се възприемат като гарант и коректив за спазването на определени стандарти за добро управление. В края на 10 година на членство такива промени са видими и могат да бъдат разпознати, отчете Петрова. Голяма част от българските граждани смятат, че след присъединяването си, България е по-стабилна.Около една трета от българите смятат, че гласът на България се чува в Европа и страната има по-голяма тежест при воденето на международни търговски преговори. Проучването еднозначно регистрира, че делът на хората с по-високо самочувствие, че са европейски граждани, е нараснал с 10% през десетте години членство.Фактът, че българските граждани се възприемат като най-бедни, обаче им пречи да посочат, че имат по-голямо самочувствие на европейски граждани. Над 60% от българите успяват да посочат предимства на членството. Най-добре възприемани са предимствата, които българите получават, благодарение на свободното движение на хора. Два пъти нараства делът на хората, които смятат, че децата им могат да се възползват от образование в ЕС. 30% или една трета от хората смятат, че благодарение на присъединяването има подобрение в инфраструктурата. Като предимство българите считат, достъпът до повече пазари за българските производители и действието на европейки правила и стандарти. Петрова посочи, че за разлика от първите години на членство, сега това се смята отчетливо за предимство. Петрова посочи, че на десетата година от членството тенденция към изместване на разбирането към това кои са най-сериозните предизвикателства към по-политически и разбира се проблеми на сигурността.Докато през 2008 г. на водеща позиция е бил проблемът с конкуренцията от икономики - сега на преден план излизат проблеми в борба с тероризма, проблеми на сигурността, отношенията с Русия. Аналогична е тенденцията за възприемане на предизвикателствата - най-голяма част от хората в началото на членството се страхуваха, че ще бъдат затворени предприятия, че ще дойдат да изкупят земята на българите.Днес тези страхове се срещат сред значително по-малко хора. Сега водещи са с политически характер и въпроси на сигурността. Петрова отчете, че сега водещи въпроси за българите са и общоевропейски въпроси и заключи, че на 10-та година от членството сме започнали да възприемаме общоевропейските въпроси като свои въпроси. През цялото време българите, въпреки всички проблеми остават оптимисти за това, че ЕС ще се развива положително.Относно предложените сценарии в началото на годината от председателя на ЕК Жан-Клод Юнкер българите одобряват варианта за развитие на по-интегриран съюз, за обща търговия, външна политика, отбрана и приемането на България и Румъния в еврозоната.Всички варианти, които предполагат фрагментирано развитие на съюза са отхвърлени от българите в страната. В общоевропейски план - огромната част от хората смятат, че ЕС трябва да работи за повишаване на заетостта и икономически растеж. Друга група приоритети са здравеопазването. Докато миграция, външна политика и сигурност се оформят във втора група приоритети. Трета група приоритети сред по-младите са образованието и защитата на социалните права.Приемането в Шенген се одобрява от сериозно мнозинство. Но членството в еврозоната се възприема поляризирано в страната. Петрова посочи, че това се дължи на много слабо познаване от това какви ползи ще има от членството в еврозоната. Мнозинството от българи считат, че ЕС трябва да се развива като се разширява в страните от Западните Балкани и Източното партньорство.Над половината от българите одобряват разширяването в страните Сърбия, Македония, Албания. За Турция има доминиращо противопоставяне за приемането й в ЕС. В заключение Петрова посочи, че 10 години не са достатъчни за пълната интеграция на страната ни в ЕС, но все пак реален процес на интеграция се случва. Тя изтъкна, че в години, в които ЕС преживява съществени кризи, има центробежни тенденции, няма по-оптимистична алтернатива за българите освен членството в ЕС.", "date": "2017.11.17", "title": "Българите са от най-сериозните еврооптимисти за 10-те години членство"}
{"url": "https://news.bg/politics/dni-sled-ostavkata-na-glavchev-nyama-da-se-govori-za-privatizatsiyata.html", "text": "Оставката на Димитър Главчев спаси парламентарната стабилност. Беше преодоляна най-острата криза, но по всичко личи, че БСП няма да спре дотук. Това коментира политологът Първан Симеонов пред БНР.Според него, БСП е запазила най-сериозните си козове за навечерието на Българското европредседателство на Европейския Съвет и за самото Председателство.Първанов определи ситуацията като  от страна на ГЕРБ. Те умеят този тип действия, но по-сериозната точка е за БСП. Първо, вземат скалпа на председател на НС и второ - потопиха, поне за момента, важната тема, която ГЕРБ бяха измислили, а именно -  приватизацията. В следващите няколко дни по тази тема няма да се говори.Като обобщение политологът каза, че това е много сериозна точка за БСП, при това постигната от нищото - заради едни изпуснати нерви.За Симеонов целта на БСП е да свали правителството, каквато е целта на всяка опозиция.\"Моментът е доста подходящ, защото ГЕРБ не могат току-така да направят любимото си, а именно да обърнат масите и да кажат, че отиваме на избори, защото в такава ситуация те така правят. Идва Председателството на ЕС и това някак си не е толкова лесно. БСП прави всички тези неща, но ако утре има избори, ГЕРБ пак може да ги вземе - това показват числата\", заяви Симеонов.Според него БСП не иска да събаря кабинета веднага, а да използва ситуацията. Червените искат да вадят скандал след скандал, за да може постепенно ситуацията да узрява.", "date": "2017.11.17", "title": "Дни след оставката на Главчев няма да се говори за приватизацията"}
{"url": "https://news.bg/int-politics/severna-koreya-barzo-izgrazhda-parvata-si-podvodnitsa-s-balistichni-raketi.html", "text": "Северна Корея възнамерява да изгради и пусне в действие своята първа оперативна подводница, способна да носи балистични ракети.Според сайта \"38 North\", който се поддържа от съвместния американско-южнокорейски Център за съвременни международни изследвания към американския университет \"Джонс Хопкинс\", сателитни снимки, заснети на 5 ноември, показват движение на части и компоненти, включително секции от корпуса на територията на корабостроителница, която се намира на източното крайбрежие на Северна Корея, което предполага, че в момента може да тече строителство на подводница клас \"Симпхо\".През последните седмици американското разузнаване проверява спекулациите за строителството на бойна подводница в Северна Корея. Ако бъде построена, подводницата \"Симпхо\" ще бъде най-големият плавателен съд, който някога е бил построяван за нуждите на военноморските сили на Северна Корея от времето на фрегатите клас \"Наджин\".Американските власти са наблюдавали действията на подводниците на Северна Корея през последните месеци. Според СиЕнЕн в Жълто море, което се намира между Китай и Корейския полуостров, е действала подводница на Северна Корея, докато други две подводници клас \"Ромео\" са били засечени край японски води през юли.", "date": "2017.11.17", "title": "Северна Корея бързо изгражда първата си подводница с балистични ракети"}
{"url": "https://news.bg/int-politics/rusiya-nalozhi-veto-na-komisiyata-za-himicheskite-ataki-v-siriya.html", "text": "В Съвета за сигурност на ООН Русия наложи вето на резолюцията за удължаване на работата на съвместната комисия на ООН и Организацията за забрана на химическите оръжия по разследване на атаките с химически оръжия в Сирия. Мандатът на комисията изтича през тази нощ, напомня Дойче веле.Според резолюцията, внесена от САЩ, мандатът на комисията трябваше да бъде удължен с 2 години.Това е десетото вето, което Москва налага на резолюция за Сирия от началото на сирийския конфликт през 2011 г.Руската страна подкрепя режима на Башар Асад и блокира всяка инициатива в Съвета за сигурност, насочена към разкриване на престъпленията му или прекратяване на геноцида срещу недоволните от неговото управление. ", "date": "2017.11.17", "title": "Русия наложи вето на комисията за химическите атаки в Сирия "}
{"url": "https://news.bg/bulgaria/oblachno-dazhdovno-i-hladno.html", "text": "Времето над страната ще остане облачно и дъждовно.Денят ще бъде хладен, дневните температури ще бъдат много близки до тези от нощта.Очакваните максимални температури са между 7 и 12 градуса, по Черноморието - до 13.Минималните са в диапазона 5-11 градуса.Вятърът ще идва от изток-североизток, слаб до умерен.", "date": "2017.11.17", "title": "Облачно, дъждовно и хладно"}
{"url": "https://news.bg/press/bsp-napusna-parlamenta-zapaziha-praga-na-keshovite-plashtaniya-komunizmat-e-ubil-poveche-hora-ot-hitlerizma.html", "text": "Ескалацията между ГЕРБ и БСП е сред водещите теми на петъчните вестници.\"Депутатите от \"БСП за България\" няма да участват в заседанията на 44-ия парламент до оставката на неговия председател Димитър Главчев. Днес народни представители от \"БСП за България\" (69 подписа) и ДПС (19 подписа) внесоха искане за предсрочното му освобождаване. Мотивът - превишавал правомощията си, като изгонил от пленарното заседание в сряда лидера на БСП Корнелия Нинова и социалиста Антон Кутевq без да има причини за подобно наказание. Депутатите от левицата ще участват само в три заседания на 44-ия парламент - за гласуване на оставката на Димитър Главчев, за обсъждане и гласуване на вота на недоверие, който още не е внесен, както и за приемането на второ четене на националния бюджет. Народните представители обаче ще участват в заседанията на комисиите, но и ще бъдат командировани и по избирателните си райони, за да обсъждат с хората най-важните за тях въпроси. Такова решение е било взето на заседание на парламентарната група на \"БСП за България\" тази сутрин, когато бе направен опит за провал на кворума. \"БСП за България\" има 80 народни представители и техният отказ за участие в заседанията не пречи за събиране на кворум за провеждането им, за което са нужни 121 регистрирани депутати в зала. Без левицата биха могли да минат евентуалните промени в конституцията, свързани с приватизацията, тъй като за тях са нужни 160 депутатски гласа.\" - в. \"Дневник\".\"Парламентарна криза или една история \"предай нататък\", която може да завърши мирно - тази дилема зададоха вчера БСП, която напусна парламента, и премиерът Бойко Борисов, който подсказа елегантен ход назад. След като в сряда председателят на НС Димитър Главчев отстрани лидерката на БСП Корнелия Нинова (защо - виж в по-долу), вчера опозицията внесе 88 подписа за оставката му и обяви бойкот на парламента. \"Историята се повтаря, защото само преди две години, когато г-жа Нинова и БСП бяха мандатоносител, ГЕРБ излезе от парламента. Тогава дойде Мартин Шулц (тогава председател на Европейския парламент, един от съвременните знакови леви политици - бел. ред.) и ми каза: \"Бойко, няма нищо по-лошо от политиката на празния стол. Ние като социалисти считаме, че е редно да се върнеш в парламента, защото сте прогнозируема, европейска партия, член на ЕНП и това не е правилно. Това беше един петък и в сряда върнах партията в парламента.\" Това разказа Борисов часове след като БСП отсече, че ще влезе в залата само за да гласува днес за оставка на Главчев. ДПС също се включи в подписката срещу председателя и така на днешното гласуване постът му остана на волята на \"Воля\". Веселин Марешки успокои, че иска оставката на червения депутат Иво Христов заради \"дебилите\", а не на председателя Главчев. \"Това, което те правят, ние го правехме преди 2 години. Разбира се, не е приятно, защото се използват всякакви похвати да се създава напрежение\", коментира Борисов и добави, че се леят обиди и най-грозни изказвания. Точно затова той не се явил онзи ден в парламента, както го призова Нинова и заради което впоследствие бе отнета думата ѝ. \"Трябваше пак да повтарям, че проф. Христов казал каквото казал, те да напомнят друго - това не е продуктивно\", обясни Борисов...\" - в. \"24 часа\".\"Димитър Главчев не трябваше да си изпуска нервите, категоричен беше премиерът Бойко Борисов за вчерашния скандал в парламента. \"Историята се повтаря, защото само преди две години, когато г-жа Нинова и БСП бяха мандатоносител, ГЕРБ излезе от парламента. Тогава дойде Мартин Шулц и ми каза: \"Бойко, няма нищо по-лошо от политиката на празния стол. Ние като социалисти считаме, че е редно да се върнеш в парламента, защото сте прогнозируема, европейска партия, член на ЕНП и това не е правилно\". Това беше един петък и в сряда върнах партията в парламента. Това, което те правят, ние го правехме преди две години. Разбира се, не е приятно, защото се използват всякакви похвати да се създава напрежение\", коментира Борисов. \"Затова и не отидох, обясни той. - Защото трябваше пак да повтарям, че проф. Христов казал каквото казал, за да не го повтаря. Те да напомнят друго и това не е продуктивно. Показваме какво правим, има толкова напредък в България, който всички отчитат и в охраната на външните граници, и във всяко едно отношение. Мнението ми е, че въпреки провокациите, председателят на парламента Димитър Главчев не трябваше да си изпуска нервите и той\", каза още Бойко Борисов. За филма на Елена Йончева той каза: \"Възложил съм проверка и ако има виновни, да се наложат наказания и да се даде на прокурор\". На въпрос дали е гледал филма на Елена Йончева за границата, Борисов отговори, че не е, а Цветан Цветанов го е гледал. \"Сега съм възложил на \"Гранична полиция\" да направят всички операции с всички задържани мигранти, каналджии, включително това, което тя е показала. Като си дойде Валентин Радев от САЩ, защото те пък сега всички отидоха там - и Цецка Цачева, и главния секретар. Не мога да намеря един да го пратя там, че всичко това е отстранено. Тогава още е било в строителство. Да си дойдат, да ви поканят салона на МВР, да ги пуснат всичките, да ги гледате цяла година какво правят \"Гранична полиция\", армията, силите ни за специални операции, които са там. Така че да видим и единият, и другият филм\", коментира Борисов...\" - в. \"Стандарт\".\"Борисов е оптимист, че до 2019 г. ще сме изпълнили изискванията на ЕК\"Ще си изпълним ангажиментите. Виждате, че пак изпреварваме Румъния. Убеден съм че към края на 2018 г. ще сме извършили всичко така, както го иска ЕК. Оптимист съм. В Брюксел са убедени, че всичко, каквото трябва, ще го свършим\". Така премиерът Бойко Борисов коментира доклада на ЕК при инспекцията на строителните дейности на Източната тангента на Околовръстното шосе на София. Борисов коментира и раздорите в парламента покрай исканата оставка на Димитър Главчев от БСП. \"Историята се повтаря\", каза премиерът. Той обясни, че когато Нинова е трябвало да поеме мандата, ГЕРБ се били оттеглили от НС, но той посъветван от Брюксел, направил така, че да се завърнат в залата депутатите. Бил получил уверение, от Брюксел, че са единствената стабилна и прогнозируема партия. По повод искането на БСП да отиде в парламента, за да обясни твърденията си, че в НС има наркопласьори и хора, купували гласове, Борисов заяви, че \"леят се обиди, леят се закани и аз затова не исках да отида. Това не е продуктивно. Ето ние показваме какво правим - има толкова неща, които са позитивни...\" - в. \"Сега\".Запазването на прага за плащанията в брой също е сред темите на всекидневниците.\"Депутатите от бюджетната комисия отхвърлиха три от основните предложения за промени в данъчните закони на финансовото министерство. Прагът за кешовите разплащания се запазва на 10 хил. лева, реши на второ четене бюджетната комисия в парламента, предаде БНР. Така за трети път управляващите не могат да прокарат текстовете за намаляването на този праг на 5 хил. лв. Депутатите решиха още да се запази отстъпката на 5% от данъка за довнасяне при електронно подаване на данъчната декларация, но при по-строги условия. Депутатите се отказаха и от текстовете, които задължават самоосигуряващите се да подават само онлайн данъчни декларации. Това щеше да засегне над 250 хил. души.\" - в. \"Сега\".\"Прагът за разплащания в брой да остане 10000 лева, реши на второ четене бюджетната комисия в парламента. За трети път тази година управляващите не могат да прокарат текстовете за намаляването на този праг, припомня БНР. Отхвърленото днес от членовете на комисията предложение е записано в проект на правителството за промяна в няколко данъчни закона. Комисията не прие и друга предлагана от кабинета промяна - за отпадането на 5-процентната отстъпката върху данъка за довнасяне, ако данъчната декларация е подадена по електронен път. Мотивът на финансовия министър Владислав Горанов беше, че повечето хора и без това подават е-декларации и администрацията е направила всичко възможно да ги улесни и затова нови насърчения не са нужни. Председателят на комисията Менда Стоянова (ГЕРБ) поясни днес, че за 97.5% от ползвалите отстъпка тя е била под 500 лв. Депутатите се отказаха и от текстовете, които задължават самоосигуряващите се да подават данъчни декларации само онлайн. Това щеше да засегне над 250 хил. души.\" - в. \"Дневник\".Вестниците следят и темата за насилието в училище.\"506 са случаите на агресия и тормоз през изминалата учебна година. Това съобщи Таня Михайлова, зам.-министър на образованието на кръгла маса \"Агресията в българското общество - необходимост от противодействие\" в парламента, предаде БГНЕС. 402 са случаите на насилие върху деца, а 39 са случаите на насилие върху учители. \"Вече имаме съвсем нов механизъм, който ще бъде подложен на обществено обсъждане, който цели превенцията на насилието. Ангажиментът ни в училище е да изградим една добра поведенческа култура\", подчерта още Таня Михайлова. От своя страна Росен Йорданов, криминален психолог и бивш зам.-директор на Института по психология на МВР, главният проблем за агресията не е на децата, а на възрастните. \"Едва ли днешните деца са по-агресивни от децата преди 20 или 30 години. Защо има обратното впечатление, обаче? Това, което се е променило е, че формите на агресивно поведение са станали по-различни и по-цинични. Това създава и впечатлението за увеличаване на агресията\", обясни психологът. Злепоставянето и създаването на фалшиви проблеми в социалните мрежи според него са някои от съвременните начини за агресия. \"Забравяме за възпитателната функция за училище. Забравяме, че училището е среда, където не по-малка е функцията за възпитание. В училище липсва време и за придобиване на социални умения. Кого оставяме да се бори с тормоза в училище - учителят, който не му остава време, училищният психолог и тук таме някои училищни комитети. Оставяме всичко в ръцете на родителите, които самите не знаят как да се справят с агресията и тук таме на някой класен ръководител\", подчерта Йорданов. Той е на мнение, че имаме много институции, но по-малко отговорност и по-малко сътрудничество...\" - в. \"Труд\".\"София е четвъртият най-опасен град в Европа, а България е 10-а в света по тормоз в училище. Стряскащите данни представи депутатът на БСП проф. Георги Михайлов, който е част и от парламентарната здравна комисия. Градовете, в които се проявява най-много агресия преди нас са Киев, Белград и Атина. Проблемът с агресията в обществото бе обсъден на кръгла маса в парламента в четвъртък. \"Агресията е навсякъде около нас. Тя е в семейството, в средата на обучение и в социалния ни живот\", каза проф. Михайлов. Според проучването основните причини за агресия са липсата на образование, социалното неравенство, миграционният индекс, културно-етническите особености и отчуждението на хората, въпреки че живеем в ера с най-много възможности за комуникация. На фона на всичко това, всеки втори медик е бил обект на агресия, а всяка четвърта жена - жертва на домашно насилие. Според проф. Вихра Миланова, национален консултант по психиатрия пълното премахване на агресията в обществото е невъзможно. Нужно е обаче тя да бъде ограничена, а това е възможно чрез превенция. Предложените от нея мерки включват създаване на екипи от експерти, родители, учители, медии и обществото като цяло, които да работят с различни рискови групи...\" - в. \"24 часа\".В. \"Стандарт\" цитира евродепутата Андрей Ковачев, който призовава младите поколения да знаят за престъпленията на комунизма:\"Днес младите поколения не само не знаят истината за репресиите и масовия \"революционен\" терор, променили милиони човешки съдби, но се правят опити да се насажда носталгия към онова време. Това заяви заместник-председателят на Групата на ЕНП в Европейския парламент д-р Андрей Ковачев по време на пленарен дебат, посветен на последиците от Болшевишкия преврат в Русия през 1917 г., който бележи повратна точка в историята на Европа. Българският евродепутат от ГЕРБ/ЕНП подчерта, че преди 100 години е започнал един ужасяващ политически и социален експеримент, отговорен за масовото депортиране, убийства и заробване на милиони човешки същества. Според него комунистическата диктатура е рухнала през 89-та година, но комунизмът не е осъден за престъпленията си, така както фашизма и националсоциализма след края на Втората световна война. Той заяви, че няма разлика между расова и класова омраза, както и между концентрационните лагери на Хитлер и Сталин, освен че последните са просъществували по-дълго и са погубили повече хора. \"Всички тоталитарни диктатури трябва да бъдат приравнени като еднакво човеконенавистни. Правилно са отречени и забранени символите на националсоциализма и фашизма, но същото е задължително да важи и за болшевишко-комунистическите символи\", категоричен бе Ковачев. Българският евродепутат призова за образоване на младите хора за последиците от болшевишката революция и комунизма, защото непознаването на историята създава благородна почва за възпроизвеждането на старите авторитарни практики. \"Днес също не липсват вътрешни и външни сили, които предлагат лесни решения на сложни проблеми, опитвайки се да експлоатират страховете на хората като ги подвеждат към тоталитарни идеологии, довели до ужасяващи последици в миналото. Никога повече не трябва да допускаме такива експерименти и най-добрият инструмент за това е образованието!\", подчерта Ковачев. Той завърши изказването си с призив за съхраняването на паметта за страдалците, които са отстоявали ценностите на свободна и демократична Европа с цената на живота си и припомни, че в България десетки хиляди невинни човешки същества са убити само в първите години след преврата през 44-та година, а последиците от това и днес още не са преодолени.\"", "date": "2017.11.17", "title": "БСП напусна парламента, запазиха прага на кешовите плащания, комунизмът е убил повече хора от хитлеризма...  "}
{"url": "https://news.bg/society/katolitsite-v-shtutgart-predostaviha-hram-na-pravoslavnite-balgari.html", "text": "Римокатолическата общност предостави храм на Българската православна църковна община в Щутгарт, в който да се извършва редовно богослужение, съобщи \"Стандарт\".Радостта на всички членове на общината е неописуема. Лично кириархът на епархията - Негово Високопреосвещенство Западно- и Средноевропейски митрополит Антоний, дойде да сподели тази радост по покана на енорийския свещеник прот. Сергей Ненов. Той бе придружен от протосингела на епархията архимандрит Атанасий (Султанов). В богослужението на 12 ноември 2017 г. взе участие и свещеникът Васил Бечевски от БПЦО \"Св. Петка Търновска\", Манхайм.В своята проповед митрополит Антоний накратко преразказа литургийния евангелски пасаж според Евангелието на Лука, в който се разказва притчата за милостивия самарянин. Той припомни колко важно е за нас, християните, да виждаме във всеки човек творението Божие и според силите си, както ни учи и самият Спасител, да му помагаме, особено когато е в беда, независимо от неговите религиозни, политически и други принадлежности. Прот. Сергей Ненов благодари на митрополит Антоний за топлите слова и пастирската визита. Отец Сергей призова вярващите да бъдат единни в молитвите си и да молят Бог да укрепва делото за утвърждаване на българската църковна община в Щутгарт.След светото богослужение всички седнаха на приготвена от енориашите братска трапеза, където архиереят и духовниците разговаряха с миряните на различни теми от духовно естество.Българската православна църковна община \"Св. св. Кирил и Методий\" е основана на 19 май 1982 г. от 25 сънародници, някои от които членове на Българо-немското дружество в гр. Щутгарт. От 01.10.2017 г., след повече от 30 години след основаването си, БПЦО \"Св. св. Кирил и Методий\" в гр. Щутгарт има постоянен храм, в който всяка неделя и на по-големи празници се служи света Литургия.Председател на общината е свещеник Сергей Ненов, който беше въдворен в Щутгарт на 24.01.2015 г. от Негово Високопреосвещенство митрополит Антоний. Днес БПЦО \"Св. св. Кирил и Методий\" наброява над 200 членове и приятели.", "date": "2017.11.17", "title": "Католиците в Щутгарт предоставиха храм на православните българи"}
{"url": "https://news.bg/int-politics/amerikanskiyat-kongres-prie-danachnata-reforma.html", "text": "Камарата на представителите на американския Конгрес прие законопроекта за данъчната реформа, предадоха информационните агенции.Мащабният проект за промяна в данъчната система, който беше сред основните предизборни обещания на Доналд Тръмп, беше подкрепен от 227 конгресмени. \"Против\" бяха 205.Предстои документът да бъде гласуван в сената.По-рано представители на републиканците заявиха, че ще се постараят законопроектът да бъде приет в оставащите дни до края на годината.Това би бил първият сериозен законодателен успех на Тръмп от встъпването му в длъжност.", "date": "2017.11.17", "title": "Американският конгрес прие данъчната реформа"}
{"url": "https://news.bg/int-politics/stoltenberg-rusiya-militarizira-arktika.html", "text": "Русия значително е увеличила военното си присъствие в Арктика, заяви генералният секретар на НАТО Йенс Столтенберг пред в. \"Die Welt\".По думите му, Москва активно отваря военни бази от времето на СССР, които са били замразени. В тях се дислоцират нови оръжия и радари. Русия пуска и нов флот от ледорабивачи.Ученията \"Запад-2017\" бяха частично проведени в крайния Север, напомни Столтенберг.\"Съюзниците следят внимателно увеличаването на руските войски в Арктика. Разчитаме, че всякакви териториални спорове между Русия и съседните държави могат да бъдат по дипломатически път.\" - каза още Столтенберг.", "date": "2017.11.17", "title": "Столтенберг: Русия милитаризира Арктика"}
{"url": "https://news.bg/tech/super-zemyata-55-cancri-veroyatno-ima-atmosfera.html", "text": "За втори път учените заговориха, че на супер-Земята, обозначена като 55 Cancri e, има потоци от лава, съобщи американската космическа агенция NASA.Екзопланетата е с размери, близки до тези на нашата планета. Орбитата й е разположена много близо до нейната звезда.55 Cancri e обърната към своето слънце само с едната си страна, затова има постоянна дневна и постоянна нощна страна.Въз основа на изследвания от 2016 г., извършени с , показват, учените предположиха, че лавата се излива свободно в езера на повърхността откъм светлата й страна и се придвижва по-трудно в зоната на вечния мрак - поради по-ниските температури. На дневната страна лавата се нагрява от излъчването на близката звезда.Нови анализи на същите данни от Spitzer показват, че планетата вероятно има атмосфера, сходна по състав със земната, но по-дебела.Наличието на атмосфера променя представата за движението на лавата.\"Ако на планетата има лава, би трябвало тя да покрива цялата планета.\" - коментира астрономът Реню Ху, който работи в лабораторията на NASA в Пасадена.Но лавата е скрита под дебелия атмосферен слой, уточнява ученият.При модел, отчитащ наличието на атмосфера, радиацията на звездата би трябвало да \"струи\" около планетата ида се отразява обратно в пространството. При това нощната страна не е толкова \"студена\", колкото се предполагаше, макар и в двата случая да е непоносимо гореща според земните стандарти. Температурата й е коригирана от 1300 на 1400 градуса по Целзий. Температурата на по-горещата страна е 2300 градуса.Разликата между температурите на дневната и на нощната страни би трябвало да е по-голяма, ако планетата няма атмосфера.", "date": "2017.11.17", "title": "Супер-Земята 55 Cancri вероятно има атмосфера"}
{"url": "https://news.bg/world/skandal-s-bileti-za-kontsert-na-rolling-stones-v-hamburg.html", "text": "Полицията на Хамбург обискира сградата на районната администрация в Хамбург-Норд и офиса на компания, организирала концерт на Rolling Stones в германския град през септември, предаде Би Би Си.Причина за обиските е това, че на местните чиновници са били раздадени билети за 10 хиляди евро.Съобщава се, че след като местният съвет е одобрил провеждането на концерта, около 100 служители са получили билети безплатно.В интервю за \"Der Spiegel\" представители на местните власти определиха подобно раздаване на билети като стандартна практика.В Германия на чиновниците е забранено да приемат подаръци.\"Der Spiegel\" съобщава, че присъствието на голям брой чиновници на концерта е предизвикало вълна от критики.Концертът събра 80-хилядна публика. Местните медии писаха, че някои от феновете са платили по 800 евро за билети на черния пазар.Следователи са проучили съдържанието на компютрите на местната администрация и са обискирали офиса на компанията FKP Scorpio след анонимна жалба, уточнява \"Die Welt\".Шефът на районната администрация Харалд Рьослер заяви, че билети са раздавани на местни политици, чиновници и на техни близки.По думите му, служителите на администрацията са положили безвъзмездно извънреден труд, за да организират концерта.От компанията FKP Scorpioсо заявиха, че предположенията, че раздаването на билетите е повлияло на самото провеждане на концерта, са несъстоятелни.", "date": "2017.11.17", "title": "Скандал с билети за концерт на Rolling Stones в Хамбург"}
{"url": "https://news.bg/int-politics/germanskata-koalitsiya-ne-se-sastoya-partiite-oshte-sa-v-protivorechie.html", "text": "Усилията на канцлера Ангела Меркел за учредяване на тристранна управляваща коалиция могат да се проточат и през почивните дни, след като партиите не спазиха крайния срок и не успяха да постигнат споразумение по ключови въпроси като миграцията и финансите, съобщава \"Ройтерс\".Консерваторите на Меркел, FDP и Зелените съобщиха пред репортери около 4 часа сутринта, че прекъсват за няколко часа и ще продължат преговорите около обяд в петък.\"Все още вярваме, че си струва да работим с цялата си енергия\", коментира Петер Таубер, генерален секретар на Християндемократическия съюз на Меркел (CDU). \"От друга страна, очевидно е, че е трудно\", допълва той.Волфганг Кубички, заместник-лидер на FDP, заяви пред репортери, че е \"изключително разочарован\" - след четири седмици преговори няма успех в постигането на споразумение.\"Ако нещата останат така, няма да продължим. Това е разочароващо, сядате заедно и осъзнавате, че сте точно там, откъдето сте започнали\", коментира Кубички.Майкъл Келнер от Зелените коментира, че има още много работа. \"За нищо нямаме съгласие, нищо не е решено\", допълва той.Ръководителят на FDP Кристиан Линднер коментира, че е постигнат известен напредък по отношение на дигитализацията, Европа и други въпроси, но партиите остават разделени по отношение на миграцията и финансите.Провал в споразумението за коалицията \"Ямайка\" (наречена така, защото цветовете на партиите съвпадат с тези на флага на карибския остров), биха могли да доведат до нови избори.Това е сценарий, който никоя от преговарящите страни не желае, като се има предвид прогнозата, че крайнодясната Алтернатива за Германия AfD може да спечели от това.Нови избори биха могли да се окажат и тежки за еврото. Канцлерът е подложена на натиск от собствения си консервативен блок, особено баварската партия CSU, поддържаща една линия по ключови въпроси в преговорите, особено по въпросите на миграцията.CSU иска да ограничи броя на хората, които Германия приема всяка година с хуманитарни основания на 200 000 души. Зелените отхвърлят ограниченията като неконституционни.Зелените и CSU имат разногласия по въпроса за събирането на семейства - възможността на бежанците, които вече живеят в Германия, да доведат незабавно роднините си.Ако преговарящите се съгласят да сключат сделка, тя все пак трябва да мине и през всички представители на партиите. Ключов тест ще бъде конференцията на Зелените на 25 ноември, където всяко коалиционно споразумение ще мине на проверка.", "date": "2017.11.17", "title": "Германската коалиция не се състоя, партиите още са в противоречие"}
{"url": "https://news.bg/bulgaria/nyama-novi-ognishta-na-ptichi-grip-v-stranata.html", "text": "Не са регистрирани нови огнища на птичи грип у нас, заяви пред БНТ изпълнителният директор на БАБХ д-р Дамян Илиев. Агенцията проверява състоянието и биосигурността на фермите преди да бъдат населени с патици. Проверяват се и всички кандидати за населване. Контролът се налага, защото всяка нова ферма може да се превърне в ново огнище.Инспекторите на Българската агенция по безопасност на храните са извършили през месец септември 13 000 проверки по плановия официален контрол. Най-много нарушения има в заведенията за обществено хранене. Най-засилен е фокусът на контрол върху търговската мрежа.Европейската агенция по лекарствата ни постави на осмо място за използване на антибиотици по отглеждане на животни. Няма засечено месо с антибиотик в търговската мрежа, отчете д-р Илиев.Приключи сагата със задържания ТИР с 21 тона месо, негодно за консумация, каза още Д-р Дамян Илиев. Официалната версия е, че е било предвидено, за да се произвеждат котешки и кучешки храни. Д-р Илиев обясни, че според тях става въпрос за свинско месо, което по начина на пакетиране подсказва, че е за човешка консумация. То няма ясен произход и документи, заради което е унищожено. Предполага се, че е внесено през границата с Румъния, но това още не е потвърдено.", "date": "2017.11.17", "title": "Няма нови огнища на птичи грип в страната"}
{"url": "https://news.bg/politics/75-ot-balgarite-iskat-dobrovolen-standart-za-etiket-bez-gmo.html", "text": " Данни от национално представително проучване за нагласите на гражданите към етикетирането на ГМО, извършено за \"За Земята\" от Маркет линкс, показва широка подкрепа сред гражданите за въвеждането на доброволен за бизнеса стандарт, който да гарантира, че в продуктите няма наличие на ГМО, като 74.9% от анкетираните искат такъв.Процентът на българите, които желаят стандартът да гарантира, че и животинските продукти са произведени без употреба на ГМО във фуражите е още по-висок: 78.4%. Изследването идва в момент, когато обсъжданият повече от година Законопроект за храните е на път да влезе в Народното събрание на второ четене.В първоначалният вариант на законопроекта е предвидено, че такъв стандарт ще бъде уреден с наредба на МЗХГ. В последствие обаче, законопроектът се изменя и не включва създаването на национален стандарт за продукти \"Без ГМО\" (обхващащ цялата верига от фермер до потребител), а се предлага въвеждането на добри производствени практики, които да се разработват от браншовите организации и съюзи и да се одобряват от министъра на земеделието, храните и горите. След реакция и изпратено Становище на Коалиция \"България - зона, свободна от ГМО\" законопроектът отново е изменен и приет от Народното събрание на първо четене, но без да се спази основното искане на организациите - регулирането на доброволния за бизнеса стандарт \"Без ГМО\" да бъде с наредба, изготвена с широко обществено участие.Публикуваното днес изследване показва, че нагласите на гражданите подкрепят искането - 82,6% искат стандартът да се разработи от всички заинтересовани страни, включително граждански организации, научни институти и др., а едва 5,8% смятат, че той следва да бъде подготвен само от браншовите организации.При провежданият официален контрол от БАБХ отчитат, че за периода от 2012 г. до 2016 г. 4% от изследваните за съдържание на ГМО храни съдържат такова под 0.9 % (за 2014г. и 2015 г. те са около 10%). Съгласно българското и европейското право за тях не съществува задължение за етикетиране за съдържание на ГМО. За същия период в 50% от тестваните фуражи се открива съдържание на ГМО над 0.9% (средно съдържание около 5% за продукт), а при 4% от тестовете се открива съдържание на ГМО под 0.9%.Това означава, че българските потребители консумират директно (в случаите с храните) или \"индиректно\" (в случаите с фуражите) ГМО, без да са информирани за това. Предвид, че законодателство на ЕС не позволява други мерки за промяна на този факт чрез въвеждане на по-строги правила за задължително етикетиране (например за храни и фуражи, съдържащи ГМО и под 0.9%, както и на храни, произведени от животни, хранени с ГМО фуражи), един от основните варианти за по-информиран избор на потребителите се явява доброволното етикетиране на продукти, които гарантирано са произведени, без употребата на ГМО по цялата верига. Това се доказва и от практиката на редица европейски страни, които са въвели такъв стандарт.", "date": "2017.11.17", "title": "75% от българите искат доброволен стандарт за етикет \"Без ГМО\""}
{"url": "https://news.bg/politics/borisov-pita-bsp-sabaryat-li-darzhavata.html", "text": "Председателски съвет преди разглеждане на оставката на председателя на Народното събрание Димитър Главчев, за целта в парламента дойде и премиера Бойко Борисов, който към момента е при Главчев.По неофициална информация на председателския съвет премиерът е заявил, че може да жертва Главчев, само и само опозицията да се върне в пленарна зала.Припомняме, санкцията, която Главчев наложи на червените депутати Корнелия Нинова и Антон Кутев ядоса левицата, която поиска отстраняването му и обеща да излезе от парламента. Подкрепа БСП получи от ДПС, които застават зад искането за оставка на председателя на НС.Малко по-късно червените се събраха на бързо заседание на парламентарната им група.Борисов не очаква напрежение в пленарната зала. Не смята, че БСП ще бойкотират парламента, коментира той пред БНТ. Не се притеснява от нови избори. \"И като се стигне какво. Преди шест месец нали имаше? Те искат да събарят държавата. Сега ще ги питаме - ако това искат, да го направиме\", коментира той възможността за предсрочни избори.\"Като тип провокация. Но нека да ги видя и ще ви кажа\", определя премиерът тези ходове на опозицията.Няколко дни парламентът се тресе от скандали между БСП и ГЕРБ заради . Преди два дни Главчев обяви, че променя наказанието на социалиста Антон Кутев за едно заседание.Кутев беше допуснат до вчерашното заседени на депутатите. БСП обаче бойкотираха пленарната зала, оставайки извън нея. Кворум беше събран от третия път, когато в залата се регистрираха 121 депутати.От ГЕРБ не се притесняват, опозицията да поиска оставката на Главчев.\"Нямаме никакви притеснения да бъде поискана оставката на Димитър Главчев\", заяви председателят на ПГ на ГЕРБ Цветан Цветанов в ефира на Нова.Цветанов обясни, че ГЕРБ са разговаряли с другите партии. \"Говорили сме с колегите от партиите, които формираме парламентарно мнозинството, нямаме никакви притеснения да бъде искана оставката и да бъде гледана в пленарна зала\", отсече той и пришпори социалистите да побързат.", "date": "2017.11.17", "title": "Борисов пита БСП събарят ли държавата"}
{"url": "https://news.bg/politics/zoran-zaev-tvori-istoriya-veche-nyama-problem-da-se-narechesh-balgarin-v-makedoniya.html", "text": "Всички вече сме приятели, включително българи и македонци. Вече няма проблем да се неречеш българин в Македония. Това обяви премиерът на Македония Зоран Заев в интервю за БиТиВи от македонския град Струмица. По думите му, исторически личности като Гоце Делчев, Яне Сандански и др. са личности от нашата обща история, общата история на България и Македония. В тази връзка той увери, че е демократ и че почитането на героите е универсално демократично право. Той осъди стореното от Миленко Неделковски, който натроши с кирка паметната плоча на Каймакчалан, почитаща загиналите български воини през Първата световна война.\"Мнозинството от македонците осъдиха действията на Миленко. Това е акт на злосторство\", отсече Зоран Заев и подчерта, че \"тези неща не трябва да разделят. Кавгите носят само бедност\".Той натърти, че Македония и България са искрени приятели, дори съюзници.Запитан от водещия Антон Хекимян дали ако живее в Македония и каже, че е българин, ще има ли проблем, ще има ли проблем да бъде нает на работа в държавната администрация, Заев увери, че нямало да има абсолютно никакъв проблем, увери, че има българи на всички нива в партията му (Социалдемократическия съюз на Македония), на всички нива в държавната администрация на Македония. Заев увери, че много работи са се променили, откакто той е станал министър-председател на Македония. Най-важната промяна, по думите му, е свободата и зачитането на правата на човека.\"Македония вече е приятел с всичките си съседи, колко бързо могат да се променят нещата. С Албания и Косово имаме отлични отношения. С България сме съюзници. С Гърция сме големи приятели\", коментира премиерът на Македония.Той увери, че при следващото преброяване на населението в Македония ще има и графа \"българин\".Заев подчерта, че хората от двете страни на границата между България и Македония са близки, имат общ бизнес. На въпрос защо ВМРО-ДПМНЕ атакуват яростно договора за добросъседство между България и Македония, Заев коментира, че лидерът на бившата управляваща партия Никола Груевски не знаел какво иска, тъй като договорът е бил подготвен при управлението на ВМРО-ДПМНЕ, а той само е сложил подписа си върху него.„Светът има обща история, не само Македония и България. Надяваме се да ратифицираме договора до края на годината\", посочи той.Запитан за обвиненията, че е предал интересите на Македония, Заев отговори, че македонците не са изгубили нищо от договора за добросъседство с България, такива договори сключвали много държави.Антон Хекимян провокира Заев, задавайки му повечето от щекотливите въпроси, които са се наслоили през годините в отношенията между България и Македония.Запитан изкуствено ли е създаден македонският народ, Заев отговори, че всеки народ има правото да се самоопределя. На въпрос в Македония историята пренаписвана ли е, преиначавана ли е, той изтъкна, че това бил вечен въпрос, като подметна, че цар Самуил не се е наричал нито българин, нито македонец, а се е наричал \"син на Господ\".По отношение на временното администриране на македонските земи от правителството на България в периода между 1941 и 1944 г., което в учебниците по история на Македония се определя като \"фашистка окупация\", Заев се измъкна дипломатично, като отбеляза, че се надява от тамошните учебници постепенно да отпадне, че България е била \"фашистки окупатор\" на Македония. Той даде пример, че е било изтрито от учебниците, че дадена македонска личност е била убита от \"български фашистки куршум\", като вече пишело само \"фашистки куршум\".Той коментира, че за фашизма не могат да бъдат винени България, Германия или Македония. Относно одобряването на албанския език като втори официален език в Македония, Заев увери, че Македония е модерна многоезична държава, така че и албанците, както и българите, могат да си говорят на майчин език. \"Езикът е средство да се разбираме\", философски заключи той.Запитан с Гърция как ще се разберат за името на Македония, той посочи, че и двете страни трябва да отстъпят по темата. Давайки пример с отношенията с Бойко Борисов и че когато възникне проблем, той се решава между двамата на четири очи, той посочи, че това може да се случи и с премиера на Гърция Алексис Ципрас. Свързването и разширяването на пътищата между България и Македония трябва да е приоритет, отсече Заев.На въпрос дали хората, които са градили политика на конфронтация и на омраза, визирайки Груевски и компания, ще бъдат наказани, премиерът на Македония изтъкна, че ще има независима съдебна процедура, като се надява това да не се повтаря повече. Той увери, че няма да е като Груевски и да се обажда на съдии, за да им диктува присъди. \"Груевски ще отговаря за всички престъпления. Няма по-важно нещо от правдата\", подчерта Заев и увери, че срещу ВМРО-ДПМНЕ няма да има политическа саморазправа. За него проектът за \"наводняването\" на центъра на столицата Скопие с паметници, възпяващи историята на Македония до времето на Александър Македонски, е символ на корупцията на ВМРО-ДПМНЕ. \"В Македония се строеше барок, за да ни върнат в Средновековието\", отбеляза Заев и коментира, че мнозинството от македонците искат да виждат по-модерно бъдеще.  ", "date": "2017.11.17", "title": "Зоран Заев твори история: Вече няма проблем да се наречеш българин в Македония"}
{"url": "https://news.bg/politics/dimitar-glavchev-podade-ostavka.html", "text": "Димитър Главчев подаде оставка като председател на парламента. Това стана след извънреден председателски съвет, на който присъства и министър-председателят Бойко Борисов. Малко по-късно левицата се събра на заседание на парламентарната си група.След извънредните совалки в парламента Димитър Главчев подаде оставка. Още преди самият факт слухът за това се носеше из кулоарите. Освен това заседанието ръководи заместничката му Цвета Караянчева. 176 се регистрираха. Самият Главчев излезе на трибуната и обяви оставката си.Когато има някакъв проблем ние реагираме, обясни той, подчертавайки, че ГЕРБ са различни. Това е морален акт, обясни той. По този начин искам да се възстанови нормалната парламентарна работа, сподели парламентарният шеф. Да не се поставя сянка върху председателството ни, иска Димитър Главчев. Иначе не съжалявал за действията си.На крака и с аплаузи герберите посрещнаха оставката му. Стабилността на държавата е по-важна бе краткият коментар на лидерът на ГЕРБ Бойко Борисов. Заради извънредната ситуация законодателната дейност започна по-късно., който изгони от заседания лидера на БСП и социалиста Антон Кутев. Няколко дни парламентът се тресе от скандали между БСП и ГЕРБ заради санкциите, които парламентарният шеф наложи. Преди два дни Главчев обяви, че променя наказанието на социалиста Антон Кутев за едно заседание.\"От невлизането на опозицията в парламента губят българските граждани, които са гласували за тях. Надяваме се да решат и да влизат в парламента. От силна опозиция печелим и ние управляващите\", заяви по-рано тази сутрин вицепремиерът Екатерина Захариева пред НОВА.\"Доста е обтегната обстановката в парламента. Рядко има конструктивни дебати от страна на опозицията. Не трябва да ни обиждат. Ние работим 24/7. Не е конструктивно, когато ни викат само за да бъдем обиждани\", коментира тя и допълни, че според нея полезна е конструктивната опозиция.Захариева коментира и евродоклада, доволна е, според нея, той е добър. \"Докладът е доста конкретен. Ние правим реформата заради българските граждани, не за Брюксел. Има още какво да се прави, има препоръки, но и ние имаме много ясен план. Докладът е обективен и позитивен\", обясни Захариева.", "date": "2017.11.17", "title": "Димитър Главчев подаде оставка "}
{"url": "https://news.bg/crime/nad-3-tona-nelegalen-alkohol-zadarzhaha-v-petrichko-selo.html", "text": "3487 литра нелегален алкохол задържа митническа мобилна група, съвместно със служители на митница Югозападна при проверка в петричко село.На 14 ноември митническите служители извършват проверка на регистриран специализиран малък обект за дестилиране (СМОД), намиращ се в село в община Петрич. Към момента на проверката обектът е бил в работен режим. Митническите служители установяват липса на справка-декларация за количеството на вложената суровина, съгласно изискването на ЗАДС.При последвалите контролни действия в частния имот на собственика на СМОД се установява, че в две постройки до къщата се съхраняват 2713 литра в пластмасови бутилки с вместимост 5, 10 и 11 литра и 774 литра в два ПВЦ съдове с вместимост 200 литра и множество пластмасови бутилки по 10 литра, пълни с безцветна течност с мирис на етилов алкохол.Общо количество на открития етилов алкохол в частния имот е 3 487 литра, за които не са представени документи за платен, обезпечен или начислен акциз, според изискванията на Закона за акцизите и данъчните складове /ЗАДС/.Взети са проби за лабораторен анализ. След изготвяне на лабораторните експертизи ще бъде образувано административнонаказателно производство.", "date": "2017.11.17", "title": "Над 3 тона нелегален алкохол задържаха в петричко село"}
{"url": "https://news.bg/finance/ustroystva-s-boya-mozhe-da-zashtitavat-bankomatite-ot-krazhba.html", "text": "17 банкомата са били атакувани от началото на годината. Според специалистите по сигурност, ако в банкоматите се монтират устройства, които да боядисват парите при въздействие върху машината, престъплението може да се ограничи. Това заяви пред БНТ Петър Андронов, председател на Асоциацията на банките.Според него, банкоматите са добре защитени. Те имат СОТ, видео наблюдение, застраховани са и не на последно място - сумите, които има в отделно устройство не са толкова големи. Нивото на защита е предостатъчно сега, смята Андронов, но допълни, че всеки може да прецени дали е необходимо да направи нещо повече.Активите на банковата система в момента са близки по размер до БВП на страната - 95 милиарда лева, каза председателят на Асоциацията на банките. Те се увеличават почти със същия темп, дори по-бързо.Една съществена част от тях са кредити, а друга - парични средства, салдо по сметки в Централната банка, кешови наличности. Банковата система се намира в отлична кондиция, расте добре, генерира доходи, посредничи по-интензивно отколкото в предишните години, увери Андронов.По негово мнение сега лихвите са изключително ниски. Лихвите по депозити са исторически на най-ниските си нива - близки до 0.25% средно. Най- пряко върху лихвите по кредитите и по депозитите им влияе лихвената политика на ЕЦБ.Депозитите продължават да нарастват - с 6% годишно. Няма алтернатива, въпреки че част от спестяванията са минали към потребление и инвестиции. С 6% се увеличават и кредитите.", "date": "2017.11.17", "title": "Устройства с боя може да защитават банкоматите от кражба"}
{"url": "https://news.bg/politics/tsveta-karayancheva-e-noviyat-predsedatel-na-ns.html", "text": "Цвета Караянчева е новият председател на Народното събрание. ГЕРБ официално предложиха Караянчева за председател на НС. Кандидатурата бе представена в зала от Цветан Цветанов. 138 гласуваха \"За\" нейната номинация, 3 от БСП бяха против, 71 социалисти гласуваха въздържал се. Така Караянчева стана новия председател на НС след като предшественикът й Димитър Главчев подаде оставка по-рано днес.   \"Ще работя така, че всички да се чувстваме равни\", заяви в първото си обръщение към депутатите новоизбраният председател на парламента Цвета Караянчева.Тя благодари за подкрепилите я, както и на тези, които са били против кандидатурата й. \"Тук е залата, в която трябва да се казват различните мнения, трябва да казваме всичко, но то да бъде основано на базата на политики, а не на личностни нападки\", подчерта новият шеф на парламента.Когато прехвърлят личностни искри и тонът излиза от добрите рамки, трябва и някой да потушава тази емоция, смята Караянчева. Тя настоя депутатите да проявят мъдрост и далновидност и си пожела да оправдае доверието на всички.По-рано досегашният председател на парламента съобщи, че Цвета Караянчева най-вероятно ще е новият парламентарен шеф. В кулоарите Димитър Главчев сподели пред медиите, че сам взел решение да подаде оставка.След разговор с премиера Бойко Борисов, продължил около час, лидерът на ГЕРБ му казал: \"Решавай си\". Никакъв натиск нямаше към мен, обясни той. Най-вероятният му наследник ще е Цвета Караянчева, както предположи и самият той.Главчев се чувства жертва на правилника за организация дейността на Народното събрание, тъй като не го е нарушавал, а именно това е било искането за отстраняването му.Ще си помисля дали да остана в Народното събрание, тъй като малко е трудно очевидно аз и БСП да сме в един парламент, сподели Главчев. Герберите настоявали той да остане на работа в законодателния орган. На него лично обаче щяло да му е трудно да остане на едно място с Корнелия Нинова и Антон Кутев.Аз неслучайно напускам, защото няма как един човек да бъде срещу цяла партия и то такава със 100-годишна история, наследник на БКП, посочи Димитър Главчев. Аз реших, че е по-добре да избегнем пореден недобър тон, допълни той.", "date": "2017.11.17", "title": "Цвета Караянчева е новият председател на НС"}
{"url": "https://news.bg/politics/siderov-sazrya-opozitsionna-igra-v-ostavkata-na-glavchev.html", "text": "Опозиционна игра съзря лидерът на партия \"Атака\" Волен Сидеров в парламента заради подадената оставка от председателя на 44-то народно събрание.Според Сидеров, Цвета Караянчева ще е добър председател на парламента. Той е впечатлен, че за пръв път на председателски съвет е присъствала и Корнелия Нинова. На днешното заседание били изслушани всички гледни точки.Димитър Главчев сам взел своето решение да подаде оставка. Той вероятно е преценил, че неговото оставане ще създаде напрежение и това ще е вредно за България и за политиката, предположи Волен Сидеров.На въпрос дали, ако БСП поискат предсрочни избори, ще ги получат, както са получили оставката на Димитър Главчев, атакистът отговори, че червените едва ли искат предсрочни избори. Не мисля, че са готови за такива да ги спечелят, поясни той.Надявам се жестът на Главчев да бъде достатъчно добре разбран и възприет от БСП и да няма некоректност, настоя лидерът на \"Атака\".", "date": "2017.11.17", "title": "Сидеров съзря опозиционна игра в оставката на Главчев"}
{"url": "https://news.bg/world/razliv-na-petrol-ot-spornata-traba-keystone-xl-v-sasht.html", "text": "Разлив от тръбата Keystone XL на около 5 000 барела петрол (210 000 галона) югоизточно от малкия град Амхърст в американския щат Южна Дакота, съобщават АП и \"Вашингтон поуст\".Инцидентът е станал няколко дни преди решаващо гласуване в понеделник в Комисията за обществени услуги в щата Небраска относно дали да се издаде разрешително за нова, дългоотлагана тръба, която отново е наречена Keystone XL.И двете тръби са на корпорацията TransCanada.Разливат е станал на обработваема земя в североизточната част на Южна Дакота, но официални представители на местните власти не вярват, че течът е замърсил земята или питейната вода.Компанията затвори тръбата.Причината се разследва.В началото на годината американският лидер Доналд Тръмп одобри спорния енергиен проект Keystone XL. Преди това бившият президент на САЩ Барак Обама блокираше проекта заради влиянието, което ще окаже върху околната среда и защитените резервати.Петролопроводът Keystone XL доставя петрол от Канада към Мексиканския залив.Предвидено е петролопроводът да пренася по 800 хиляди барела на денонощие към рафинериите на брега на Мексиканския залив. Проектът за петролопровода от канадската провинция Албърта до Тексас и Луизиана е построен вече в отделни участъци.", "date": "2017.11.17", "title": "Разлив на петрол от спорната тръба Keystone XL в САЩ"}
{"url": "https://news.bg/world/parva-publichna-proyava-na-mugabe-ot-prevrata-v-zimbabve.html", "text": "Президентът на Зимбабве Робърт Мугабе пристигна на церемония по връчване на дипломи в университет в столицата, съобщава Ройтерс.Осведомителната агенция пояснява, че това е първата публична поява на дългогодишния лидер от преврата. Политически източници съобщават, че действията на армията имат за цел да сложат край на 37-годишното управление на Мугабе.Носещ академично облекло - синьо-жълта тога и университетска шапка, 93-годишният президент седеше на голям дървен стол в зала, където се провежда събитието.Вчера той се срещна с командира на армията и дипломати на ЮАР.След като в началото на ноември вицепрезидентът Емерсон Мнангагва бе уволнен заради нелоялност и Мугаве започна чистка, военните навлязоха с танкове в столицата Хараре и поеха контрол по-рано тази седмица.", "date": "2017.11.17", "title": "Първа публична проява на Мугабе от преврата в Зимбабве"}
{"url": "https://news.bg/crime/nash-spetspolitsay-specheli-parvo-myasto-na-sluzhebni-igri-v-abu-dabi.html", "text": "Български спецполицай от ГДБОП спечели първо място на Световните полицейски игри в Абу Даби, Обединени арабски емирства, съобщиха от МВР.Радослав Марков триумфира на първо място по джудо след спечелени четири двубоя. Радослав Марков излезе на първо място сред конкурентите си по джудо и така стана най-силно представилият се българин в Световните полицейски игри до момента.Преди да започне работа в Главна дирекция за борба с организираната престъпност Радослав Марков е завършил Академията на МВР.Той е печелил много титли и различни държавни и международни състезания по джудо и джу-джицу. От началото на състезателната му кариера през 2002 г. досега Марков е многократен държавен шампион за всички възрасти в двете спортни дисциплини. През 2012 г. той спечели приза \"Спортист на годината\" на Спортната асоциация на МВР.", "date": "2017.11.17", "title": "Наш спецполицай спечели първо място на служебни игри в Абу Даби"}
{"url": "https://news.bg/crime/hvanaha-gruzintsi-s-pet-koli-s-falshivi-nomera-na-kapitan-andreevo.html", "text": "Районна прокуратура-Свиленград привлече като обвиняеми по три бързи производства 55-годишния Абесалом П., 38-годишния Маночар Т., 50-годишния Хвича Ц., 40-годишния Иракли Ч. и 45-годишния Кахабер Л., грузински граждани, за това, че всеки един от тях на 13 ноември на ГКПП \"Капитан Андреево\"-шосе, общ. Свиленград, използвали фалшиви табели с регистрационни номера, неиздадени от съответния орган и поставени на лекия автомобил, който управляват.До момента е установено, че петимата обвиняеми закупили пет леки автомобила от Полша, където ходили да си търсят работа. Те тръгнали да се прибират към Грузия, като всеки от тях управлявал лек автомобил. При проверка на ГКПП - Капитан Андреево, на изхода от България за Турция, граничните служители установили, че два от автомобилите били с белгийски, а другите три с немски, литовски и полски регистрационни табели, които фалшиви.Разследването по бързите производства ще приключи в законния срок, като един от обвиняемия е задържан за срок от 72 часа с постановление на наблюдаващия прокурор, а на другите е наложена мярка за неотклонение \"парична гаранция\".", "date": "2017.11.17", "title": "Хванаха грузинци с пет коли с фалшиви номера на \"Капитан Андреево\""}
{"url": "https://news.bg/crime/telefonen-izmamnik-ot-stara-zagora-ostava-zad-reshetkite.html", "text": "Районният съд в Стара Загора остави в ареста 34-годишен мъж, обвинен с съучастие към телефонна измама.На 28 февруари 2016 година в град Стара Загора Димитър А. и Николай К. причиняват имотна вреда в размер на 640 лв., като деянието е било извършено повторно.Тогава Димитър се обаждат на 88-годишна жена, представяйки се за нейния внук. Той казал на жената, че е купил радиатори от голяма търговска верига и трябва да се заплати данък-такса. По-късно жената предава на другия обвиняем пакет с 640 лв. Двамата разделят сумата.В хода на разследването полицаите установяват съпричастността на Димитър А. към извършването и на други, подобни измами. Мъжът е криминално проявен и е многократно осъждан за престъпления от общ характер, в това число и за извършени измами.Районният съд в Стара Загора решава, че събраните доказателства са достатъчни за предположението, че Димитър А. е извършил деянието, за което е привлечен като обвиняем. Спрямо съществуващата реална опасност да се укрие или да извърши друго престъпление, той е задържан за постоянно.Решението може да се обжалва и протестира пред Окръжния съд в Стара Загора.", "date": "2017.11.17", "title": "Телефонен измамник от Стара Загора остава зад решетките"}
{"url": "https://news.bg/int-politics/iran-obvini-frantsiya-v-predubedenost-razpalvala-naprezhenieto-v-blizkiya-iztok.html", "text": "Иран обвини на Франция, че разпалва напрежение в Близкия изток, взимайки \"предубедена\" позиция относно политиката на Техеран в региона, съобщава държавната иранска телевизия.\"Изглежда, че Франция има предубеден възглед към продължаващите кризи и хуманитарните катастрофи в Близкия изток\", изтъкнал говорителят на външното министерство на Иран.\"Тази гледна точка подклажда регионални конфликти, независимо дали умишлено или несъзнателно\", допълни той.Френският външен министър Жан-Ивс льо Дриан заяви вчера, че Франция е притеснена относно намесата на Иран в кризата в Близкия изток и от неговата спорна програма за балистични ракети.\"Ролята на Иран и различните области, в които тази страна действа, ни притесняват\", подчерта Льо Дриан в съвместна пресконференция с колегата си от Саудитска Арабия Абдел ал Джубейр в Рияд.\"Мисля по-специално за намесите на Иран в регионалните кризи, това хегемонно изкушение, мисля и за неговата балистична програма\", допълни френският първи дипломат.Иран многократно е отхвърлял призива на Франция за преговори по неговата ракетна програма, изтъквайки, че тя е отбранителна и несвързана с ядреното споразумение със световните сили, сключено през 2015 г.Париж намекна, че нови санкции на Европейския съюз срещу Иран могат да бъдат обсъдени заради неговите ракетни изпитания. Ала ръководителката на европейската дипломация Федерика Могерини изглежда обаче отхвърли тази идея във вторник, желаейки да избегне рисковете за трудно постигнатата сделка, която ограничи ядрената програма на Иран.Шиитски Иран и техният основен регионален враг - сунитска Саудитска Арабия, са замесени в прокси войни в целия регион, подкрепяйки противни страни в Сирия, Йемен, Ирак и Ливан.Джубейр заяви пред \"Ройтерс\" вчера, че действията на кралството в Близкия изток били реакция на \"агресията\" на Иран.", "date": "2017.11.17", "title": "Иран обвини Франция в предубеденост, разпалвала напрежението в Близкия изток"}
{"url": "https://news.bg/regions/spirat-toka-za-profilaktika-i-remont-v-8-oblasti.html", "text": "ЧЕЗ Разпределение спира електроподаването на различни места в общо 8 области. Компанията обяснява причините за спирането на тока с действия относно изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.За да се реализират тези мерки е необходимо кратковременни прекъсвания на електрозахранването, информира компанията. За периода между 20 и 24 ноември включително се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.Областите, до които се отнася това са София, Плевен, Монтана, Ловеч, Кюстендил, Благоевград, Враца и Видин.Засегнатите райони могат да бъдат намерени на сайта на електроразпределителното дружество.", "date": "2017.11.17", "title": "Спират тока за профилактика и ремонт в 8 области"}
{"url": "https://news.bg/society/ministerstvo-na-ikonomikata-i-obshtini-presichat-zloupotrebite-s-kantari-i-vezni.html", "text": "Министерството на икономиката и Националното сдружение на общините си партнират за завишаване на контрола с кантарите и везните на пазарите и тържищата. За това се договориха заместник-министърът на икономиката Александър Манолев и Даниел Панов, кмет на община Велико Търново и председател НСОРБ.\"Предлагаме съвместно с кметовете по места да се направи пълен преглед на действащата нормативна уредба и да се въведат изисквания при даване на разрешение всеки търговец да предоставя доказателства, че везната, с която ще работи, отговаря на законовите изисквания\", каза зам.-министър Манолев.По думите му към момента това е едно от най-честите нарушения, което инспекторите от Държавната инспекция за метрологичен и технически надзор установяват при проверките. От началото на годината инспекторите на ДАМТН са проверили над 1400 везни, като повече от 1/4 от тях не са отговаряли на изискванията за търговска употреба, а повече от 200 не са били от одобрен тип.Съставени са 415 акта на обща стойност от 53 хил. лв. \"Въпреки проверките човешкият ресурс е недостатъчен постоянно да се следят всички пазари в цялата страна, а с една подобна промяна част от документалния контрол ще може да се извършва и от общинските инспектори\", допълни Александър Манолев.Към момента на търговците не се изисква да предоставят документи за кантара, с който ще работят, когато подават искане за разрешение от съответната община. По този начин те често взимат кантар, който не е одобрен за европейския пазар и с който е много по-лесно могат да се извършат манипулации.Основната идея на обсъжданите промени е да се изисква документ за съответния кантар, с който търговеца ще работи и при всяка последваща инспекция да се проверява документално дали той е бил заменен. Така контролът ще може да се извършва не само от специализираните инспектори от метрологичния надзор, но и от общинските инспекторати. Ще бъдат обсъдени и завишаване на санкциите за този тип нарушения.Кметът Панов подчерта, че това е основен проблем и за местната власт, защото постоянно се подават жалби от недоволни граждани, които имат съмнение, че са били излъгани при пазаруването от пазари и сергии. Голямо увеличение на тези оплаквания има през пролетния сезон и в началото на есента, когато и хората пазаруват в по-големи количества.\"Нужно е да направим пълен анализ и обсъждане в рамките на сдружението, но мисля, че това е проблем в повечето населени места и колегите биха били склонни да подкрепят промени, които ще защитят потребителските права на хората\", каза още Даниел Панов. ", "date": "2017.11.17", "title": "Министерство на икономиката и общини пресичат злоупотребите с кантари и везни"}
{"url": "https://news.bg/crime/mvr-izdirva-vazrastna-zhena-v-sofiya.html", "text": "МВР издирва Лилия Русева Парлапанова. Жената е на 76-годишна възраст, от София, и е изчезнала от дома си на 3 ноември, преди 2 седмици. От тогава жената е в неизвестност.Лилия е висока около 160 см, с чуплива, прошарена коса и кафяви очи. Била е облечена с лилаво палто.Умоляват се всички, които имат информация за жената, да се обадят на един от следните телефони 112, 02/9821760, 02/9821755 или да подадат сигнал в най-близкото районно управление на МВР.", "date": "2017.11.17", "title": "МВР издирва възрастна жена в София"}
{"url": "https://news.bg/regions/nad-21-mln-lv-sa-poluchili-41-proekta-po-evrofondove-vav-veliko-tarnovo.html", "text": "Заместник-министърът на икономиката Александър Манолев и Даниел Панов, кмет на община Велико Търново обсъдиха и значението на европейските фондове за насърчаване на местната икономика. Кметът Панов подчерта, че през последните години се наблюдава устойчив ръст на туристическия поток в региона, което насърчава и редица свързани сектори. Велико Търново има развити и редица отрасли от леката промишленост, като предприятията имат нужда от помощ за подобряване на материалната си база и инвестиции в иновации.В тази връзка е обсъдено организирането на повече информационни събития на място, на които представителите на бизнеса да бъдат запознати с възможностите, които предлага Оперативна програма \"Иновации и конкурентоспособност\" и индикативната програма за предстоящите схеми за финансиране.\"Търново е и един от градовете, в които действа изнесен офис на ОПИК, а в областта се отчитат много добри резултати\", каза Александър Манолев. От началото на програмния период компании от региона са спечелили 41 проекта, а общата стойност на сключените договори по тях надхвърлят 21,6 млн. лв., стана ясно от неговите думи.\"Много важно е партньорството с местната власт, за да постигнем още по-добри резултати до края на програмния период\", каза още икономическият заместник-министър.Кметът Панов подчерта, че много успешно е преминала и кампанията \"Купувам българско\", която бе реализирана във Велико Търново тази година. Той допълни, че основен приоритет за ръководената от него администрация е да се насърчава регионалното и национално производство и изрази надежда, че и други общини ще се включат в бъдещите й издания.", "date": "2017.11.17", "title": "Над 21 млн. лв. са получили 41 проекта по еврофондове във Велико Търново"}
{"url": "https://news.bg/int-politics/predizvikvayki-rusiya-sarbiya-provezhda-voenni-ucheniya-sas-sasht.html", "text": "Американски и сръбски парашутисти проведоха съвместни учения в Сърбия, наблюдавани с безпокойство от Русия, която се опитва да засили влиянието си на Балканите, съобщава \"Асошиейтед прес\".Сръбският президент Александър Вучич е присъствал днес на последния ден от 4-дневните военния учения, които са включвали съвместни скокове на сръбски и американски парашутисти от два американски военни транспортни самолета C-130J \"Херкулес\" близо до столицата Белград.Вучич подчерта, че \"съвместните учения допринасят за (военните) умения, но също така засилват партньорството и приятелството, което не винаги е било наблюдавано в миналото\".Военни активности, свързани със САЩ или НАТО на Балканите редовно предизвикат гняв у Кремъл, който се противопоставя на разширяването на западния военен алианс на територията на бившия комунистически лагер в Източна Европа.Сърбия, която се опитва да балансира политически между Русия и Запада, се придържа към военен неутралитет, като въпреки че се стреми да стане член на Европейския съюз, не желае да стане част и от НАТО.", "date": "2017.11.17", "title": "Предизвиквайки Русия, Сърбия провежда военни учения със САЩ"}
{"url": "https://news.bg/world/liderite-na-es-obyaviha-sazdavaneto-na-evropeyski-stalb-na-sotsialnite-prava.html", "text": "Лидерите на ЕС обявиха създаването на Европейския стълб на социалните права, информира Европейската комисия.Това стана по време на социалната среща на върха за справедливи работни места и растеж, която се провежда в Гьотеборг, Швеция.Идеята за стълба бе обявена за първи път от председателя на ЕК Жан-Клод Юнкер в реч за състоянието на Съюза през 2015 г.Проектът бе представен от Комисията през април 2017 г. Днес документът относно стълба бе подписан от Юнкер от името на Европейската комисия, председателя Таяни от името на Европейския парламент и министър-председателя на Естония Ратас от името на Съвета на Европейския съюз.\"\", каза Юнкер.Според него европейският социален модел е пример за успех и превърна Европа в място за живеене и работа от световна величина.\"\", добави той.", "date": "2017.11.17", "title": "Лидерите на ЕС обявиха създаването на Европейски стълб на социалните права"}
{"url": "https://news.bg/society/do-3-dni-shte-sa-gotovi-aktovete-po-vsichki-sdelki-v-sluzhbite-po-vpisvaniya.html", "text": "Агенцията по вписванията уведомява потребителите на Имотния регистър, че в срок до 3 дни актовете по всички сделки в Службите по вписванията ще са готови за получаване и на разположение на нотариусите.От Агенцията са категорични, че всяко едно друго твърдение в публичното пространство ще се възприема като злоупотреба и дискредитиране на имиджа на Агенция по вписванията и усилията на нейното ръководство и служители да бъде коректен, надежден и сигурен партньор на своите клиенти.", "date": "2017.11.17", "title": "До 3 дни ще са готови актовете по всички сделки в Службите по вписвания"}
{"url": "https://news.bg/world/rusiya-pak-udari-islyamska-darzhava-sas-strategicheski-bombardirovachi.html", "text": "Шест руски стратегически бомбардировача поразиха позиции на ДАЕШ (\"Ислямска държава\") до град Абу Камал в сирийската провинция Дейр ез Зор. Това съобщи военното министерство на Русия, цитирано от Ройтерс и руски медии.Ведомството пояснява, че бомбардировачите Ту-22М3 са излетели от бази в Русия и са прелетели над Иран и Ирак преди да поразят целите.ТАСС отбелязва, позовавайки се на министерството, че самолетите са бомбардирали укрепителни съоръжения, екстремисти и бронирани машини.Сателити и безпилотни самолети потвърждават, че всички цели са унищожени.", "date": "2017.11.17", "title": "Русия пак удари „Ислямска държава” със стратегически бомбардировачи"}
{"url": "https://news.bg/crime/kola-se-vryaza-v-patrulka.html", "text": "Двама пътни полицаи са ранени при катастрофа, съобщи началникът на Пътна полиция във Велико Търново Атанас Атанасов пред БНР. Кола се е блъснала в патрулката на главния път Русе-Плевен. Инцидентът е станал около 16 и 30 часа района на свищовското село Овча могила.Оказва се, че униформените по това време охранявали 21 тона незаконно месо, което НАП залови. Още не е ясно в какво състояние са полицаите, нито каква е причината за инцидента. Припомняме, че НАП спря продажбата на 21 тона месо, негодно за консумация. Звеното \"Фискален контрол\" в НАП предотврати опит за реализиране на 21 тона месо, което не е било предназначено за консумация от хора.Стоката е била за храна за животни. На 15 ноември инспектори от НАП поставят под наблюдение месото. Трябвало е месото да бъде разтоварено в Лясковец, но тогава месото е прехвърлено на друг камион. Новият адрес за доставка на месото бил в Перник. Там инспекторите от \"Фискален контрол\" с помощта на колегите си от ГДБОП са предотвратили разпространението на негодното месо във вътрешната търговска мрежа.Българската агенция по безопасност на храните е наложила възбрана на месото и е планирано месото да бъде унищожено.", "date": "2017.11.17", "title": "Кола се вряза в патрулка"}
{"url": "https://news.bg/crime/ot-vks-seziraha-konstitutsionniya-sad-za-promenite-v-npk.html", "text": "От Върховният касационен съд (ВКС) сезираха Конституционния съд (КС) да се обявят за противоконституционни текстове от Наказателно-процесуалния кодекс, съобщиха от ВКС.Обект на обсъждане са промените в НПК, обновени в Държавен вестник, бр. 63 от 04 август 2017 г., поясниха от ВКС.В искането до Конституционния съд се изброяват конкретни членове и се обяснява, че по този начин се разширява подсъдността на Специализирания наказателен съд (СНС). На Спецсъда се възлагат наказателните дела, които според мотивите на законопроекта, са за корупция от лица във висшия ешелон на властта - лица с имунитет и висши представители на изпълнителната власт.Върховните съдии приемат, че разпоредбата на чл. 411а, ал. 1, т. 4 от НПК е в противоречие с конституционните норми, прогласяващи Република България за правова държава, се казва в мотивите на искането от ВКС.\"Извънредни съдилища не са допустими в правовите държави, каквато по Конституция е Република България, защото те се създават за обслужването на определени политически цели в разрез с разбирането за независим съд, който по дефиниция не може да обслужва такива цели\", се подчертава в искането.Специализираният наказателен съд (СНС) и Апелативният специализиран наказателен съд, както и съответстващите им прокуратури, са създадени с промените в Закона за съдебната власт, обновени в ДВ, бр. 1/2011 г.С промените в НПК, обновени в ДВ, бр. 13/2011 г., са приети особените правила, по които се разглеждат делата, подсъдни на тези съдилища. В искането до Конституционния съд пише, че независимо от различните редакции, които претърпява чл. 411а от НПК, до настоящия момент законодателят е бил последователен при обективиране на концепцията си, че изключителната подсъдност на специализираните съдилища обхваща всички престъпления, които могат да бъдат квалифицирани като организирана престъпностОт средата на 2015 г. на този съд са подсъдни и делата за престъпления против републиката по Глава първа от Наказателния кодекс (НК). Критерият, по който се определя подсъдността на делата, разглеждани от СНС, е предметът на делото, а не качеството на извършителя на престъпление. В този смисъл са и мотивите за неговото създаване.Специализираните съдилища разглеждат дела по определена материя, като в страната освен Спецсъда, специализирани по материя са и административните съдилища.\"Оспореното изменение и допълнение на НПК представлява съществено отстъпление от идеята, че компетентността на специализираните съдилища се определя единствено съобразно предметен критерий, свързан с правната квалификация на деянието. Посочени са няколко категории субекти, чиято длъжност предопределя промяна на подсъдността и разглеждане на делата от специализираните вместо от общите съдилища. Специализацията на съда няма как да бъде обвързана със субекта, тъй като особеното качество на дееца намира отражение в материално правната норма, включително и в санкционната й част, обичайно предвиждаща по-тежка наказателна репресия\" - пише в искането. Съчетаването на предмета и субекта като критерий за подсъдност на този съд, не може да обоснове \"специализация\", пише в искането до КС.Съдиите от ВКС приемат, че определянето на подсъдността на специализирания съд съобразно субекта на престъпление го характеризира като извънреден съд.Извънредния съд правораздава по създадени специално за целта правила и такива правила са установени по отношение на Спецсъда, включително и с въведената чрез промените в НПК разпоредба на чл. 411д, ал. 2 от НПК. Тя предвижда по-кратък срок за насрочване на делото в разпоредително заседание.Върховните съдии цитират Решение № 10/2011 г. по к. д. № 6/2017 г. на Конституционния съд, в което пише: \"особено съществено, за да не бъде определен специализираният наказателен съд като извънреден и да отговаря на изискванията за безпристрастност и независимост, е, на първо място, той да прилага общоустановените правила, които се съдържат в материалните и процесуалните закони, които прилагат общите съдилища, и, на второ място - условията и редът за назначаване на съдиите в него да са същите, прилагани при назначаване на съдиите в цялата съдебна система\".В мотивите на ВКС до КС пише, че сегашният статут на Спецсъда не съответства на тези критерии. Те дават пример с промени, които вменяват правомощия на председателя на Апелативния специализиран наказателен съд при определени условия (когато съдия от апелативния специализиран наказателен съд е възпрепятстван да изпълнява длъжността си и не може да бъде заместен от друг съдия от същия съд), да командирова, освен съдия от СНС, също така и съдия от друг окръжен или апелативен съд с ранг на съдия във ВКС. Това става при съгласие на председателя на съответния окръжен или апелативен съд. Това правомощие на председателя на АСНС е изключително и не е предоставено на никой друг ръководител на орган на съдебна власт, се казва в писмото на ВКС.Друго отклонение от общоустановените правила, важими за общите съдилища, е предвиждането, според което съдиите, прокурорите, следователите и съдебните служители в специализираните съдилища и прокуратури получават допълнително възнаграждение до шест основни месечни възнаграждения годишно.Това законово предвиждане поставя магистратите и служителите от специализираните структури в привилегировано положение по отношение на тези от общите съдилища и специализирания военен съд.Обвързването на допълнителното възнаграждение на магистратите от специализираните структури с \"резултатите от дейността\", не е относим за всички магистрати и създава двоен стандарт, пишат от ВКС.Върховните съдии цитират и промени, според които чрез оспорената разпоредба ревизионните актове, докладите по чл. 19 от Закона за държавната финансова инспекция (ЗДФИ) и одитните доклади по чл. 56 от Закона за социално подпомагане (ЗСП) се приравняват на доказателствено средство в наказателния процес.\"Разпоредбата противоречи на чл. 121, ал. 1 от Конституцията, установяваща конституционно изискване съдилищата да осигуряват равенство и условия за състезателност на страните в съдебния процес, както и не е в унисон с разпоредбата на чл. 6 от ЕКПЧ за правото на справедлив процес, по отношение на изискванията за състезателност и равенство на средствата\", пише в искането до Конституционния съд.Според чл. 105, ал. 2 от НПК не се допускат доказателствени средства, които не са събрани или изготвени при условията и по реда, предвидени в този кодекс. \"Приравняването на изброените документи на писмени доказателствени средства е в конфликт с изискването на чл. 121, ал. 1 от Конституцията, доразвито в чл. 105, ал. 2 от НПК. Оспорената разпоредба е в конфликт и с чл. 6 от ЕКПЧ, установяваща правото на справедлив процес, в аспектите на изискването за състезателност и за равенство на средствата. недопустимо е приравняването на изброените в оспорената норма писмени документи на писмени доказателствени средства, понеже доказателствата, установявани с тях, не се събрани и проверени в състезателна процедура, с обезпечаване на равенство на средствата\", пише в мотивите на съдиите от ВКС, които сезират КС за противоконституционност на промените в НПК.", "date": "2017.11.17", "title": "От ВКС сезираха Конституционния съд за промените в НПК"}
{"url": "https://news.bg/regions/predsedatelyat-na-ns-izkaza-saboleznovaniya-za-zaginalite-v-katastrofata-v-loveshko.html", "text": "Председателят на Народното събрание Цвета Караянчева изрази съболезнования  към семействата и близките на жертвите и на пострадалите при тежката катастрофа край Ловешкото село Микре.Това съобщиха от пресцентъра на Народното събрание.\", се казва в изявлението.Припомняме, че при челен удар между пътнически микробус и товарен автомобил по пътя Варна-София край село Микре загинаха 9 души, а 20 други бяха ранени и са настанени в болница. Хората в микробуса са от Съюза на слепите в България. Те се прибирали от екскурзия към Перник.В Перник бе обявен ден на траур. ", "date": "2017.11.17", "title": "Председателят на НС изказа съболезнования за загиналите в катастрофата в Ловешко"}
{"url": "https://news.bg/world/sblasatsi-na-mnogohilyaden-protest-v-gartsiya.html", "text": "До сблъсъци между протестиращи и полиция се стигна на многохилядна демонстрация в гръцката столица Атина, предаде \"Ройтерс\".Около 10 000 души взеха участие в проявата, а 5000 полицаи се грижеха за реда и сигурността. Протестиращи обаче са хвърляли камъни и запалителни бомби, а органите на реда са използвали сълзотворен газ. Предимно млади хора участваха в демонстрацията, като почетоха годишнина от студентския протест срещу военната хунта в страната, който се провежда на 17 ноември 1973 година.Окървавеният протест слага край на управлението на военните, дошли на власт 6 години по-рано с преврат срещу комунистите.Военните нахлуват с танкове в Политехниката в Атина, като при насилията загиват 24 души, а хиляди други са ранени. Превратът на Черните полковници е подкрепен от САЩ и маршовете за годишнината преминават и покрай американското посолство. ", "date": "2017.11.17", "title": "Сблъсъци на многохиляден протест в Гърция "}
{"url": "https://news.bg/world/nato-se-izvini-na-turtsiya-za-skandala-s-uchenieto.html", "text": "Генералният секретар на НАТО Йенс Столтенберг се извини на Турция за скандала на военното учение в Норвегия, предаде \"Ал Джазира\". Анкара по-рано обяви оттегляне от учението, след като имената на Реджеп Ердоган и Ататюрк се появиха в списък на \"врагове\".По думите на Столтенберг, тази грешка не отразява възгледите на Пакта. Той оставя на Норвегия да реши какви действия ще предприеме. \"Такъв пакт, такъв алианс не може да съществува\", натърти по-рано Ердоган по адрес на НАТО.Някои турски медии спекулират, че снимки с Ататюрк и Ердоган са били използвани като мишени по време на ученията.", "date": "2017.11.17", "title": "НАТО се извини на Турция за скандала с учението "}
{"url": "https://news.bg/regions/trima-ot-ranenite-v-loveshko-sa-prieti-vav-vma.html", "text": "Трима души, две жени и един мъж, пострадали при катастрофата край с. Микре, бяха транспортирани във Военномедицинска академия, където бяха поети от спешните екипи.Това съобщиха от пресцентъра на ВМА. В 08.00 часа в събота, пред централния вход на болницата ще бъде дадена информация за състоянието им.Екипът на МБАЛ-Плевен към ВМА е успял да транспортира двама от пострадалите - единият е настанен в МБАЛ-Плевен към ВМА, а другият в УМБАЛ - Плевен. Припомняме, че при катастрофата на пътя Варна-София загинаха 9 души, а други 20 бяха ранени. Незрящите, пътували с автобуса, са се връщали към Перник от екскурзия. В Перник понеделник ще е ден на траур. ", "date": "2017.11.17", "title": "Трима от ранените в Ловешко са приети във ВМА"}
