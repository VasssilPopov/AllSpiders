{"url": "https://news.bg/world/sasht-ubedeni-che-siriya-stoi-zad-himicheskata-ataka.html", "text": "Сирия стои зад химическата атака. В това са убедени САЩ. Това се казва в изявление на говорител на Държавния департамент, предаде CBS. Вашингтон очаква доклада на Организацията за забрана на химическите оръжия, но няма съмнения чия е отговорността, а остава да се изясни какви вещества са били използвани. Говорителят също така отхвърли и руските обвинения, че Лондон е извършил атаката. Той припомни, че не за първи път рускат страна бяга от неудобни за нея факти чрез безпочвени обвинения. По-рано посланикът на САЩ в ООН Ники Хейли заяви, че Вашингтон е установил, че силите на сирийския президент Башар Асад са използвали химически оръжия най-малко 50 пъти по време на седемгодишния конфликт, пише \"Гардиън\".Хейли направи коментара по време на извънредното заседание на Съвета за сигурност на ООН за Сирия, което е свикано по искане на Русия.По-рано тя каза, че но в даден момент трябва да се направи нещо.Русия и Великобритания пък размениха остри реплики заради атаката. Москва е убедена във вината на Лондон. От британска страна категорично отрекоха.  Все още няма решение на Запада за военни действия срещу Дамаск. ООН предупреди, че Студената война се е върнала и има заплаха за световния мир ", "date": "2018.04.13", "title": "САЩ убедени, че Сирия стои зад химическата атака "}
{"url": "https://news.bg/regions/vremenno-ogranichavat-prestoya-i-parkiraneto-kray-stolichen-hotel-v-sabota.html", "text": "В събота, 14 април, от 08.00 до 19.30 часа се забранява престоят и паркирането на автомобили, с изключение на колите, обслужващи мероприятието на столичния бул. \"Джеймс Баучер\" № 100. Това съобщиха от Столична община.Причината е провеждане на Седми Европейски Форум на социалните предприятия, което е част от официалната програма на Българското председателство.Столична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.04.13", "title": "Временно ограничават престоя и паркирането край столичен хотел в събота"}
{"url": "https://news.bg/society/21-raneni-pri-katastrofata-na-trakiya-v-stolichnite-bolnitsi.html", "text": "Днешният ден е обявен за ден на национален траур в памет на жертвите от вчерашната катастрофа. Създадена бе пълна организация в лечебните заведения за пострадалите при тежката катастрофа на АМ \"Тракия\". Това заяви министърът на здравеопазването Кирил Ананиев, който посети УМБАЛ \"Света Анна\", където са настанени най-голям брой от пострадалите при .\"В болниците е създадена пълна организация и е осигурено всичко необходимо за оказване на помощ на пострадалите. Екипите работят безупречно. Поддържам постоянна връзка с лечебните заведения, в които са настанени ранените от катастрофата\", заяви Ананиев. Здравният министър благодари и на екипите на Центъра за спешна медицинска помощ.По последна информация при инцидента са загинали 6 души. 21 са пострадалите при тежкия инцидент.  Пострадалите са транспортирани и настанени от екипите на Бърза помощ в УМБАЛ \"Св. Анна София\", УМБАЛСМ \"Н. И. Пирогов\", ВМА, Аджъбадем Сити Клиник Болница Токуда, УМБАЛ \"Царица Йоанна - ИСУЛ\" и УМБАЛ \"Софиямед\". По информация на лечебните заведения трима пострадали са откарани с частен транспорт до болница \"Токуда\" и до УМБАЛСМ \"Н. И. Пирогов\".Пълен списък на прегледаните и хоспитализирани пациенти, по информация на лечебните заведения:УМБАЛ \"Света Анна\" - София - 10 пострадали - трима мъже и седем жени:-Най-тежко пострадали са П.К. (45г .) и М.Д., които са с политравма - шийна, гръбначна, гърди и корем;-П.У. е с политравма - шийна, гърди, корем;-Г.М. е с политравма - фрактура на хумери, скалпова рана;-Ц.С. на 58 г., З.З на 38 г. и Д.Г. на 23 г. са с фрактури на ръцете;-Н.М. на 25г., И.К. и Н.Д. на 29 г. са с охлузвания по лицето и тялото.УМБАЛСМ \"Н. И. Пирогов\" - 4-ма пострадали:-дете на 13 г. Р. Ч., прието в детската реанимация;-жена Й. С., на 48 г., хоспитализирана в хирургията;-жена Е. Ч. на 49 г., настанена в травматологията;-мъж на 40 г. на Д. Я., обработен и освободен от болницата.ВМА - 3-ма пострадали без опасност за живота:-жена Е.Н. на 62 г.;-жена И.Б. на 24 г.;-жена Ж.Н. на 33 г.Аджибадем Сити Клиник Болница Токуда - 4-ма пострадали в стабилно състояние:-мъж С. Р. на 47 г.;-мъж С. А. на 29 г.;-жена Д. Д. на 30 г.;-жена Д. И. на 43 г.УМБАЛ \"Царица Йоанна - ИСУЛ\" - 3-ма пострадали:-момиче Н. И. С. на 19 г. хоспитализирано с комоцио и ще остане под наблюдение;-жена С. Д. на 74 г. - с повърхностни рани и напуснала лечебното заведение;-жена С. С. К. на 53 г. - с повърхностни рани и напуснала лечебното заведение.УМБАЛ \"Софиямед\" - двама пострадали:-мъж В. Г. на 33 г.;-жена В. С. на 40 г. (пострадала при удар между лекия автомобил, в който е пътувала, и автобуса).В УМБАЛ \"Св. Анна\"- София са направени операции на 6 от пациетните(три жени и трима мъже) пострадли при катастрофата до Вакарел, съобщи д-р Евгени Нешев - Началник на Първо отделение на Клиника по ортопедия и травматология, съобщиха от пресцентъра на болницата.Приключи операцията и на най-тежко пострадалата пациентка от катастрофата в близост до Вакарел. Жената е стабилизирана и приведена в реанимация на УМБАЛ \"Св. Анна\"-София АД.Другата жена е стабилизирана и приведена в КАИЛ на УМБАЛ \"Св. Анна\" София-АД. Жената с тежка рана на скалпа е оперирана от лекарите на Клиниката по ЛЧХ и също е стабилизирана.Това съобщи доц. Сашо Асьов-началник на Клиниката по ортопедия и травматология в болницата.Относително спокойно е преминала нощта за пациентите, настанени в УМБАЛ \"Св.Анна\"-София АД, които пострадаха вчера при катастрофата до Вакарел.Те са обезболени и контактни, заяви дежурният лекар в КАИЛ д-р Генджелиев. Все още, обаче състоянието им е критично.Мъжете, които са били оперирани са били с фрактури на горни крайници. При единия от тях фрактурата е била открита, но хирурзите са успели да спасят ръката.Националният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв.МВР е отворило телефонни линии, където близки на пострадалите могат да получат информация за тях. Телефонните номера са:02 982 51 540889 94 42 60 Стана ясно още, че в катастрофиралия рейс са пътували 7 души от Бургас, 8 от Айтос, 2 от Карнобат. Други 5 пътници са се качили в Сливен, един в Пазарджик, а останалите 22-ма души пътуват от Стара Загора. Припомняме, при  загинаха 6 души, а 21 бяха ранени. Всички пострадали са настанени в столични болници. Някои хора са с тежки травми и опасност за живота.По-рано днес на брифинг на регионалния министър Николай Нанков и министъра на транспорта Ивайло Московски стана ясно, че .Официална версия за катастрофата все още няма. Свидетели обясняват, че син автомобил е ударил автобуса отстрани при опит за изпреварване, при което шофьорът на рейса е изгубил контрол и автобусът е влязъл в канавката. След това автобусът се обърнал, при което 6 души са загинали на място.Тази версия посочи и министърът на вътрешните работи Валентин Радев на брифинг от мястото на произшествието. \"Аз бях първият човек, който слезе от автобуса. Ужасна гледка беше. Всички хора викаха, не знам бройката нито на ранените, нито на загиналите. Пътувах сам, имам охлузвания, радвам се, че съм добре. Но шокът от ужасната гледка на ранени хора е ужасна. Не мисля, че автобусът е карал с превишена скорост\", заяви един от пътниците.Директорът на \"Спешна помощ\" д-р Георги Гелев заяви на брифинг, че е потресен от тежката катастрофа. \"Работя 24 години в Бърза помощ, петък винаги е бил най-трудният ден за нас. Това, което се случи, ни потресе\", посочи той. Гелев същ заяви, че действията около помагането и спасяването на пострадалите при инцидента са били организирани по най-бързия възможен начин. Първото обаждане за произшествието е постъпило в 11.20 часа. Веднага е била изпратена линейка от Ихтиман, която е пристигнала на мястото в 11.30 часа.15 минути по-късно, в 11.45 часа, на местопроизшествието са пристигнали и други два екипа от София. Екипите са били реанимационни и са извършвали триажа на място.До 25 минути след първия сигнал общо 14 екипа са били мобилизирани, допълни Гелев.Вече тече и . Проверката разпореди лично Московски.По случая е образувано  в Окръжната прокуратура в София. Разследването се осъществява под наблюдението на дежурен прокурор и заместник на окръжния прокурор.Шефът на \"Юнион Ивкони\" Георги Атанасов заяви: \"Шофьорът е почивал 3 дни, преди да се качи да управлява автобуса. Качил се е от Сливен в посока София. Другият шофьор е карал от Бургас до Сливен.\"От Автомобилна администрация са съобщили, че рейсът е изпълнявал редовна линия и превозното средство е преминал годишен технически преглед.\"Изчакват се резултатите от проверките на водача\", заяви Дамян Войновски от ДАИ. По думите му автобусът е включен в лиценза на фирмата, минал е редовно периодичен технически преглед. \"Прегледахме и видеозаписите от пункта. Към момента, не сме констатирали някакви нарушения. Изчакваме, за да проверим какво е положението с водача, защото все още го разпитва полицията. Чакаме, за да ни възложат да извършим допълнителни проверки по отношение на спазването на правилата за управление и каквото поиска полицията от нас\".На мястото на катастрофата се беше образувала километрична колона от автомобили. Няколко часа след катастрофата преминаването по магистралата продължава да е тежко и колоните отново са километрични.В района на инцидента беше организиран обход в участъка Ихтиман - Вакарел по стария път, в посока София. Поради интензивния трафик по АМ \"Тракия\" в района на катастрофата АПИ съветва шофьорите да използват следните алтернативни маршрути:- път I-6 София - Златица - Карлово и обратно;- път II-82 София - Самоков - Костенец пътен възел \"Мухово\" на АМ \"Тракия\" и обратно.Стана ясно и че ПТП е възникнало и в другата лента, точно срещу тежката катастрофа. Причината е, че кола е намалила скоростта, така че пътниците да видят какво е станало, вследствие на което друг автомобил се е ударил в първата кола.", "date": "2018.04.13", "title": "21 ранени при катастрофата на \"Тракия\" в столичните болници"}
{"url": "https://news.bg/crime/prostrelyaniyat-politsay-be-poseten-ot-shefovete-na-mvr.html", "text": "Простреляният при спецакция край ловешкото село Петревене полицай бе посетен от вътрешния министър Валентин Радев, главния секретар на МВР Младен Маринов и шефа на полицията Христо Терзийски, съобщиха от МВР.Ръководителите на полицията се осведомиха от лекуващия екип как се възстановява простреляният служител на реда. Пожелаха му бързо оздравяване и му благодариха сърдечно за професионално изпълнения дълг.34-годишният Добромир Цонев работи в системата на МВР от 11 години. Той е командир на отделение към Охранителна полиция в ОДМВР-Ловеч.", "date": "2018.04.13", "title": "Простреляният полицай бе посетен от шефовете на МВР"}
{"url": "https://news.bg/world/izrael-vleze-v-pryak-konflikt-s-iran-obyavi-liderat-na-hizbula.html", "text": "Главатарят на \"Хизбула\" Хасан Насрала обяви, че Израел е направил \"глупава и историческа грешка\" с атаката срещу военновъздушната база T-4 в Сирия, пишат израелското издание \"Аарец\" и ливанското \"Дейли стар\".Според Насрала с въздушния удар в Хомс Израел е навлязъл в нова фаза, която поставя държавата в \"пряк конфликт\" с Иран.Еврейската държава е обвинявана от руски и сирийски представители за въздушния удар по-рано тази седмица, при който загинаха седем ирански военни инструктори.Медии разкриват, че са поразени системи за противовъздушна отбрана, с които Техеран подсигурява въздушното пространство в Сирия.", "date": "2018.04.13", "title": "Израел влезе в пряк конфликт с Иран, обяви лидерът на „Хизбула”"}
{"url": "https://news.bg/world/putin-spechelil-302-200-dolara-za-2017-godina.html", "text": "Руският президент Владимир Путин е спечелил 18 718 млн. рубли (или 302 200 долара) за 2017 година. Това показва данъчната му декларация, която Кремъл публикува официално, предаде ТАСС. Това показва, че за миналата година той е получил с 9,8 млн. рубли повече, отколкото през 2016 година. Всички имоти, които президентът притежава, са в Русия. Той притежава и няколко автомобила. Руският премиер Дмитрий Медведев е спечелил 8 565 млн. рубли (или 138 114 долара) през 2017 г., според данъчната декларация, публикувана на официалния уебсайт на правителството.Това е с почти 21 000 рубли (338 600 долара) по-малко, отколкото през 2016 г., когато приходите на Медведев възлизат на 8 586 млн. рубли (138 444 щатски долара).", "date": "2018.04.13", "title": "Путин спечелил 302 200 долара за 2017 година "}
{"url": "https://news.bg/world/poveche-ot-500-raneni-pri-protestite-v-gaza.html", "text": "Повече от 500 души са били ранени при протестите в Газа. Това са съобщили палестинските власти, цитирани от CNN. Повечето пострадали са с огнестрелни рани или имат усложнения от сълзотворен газ. Данните са на палестинското здравно министерство. Най-малко един от пострадалите е в тежко състояние. От 30 март насам са загинали 34-ма души. Сблъсъци избухнаха и днес по границата между Ивицата Газа и Израел, след като хиляди протестиращи палестинци се събраха за трета поредна седмица.Ограничени сблъсъци между хвърлящи камъни палестинци и израелски войници са се разразили на поне две места по границата, като следобяд, след мюсюлманските молитви, се очакват по-големи протести.Най-малко седем палестинци са били простреляни и ранени от израелски войници, уточниха от здравното министерство в Газа.Израелската армия от своя страна твърди, че \"размирници и терористи\" мятат коктейли \"Молотов\" по израелските войници.", "date": "2018.04.13", "title": "Повече от 500 ранени при протестите в Газа"}
{"url": "https://news.bg/regions/vazstanoviha-dvizhenieto-po-am-trakiya.html", "text": "Възстановено е движението по автомагистрала \"Тракия\", съобщиха от МВР към 19:25 часа.Припомняме, след катастрофа с междуградски автобус при км 27 край Вакарел в посока София преди обяд загинаха шестима. 22 души са ранени, сред които и дете. Заради инцидента имаше километрични опашки и в двете посоки на автомагистралата. От Нова телевизия съветват пътуващите да изберат обходен маршрут по пътя София-Пловдив.Приключила е операцията по изтеглянето на катастрофиралия в района на магистралата автобус.От полицията призовават водачите да спазват правилата за движение и указанията на униформените.", "date": "2018.04.13", "title": "Възстановиха движението по АМ \"Тракия\""}
{"url": "https://news.bg/world/500-migranti-spaseni-v-sredizemno-more.html", "text": "Близо 500 души са спасени в централното Средиземноморие, са съобщили от италианската брегова охрана, цитирани от Sky News.Мигрантите са били спасени в три отделни операции на брега на морето - между Либия и Италия.Смятан за най-смъртоносния преход в света, той е използван от стотици хиляди хора, които се опитват да стигнат до Европа от Северна Африка.Със затоплянето на времето, броят на мигрантите се увеличава. Много от тях обаче загиват по пътя. От 2014 г. е известно, че повече от 14 500 души са умрели.Всички спасени в операцията в петък са били на борда на надуваеми лодки, съобщават още от бреговата охрана. Това е обичайният начин на придвижване на такива хора. Sea Watch, неправителствена организация, участваща в спасяването, съобщи в \"Туитър\" че е спасила около 300 души от две бедстващи лодки.", "date": "2018.04.13", "title": "500 мигранти спасени в Средиземно море "}
{"url": "https://news.bg/politics/individualna-otsenka-da-zameni-telk-predlagat-rabotodatelite.html", "text": "Три дни след като по разпореждане на премиера Бойко Борисов от Здравното министерство бе оттеглен проекта за промени в медицинската експертиза от АИКБ възнегодуваха от непоследователната политика в здравната сфера. В открито писмо до премиера Бойко Борисов, здравния министър Кирил Ананиев и социалния му колега Бисер Петков от Асоциацията на индустриалния капитал пишат, че проблемите остават и се задълбочават от липсата на решение.Като решение на проблемите от асоциацията предлагат оценката ТЕЛК да бъде заменена от индивидуални оценки от специалисти.Оценката трябва да има правна стойност и да гарантира по закон, че болният от диабет ще получи необходимите му медикаменти, диета и редовни прегледи за проследяване на кръвната захар; човекът с физически дефицит ще може да има подходяща инвалидна количка, лична помощ и подкрепа от колега, минал вече през тежките преживявания, довели до увреждане; всеки незрящ ще може да има подходящата за него лупа, говореща програма или друго помощно средство, което да му помогне да функционира като всеки друг гражданин и така нататък, и така нататък. Целта е да има подкрепа за всеки човек за независимост, трудова и социална реализация, пишат от АИКБ.Според тях новият вид документ трябва да служи и за оценка на работоспособността на упражняваната професия или за насочване към други дейности, които не вредят на здравето.Осигурителят да дава оценка на хората с увреждания в трудоспособна възраст. \"Негова комисия да оценява остатъчната работоспособност и да дава препоръки за вграждането им в трудовия процес в предприятието или за насочване към трудовия пазар\", пишат от АИКБ като искат конкретика за трудовите възможности и трудова рехабилитация.Според Конвенцията на ООН за правата на хората с увреждания \"увреждането се предизвиква от бариерите в средата - физически, психологически, културни - пред които се изправя един човек с функционален дефицит\". Това означава, че не функционалният дефицит, а бариерите в средата правят човека такъв с увреждане, тълкуват от АИКБ. Според тях, проблемът с разбирането на определението идва от това, че приемаме за безспорен факт твърдението, че хората с увреждания са болни, имат диагнози и намалена работоспособност.У нас решението на ТЕЛК е най-универсалният документ в държавата, констатират от организацията. Той осигурява достъп от пенсия до синьо картонче за безплатно паркиране и безплатна винетка, от статут за преференциално третиране в НАП до възможност за създаване на специализирано предприятие и ползване на еврофондове.\"Онова, което ТЕЛК-ът не дава, са точно нещата, от които се нуждаят хората с увреждания - достъпна среда, включително и жилищна, достъпен транспорт, съвременни (а не морално остарели) технически помощни средства, лична помощ и достъп до образование. Мизерните помощи, които вървят с ТЕЛК-а, не помагат на никого\", признават от АИКБ. Въпреки това те не подминават и случаите на неправомерно домогване до тези преференции.Сферата на  от 28 години. Погрешната реформа е много по-лоша от липсата на такава, констатират от АИКБ.Според асоциацията, ревизия на инвалидните пенсии без дълбока, коренна и фундаментална промяна на политиките по уврежданията ще бъде безполезна. Фалшиви инвалиди ще продължават да получават средства, предназначени за хората, на които наистина са необходими. Настоящият модел ощетява хората с увреждания и облагодетелства користно употребяващите придобивките от него, пишат от работодателската организация.От АИКБ искат допълнителното месечно заплащане на лицата с увреждания от осигурителя да бъде обвързано със заетостта на работещия. Не следва да се изплаща такава компенсация при пълна осем часова заетост.Месечната издръжка поради увреждане трябва да замести пенсията по инвалидност при хората в предпенсионна възраст, които не са успели да натрупат трудов и осигурителен стаж. Тя трябва да се изплаща докато дефицитът не бъде компенсиран и докато не бъдат премахнати бариерите в средата.Очакваме обсъжданията да продължат до постигане на истинска съдържателна реформа, без която моделът \"болен здрав носи\" ще продължи да разпада социалния характер на държавата, пишат от АИКБ.", "date": "2018.04.13", "title": "Индивидуална оценка да замени ТЕЛК предлагат работодателите"}
{"url": "https://news.bg/world/ruskoto-voenno-ministerstvo-ochakva-obektivno-razsledvane-na-obgazyavaneto-v-siriya.html", "text": "От Руското военно министерство се надяват, че мисията на Организацията по забранените химически оръжия (ОЗХО) няма да се ръководи от мнението на трети лица, а ще проведе обективно разследване на обгазяването в сирийския град Дума. Това заяви на брифинг официалният представител на военното министерство на Русия ген.-майор Игор Конашенков.Той отбеляза, че руският център по примирие на враждуващите в Сирия е готов да обезпечи безопасността на експертите и необходимите условия за работа в Източна Гута.\"Надяваме се, че мисията на ОЗХО ще се ръководи не от предварително мнение на трети лица и анонимни псевдосвидетелства от социалните среди, а ще проведе обективно и независимо разследване за установяване на истината. Убедени сме, че отговорната позиция на ОЗХО ще позволи да се понижи градуса на напрежението в региона, а така също и да съхрани крехкия мир, установен в Сирия\", заяви Конашенков.", "date": "2018.04.13", "title": "Руското военно министерство очаква обективно разследване на обгазяването в Сирия"}
{"url": "https://news.bg/crime/sadat-ostavi-v-aresta-mazha-prostrelyal-politsay-v-petrevene.html", "text": "Окръжният съд в Ловеч остави в ареста Преслав Наков, който простреля полицай при акция срещу разпространението на наркотици на ГДНП и ОДМВР - Ловеч в луковитското село Петревене.Това съобщиха \"Сега\" и БНР. 32-годишният мъж е обвинен в опит за убийство на полицай при изпълнение на служебните му задължения с незаконно притежавано оръжие. Повдигнати са му и обвинения за притежание и разпространение на наркотици и незаконно притежавани оръжияАко бъде признат за виновен, Наков може да получи присъда от 20 до 30 години лишаване от свобода, доживотен затвор или доживотен затвор без право на замяна.Бащата на Преслав, Христо, е задържан за 72 часа с обвинение за притежание и разпространение на наркотици. За него от прокуратурата също ще искат постоянна мярка за неотклонение.В дома на двамата е било открито голямо количество марихуана и синтетична дрога.При акцията бяха задържани петима души. 34-годишният полицай Добромир Цонев работи в системата на МВР от 11 години. Той е командир на отделение към Охранителна полиция в ОДМВР-Ловеч. ", "date": "2018.04.13", "title": "Съдът остави в ареста мъжа, прострелял полицай в Петревене "}
{"url": "https://news.bg/world/london-othvarli-ruskite-obvineniya-za-atakata-v-siriya.html", "text": "Като \"лъжа\" определи руските обвинения за участие в химическата атака в Сирия Карън Пиърс, британският представител в ООН, предаде \"Гардиън\".По думите ѝ, Великобритания категорично отрича да има участие в тази атака. По-рано Русия обвини Лондон, като обяви, че \"има доказателства\", без обаче да уточни какви са те. От Руското военно министерство се надяват, че мисията на Организацията по забранените химически оръжия (ОЗХО) няма да се ръководи от мнението на трети лица, а ще проведе обективно разследване на обгазяването в сирийския град Дума.Това заяви на брифинг официалният представител на военното министерство на Русия ген.-майор Игор Конашенков.Той отбеляза, че руският център по примирие на враждуващите в Сирия е готов да обезпечи безопасността на експертите и необходимите условия за работа в Източна Гута.", "date": "2018.04.13", "title": "Лондон отхвърли руските обвинения за атаката в Сирия "}
{"url": "https://news.bg/world/unitsef-boko-haram-otvlyakla-poveche-ot-1000-detsa-v-nigeriya.html", "text": "Терористичната групировка \"Боко Харам\" е отвлякла повече от 1000 деца в Нигерия. Данните са от 2013 година. Това са съобщили от УНИЦЕФ, цитирани от CNN. На 14 април нигерийците отбелязват годишнина от отвличането на стотици ученички от Чибок. Случаят разгневи обществеността. По-късно, след намесата на армията, някои от момичетата бяха върнати. Джихадистите обаче продължават и през тази година с атентатите и нападенията си. Групировката действа на територията на няколко държави в региона, които се сражават обединено срещу нея. \"Боко Харам\" е дала клетва за вярност на \"Ислямска държава\". ", "date": "2018.04.13", "title": "УНИЦЕФ: \"Боко Харам\" отвлякла повече от 1000 деца в Нигерия "}
{"url": "https://news.bg/crime/tsacheva-problemat-sas-zatvorite-ne-e-samo-v-lipsata-na-pari.html", "text": ", цитирана от БНТ. , допълни тя.Стана ясно, че заради бягствата на затворници 14 служители на Централния софийски затвор са предложени за наказание.  Това са 12 надзиратели и двама от ръководителите на Централния софийски затвор са предложени за наказание.  Дали ще се стигне до уволнения след бягството на двамата рецидивисти Владимир Пелов и Радослав Колев ще се разбере до два месеца.В хода на дисциплинарните производства кръгът на наказаните служители на Софийския затвор може да бъде разширен, предупреди Цачева.Със средствата, които са отпуснати няма как за кратък период от време да се скъси хроническият недостиг, който съществува в последните 30 години. Проблемът не е само в липсата на пари, категорична е тя.Междувременно, bTV разпространи ексклузивни кадри от бягството на рецидивистите на 3 април, запечатано от две охранителни камери.Те са засекли стъпка по стъпка измъкването им, както и липсата на реакция от страна най-малко на 10 надзиратели.", "date": "2018.04.13", "title": "Цачева: Проблемът със затворите не е само в липсата на пари "}
{"url": "https://news.bg/politics/borichkaniya-i-samneniya-v-sds.html", "text": "За апаратни трикове и фалшификации в СДС дни преди Националния съвет на партията, съобщиха от името на Преговорен екип на СДС, избран с решение на Националния съвет от 16 февруари 2018 г. Въпреки че писмото е подписано само така - Преговорен екип, имейлът е изпратен от името на Александър Ненков, който е член на този екип.Според информацията днес, 13 април, Божидар Лукарски и Филип Кирев, главен секретар на СДС, който е подал оставка още през месец март 2017 г. и е единственият нелегитимен член на НИС и на Националния съвет на партията, са направили опит да изключат близо една четвърт от областните структури на СДС в България.Това се случва само три дни преди Националния съвет на СДС, който ще се проведе на 17 април 2018 г. в София и е \"пристъп на отчаяние\" и израз на панически страх, тъй като се очаква във вторник да се поиска оставката на лидера на СДС Божидар Лукарски.\"Този акт няма да им помогне. Няма как да останеш ръководител на една партия, когато повече от 80 % от структурите ѝ не те искат. Всички инакомислищи ли ще изключите от СДС, г-н Лукарски?\", се казва в сигнала, който определя лидера на партията като \"недоразумението Лукарски\".СДС е символ на надеждата на поколения българи за свобода, демокрация, достойнство, по-добър живот и е в състояние да преодолее, и този ваш трик, се казва в декларацията.Припомняме, СДС беше част от Реформаторския блок, които участваха на последните избори, но не минаха бариерата от 4% за влизане в парламента. Обединението беше напуснато вече от земеделците, от Глас народен на Светльо Витков, а утре се очаква такова решение на бъде взето и официално от Движение България на гражданите. Това би означавало СДС да остане единствен член.Последната изява на , които заеха част от емблематичната сграда на \"Раковска\" 134. Тогава Божидар Лукарски намекна, че естествено за СДС е да върви към споразумение с Валери Симеонов.Като \"трик\" Божидар Лукарски определи заявката на Реформаторския блок, че няма да участва в управление с Борисов, но после влезе в коалиция с него.", "date": "2018.04.13", "title": "Боричкания и съмнения в СДС"}
{"url": "https://news.bg/society/i-prezidentat-izkaza-saboleznovaniya-kam-blizkite-na-zaginalite-na-am-trakiya.html", "text": "Държавният глава Румен Радев изказа съболезнования към семействата и близките на загиналите при  край Вакарел.В социалната мрежа \"Фейсбук\" президентът заяви: \"Изказвам искрени съболезнования на семействата и близките на загиналите при трагичната катастрофа на магистрала \"Тракия\" днес. Както аз, така и цялото ни общество, сме съпричастни с болката и скръбта ви.\"Президентът пожела бързо и леко възстановяване на всички пострадали.Радев благодари и на всички медицински екипи, които помогнаха на ранените и полагат грижи за лечението им.Премиерът  на семействата и близките на загиналите при катастрофата.Припомняме, МВР обяви два телефонни номера, на които хората могат да получат информация относно състоянието на пострадалите. Номерата са:02/982 51 54 0889 944 260При  загинаха 6 души, а 22 бяха ранени. Всички пострадали са настанени в столични болници. Някои хора са с тежки травми и опасност за живота.По-рано днес на брифинг на регионалния министър Николай Нанков и министъра на транспорта Ивайло Московски стана ясно, че .Свидетели обясняват, че син автомобил е ударил автобуса отстрани при опит за изпреварване, при което шофьорът на рейса е изгубил контрол и автобусът е влязъл в канавката.Вече тече и . Проверката разпореди лично Московски.По случая е образувано  в Окръжната прокуратура в София. Разследването се осъществява под наблюдението на дежурен прокурор и заместник на окръжния прокурор.14 април (събота) е обявен за ден на национален траур за жертвите от тежката катастрофа на автомагистрала \"Тракия\", обявиха от пресслужбата на МС.", "date": "2018.04.13", "title": "И президентът изказа съболезнования към близките на загиналите на АМ \"Тракия\""}
{"url": "https://news.bg/world/armiyata-na-asad-e-izpolzvala-himicheski-orazhiya-nay-malko-50-pati-ubedeni-sasht.html", "text": "Посланикът на САЩ в ООН Ники Хейли заяви, че Вашингтон е установил, че силите на сирийския президент Башар Асад са използвали химически оръжия най-малко 50 пъти по време на седемгодишния конфликт, пише \"Гардиън\".Хейли направи коментара по време на извънредното заседание на Съвета за сигурност на ООН за Сирия, което е свикано по искане на Русия.\"\", подчерта тя., допълни Хейли.По-рано тя каза, че не трябва да се прибързва с военни действия срещу Сирия, но в даден момент трябва да се направи нещо.", "date": "2018.04.13", "title": "Армията на Асад е използвала химически оръжия най-малко 50 пъти, убедени САЩ"}
{"url": "https://news.bg/world/rusiya-obvini-velikobritaniya-za-himicheskata-ataka-v-siriya.html", "text": "Великобритания стои зад химическата атака в Сирия, при която загинаха 50 души, а стотици други пострадаха. Това заявиха от руска страна, цитирани от АП. Говорител на руското военно министерство обяви това, без да предостави никакви доказателства в подкрепа на тези твърдения. Източници от армията съобщават данни, които са получили от болниците в град Дума, където бе извършена атаката. Градът се намира в размирния сирийски анклав Източна Гута, предградие на Дамаск. Припомняме, че след последните сражения бойците се съгласиха да се изтеглят от града, това бе излъчвано пряко по телевизията. След това обаче бе извършена атаката, за която Западът обвини Сирия, която хвърли вината върху групировките. Външният министър на Русия Сергей Лавров обяви по-рано, че Москва имала \"неоспорими\" доказателства, че предполагаемата атака с химическо оръжие в Сирия е била извършена с помощта на чуждестранна тайна служба.\"Имаме неоспорими доказателства, че това беше поредна постановка и че тайните служби на определена държава, която сега е в челните редици на русофобска кампания, е замесена в тази постановка\", изтъкна той на пресконференция.Руският първи дипломат коментира и темата с отравянето на бившия руски шпионин Сергей Скрипал и дъщеря му Юлия. Според него вчерашният доклад на Организацията за забрана на химическите оръжия (ОЗХО) не потвърждавал произхода на използваното нервнопаралитично вещество срещу семейство Скрипал.По думите му, докладът само е потвърдил състава на веществото и че твърдението на Великобритания, че докладът на ОЗХО потвърждава нейната позиция по случая \"Скрипал\", е пресилено. Великобритания обвинява Русия за покушението.Руският външен министър коментира още, че се надява, че няма да има повторение на опита на Либия и Ирак в конфликта в Сирия.", "date": "2018.04.13", "title": "Русия обвини Великобритания за химическата атака в Сирия "}
{"url": "https://news.bg/crime/dokumentite-po-byagstvata-ot-zatvora-iskat-ot-sindikata-na-nadziratelite.html", "text": "Доклада от проверката в Централния софийски затвор със срок 12 април 2018 г. и материалите по евентуални преписки искат да получат от Синдиката на служителите в затворите в България (ССЗБ). Това искане е отправено в открито писмо до правосъдния министър Цецка Цачева и ресорния зам.-министър проф. Николай Проданов, както и до главния директор на ГД \"Изпълнение на наказанията\".От синдиката искат и да получат и Правилника за вътрешния ред на лишените от свобода в Затвора гр. София, както и инструкциите на постовете, които са преминали и нападнали избягалите осъдени.Повод за писмото им са избягалите от 3 април двама осъдени Владимир Пелов и Радослав Колев, както и избягалия от 10 април Георги Танев.Според браншовата организация бягството е пробив не само в системата на ГД \"ИН\", а в системата за национална сигурност и обществен ред в Република България и ЕС.Случващото се в българските затвори е резултат от водената политика по отношение на целия сектор \"Сигурност\", категорични са от Синдиката.Служителите в системата на затворите - надзиратели, социални работници, психолози, медицински работници, учители и др. са поставени в условия на виктимизация, с риск за здравето и опасност за живота при работата с криминалния контингент. Те са обиждани, заплашвани, удряни, бити, наръгвани, поръчвани, в някои случай убивани. От друга страна служителите в затворите са неоценявани, обиждани, унижавани, заплашвани, третирани, наказвани, уволнявани от ръководствата си, пишат от ССЗБ.От Синдиката прогнозират, че отговорността за затворническите бягства ще бъде стоварена върху най-ниските нива служители.", "date": "2018.04.13", "title": "Документите по бягствата от затвора искат от Синдиката на надзирателите"}
{"url": "https://news.bg/world/edinstveniyat-interes-na-zapada-e-da-svali-bashar-asad-obyavi-rusiya-v-oon.html", "text": "Единственият интерес на Запада е да свали Башар Асад. Тази позиция изрази руският посланик в ООН Василий Небензя по време на извънредно заседание на Съвета за сигурност по искане на Москва, съобщават АФП и други агенции.Вашингтон и съюзниците им са заинтересовани само да свалят правителството на президента Башар Асад, подчерта той.Небензя добави, на фона на заплахите за въздушни удари срещу Сирия, че САЩ не заслужават постоянно място в Съвета за сигурност на световната организация., обясни дипломатът.Според него \"безотговорното\" поведение на Вашингтон е в противоречие с международното право и принципа на суверенните държави.Небензя обвини САЩ в приемане на \"категорична политика на отприщване на терор в Сирия\".\" \", подчерта посланикът.По думите му САЩ, Великобритания и Франция се опитват да сдържат Русия.", "date": "2018.04.13", "title": "Единственият интерес на Запада е да свали Башар Асад, обяви Русия в ООН"}
{"url": "https://news.bg/world/oon-studenata-voyna-se-varna-ima-zaplaha-za-mezhdunarodniya-mir.html", "text": "Ситуацията в Близкия изток заплашва международния мир и безопасността.Това предупреди генералният секретар на ООН Антонио Гутериш на извънредно заседание на Съвета за сигурност във връзка с ескалиралото напрежение в Сирия, информират световни агенции.САЩ заплашиха да нанесат удари по сирийските правителствени сили след разпространение на информация, че през уикенда Дамаск е извършил химическа атака. Русия предупреди, че ще защити съюзниците си.Студената война се \"върна безспорно\", подчерта Гутериш. \"\", алармира Гутериш.Според него в региона е възникнала нестабилна ситуация и съществува риск от ескалация и разделение, което може да има огромни последствия за региона и за целия свят.Гутериш призова всички държави да действат отговорно при тези опасни обстоятелства., натърти генералният секретар.Той отново остро осъди използването на химически оръжия и призова за създаване на независим механизъм за разследване.Шефът на световната организация повтори, че няма военно решение на конфликта.Заседанието е свикано по молба на Русия.", "date": "2018.04.13", "title": "ООН: Студената война се върна, има заплаха за международния мир"}
{"url": "https://news.bg/world/sadbata-na-sveta-e-v-ratsete-na-putin.html", "text": "Изправен пред заплахата САЩ да нанесат удар по Сирия, руският президент Владимир Путин е пред дилема: да позволи американски ракети да поразят съюзника на Москва без отговор или риск от военен сблъсък със САЩ, информира АП.Ако бъде притиснат в ъгъла с американска военна атака, Путин най-вероятно няма да се въздържи. Бездействия от негова страна ще поставят под заплаха всичко спечелено от Русия в Сирия, включително престижа на Москва и образа му на непоколебима личност.\"\", заяви руският политик Владимир Жириновски пред държавната телевизия.По време на други кризи в миналото Путин отговаряше с преобръщане на шахматната дъска.Когато подкрепяният от Кремъл украински лидер беше свален от власт с масови демонстрации през февруари 2014 г., Путин обяви, че САЩ имат вина за организирането на преврат и незабавно изпрати армията за анексиране на Крим.Коментирайки по-късно това развитие, руският лидер каза, че е бил готов да нареди руските ядрени сили да бъдат приведени в бойна готовност в случай на \"най-негативното развитие\" на фона на напрежението със Запада заради Крим. Той открито предупреди западните си колеги, че Москва е готова да се бори за Крим.След това Москва подкрепи проруските сепаратисти в Източна Украйна и не помръдна пред няколко вълни от санкции на ЕС и САЩ.Когато правителството на сирийския президент Башар Асад залитна към ръба на пропастта през 2015 г., само за няколко седмици Путин организира военна кампания, която спаси дългогодишния съюзник на Русия и в крайна сметка обърна хода на войната в полза на арабското правителство.В наскоро излъчени документални филми президентът на Русия сподели спомени от младежките си години в квартал в Санкт Петербург, тогава Ленинград. Той разказа, че е научил уроци, които му помагат цял живот.\"\", спомни си той.Путин разказа и история, че е гонил плъх. От случката заключил, че \"никого не трябва да притискате в ъгъла\".Преди година Путин се надяваше на по-добри отношения със САЩ при Доналд Тръмп. През април 2017 г. той позволи на Вашингтон да удари сирийска военна база заради химическа атака и не отговори, очевидно в опит да остави вратата отворена за установяване на по-добри отношения с Вашингтон.Но сега държавният глава на Русия е малко вероятно да покаже подобна толерантност, след като очакванията на Кремъл за подобряване на отношенията с Тръмп се изпаряват на фона на разследването в САЩ относно твърдения, че Москва се е намесила на изборите през 2016 г.След като Западът отново обвини силите на Асад, че са извършили химическа атака през миналата седмица, руската държава сигнализира, че е готова да защити съюзника си, дори и ако се наложи пряк сблъсък със САЩ.Военният експерт Михаил Ходаренок смята, че Русия трябва да отговори на всяка американска атака, тъй като репутацията на Москва може да бъде накърнена, ако не действа.\"\", предупреди той.Алексей Пушков, председател на Комисията по информационни въпроси към горната камара на парламента, коментира напрежението с по-умерен тон, заявявайки, че Русия има мощни конвенционални оръжия за отговор при атака на САЩ в Сирия.\"\", подчерта Пушков.", "date": "2018.04.13", "title": "Съдбата на света е в ръцете на Путин"}
{"url": "https://news.bg/society/patyat-ne-e-prichina-za-katastrofata-kray-vakarel.html", "text": "Пътната инфраструктура този път не е причина за тежката катастрофа днес. Това съобщи регионалният министър Николай Нанков по повод .Нанков коментира, че Агенция \"Пътна инфраструктура\" и пътно поддържащата фирма \"Автомагистрали\" ЕАД са осигурили 14 линейки за извозване на пострадалите в инцидента. \"От 12:00 ч. започна пренасочването на движението, а към 13:30 ч. бяха разрязани мантинелите\", каза още Нанков.\"Движението е изключително затруднено, извършва се в една посока и до към 17:00 часа ще се направи опит да се облекчи движението по магистралата\", допълни още регионалният министър.Транспортният министър Ивайло Московски от своя страна заяви, че на мястото на събитието има разследващи компетентни органи, които извършват технически експертиза за инцидента. \"Автобусът притежава удостоверение за техническа изправност и е вписан в лиценза на превозвача\", каза още Московски и посочи, че това, което е установено на този етап е, че автобусът има валиден пътен лист.Транспортният министър уточни, че Веселин Георгиев е водачът, който е управлявал автобуса, който е тръгнал от Бургас за София в 07.30 ч.На въпрос задължителни ли са предпазните колани в автобусите, Московски заяви, че ако самият автобус има такива, е редно да се използват.Попитан ще се отнеме ли лицензът на автобусния превозвач \"Юнион Ивкони\", Московски отсече, че лицензи се отнемат тогава, когато има причини затова нещо.", "date": "2018.04.13", "title": "Пътят не е причина за катастрофата край Вакарел"}
{"url": "https://news.bg/health/direktori-na-bolnitsi-iznenadali-zdravniya-ministar.html", "text": "Учуден съм, че има писмо с определени критики към финансовия стандарт, тъй като имах среща с ръководството на Сдружението на областните болници. Те поставиха своите проблеми и въпроси и стигнахме до ситуация на разбирателство и убеденост. Не зная какво е новото, което връща разговора обратно.Това заяви министърът на здравеопазването Кирил Ананиев в отговор на въпрос за писмото на областните болници, в което е изразено напрежение във връзка с финансирането на спешната помощ. \"Нещата са принципни и са свързани с повишаване ефективността на работа\", обясни Ананиев.По думите му именно новата методика за финансиране на спешната помощ ще позволи увеличаване на заплатите за медицинския и немедицински персонал. Очаква се здравният министър да се срещне с лекарския екип на УМБАЛ \"Св. Иван Рилски\" - също във връзка с изпратено до него писмо.Припомняме, тази сутрин стана ясно, че директорите на областните болници са взели решение на Общото събрание на сдружението, проведено в Ямбол, да поставят ултимативно исканията си до министъра на здравеопазването. В писмото до Ананиев се казва, че в лечебните заведения се натрупва напрежение сред персонала, което назначените от МЗ директори вече не могат да овладеят.Основните причини за това са новата методика за субсидиране, в която парите за спешна помощ са намалени наполовина и новият стандарт за финансово управление, който ако бъде приложен, ще доведе до загуба на най-ценния ресурс на държавните болници - медицинския персонал.Според директорите лекарите, сестрите, акушерките и лаборантите заплашват да напуснат болниците, ако бъдат лишени от парите за допълнително материално стимулиране, получавани до сега. Самите директори на областни болници са заявили готовност за напуснат постовете, които заемат, за да не стават съучастници в унищожаването на здравните заведения.Писмото е адресирано освен до министър Кирил Ананиев и до премиера Бойко Борисов.", "date": "2018.04.13", "title": "Директори на болници изненадали здравния министър"}
{"url": "https://news.bg/world/dzheyms-komi-e-dokazan-izdaynik-i-lazhets-izbuhna-tramp.html", "text": "Джеймс Коми е доказан издайник и лъжец. Острата обида отправи американският президент Доналд Тръмп в \"Туитър\".Държавният глава на САЩ направи коментара след информацията, че бившият директор на ФБР публикува мемоари. В книгата \"Висша лоялност: истина, лъжи и лидерство\" Коми нарича президента \"мафиотски бос\" и \"закоравял лъжец\".Но Тръмп използва социалната мрежа, за да излее гнева си.\"\", написа Тръмп.Американският лидер добави, че Коми е бил \"ужасен\" директор на ФБР и действията му по случая с \"нечестната\" Хилари Клинтън влизат в историята като една от най-нескопосаните работи в историята.\"За мен беше голяма чест да уволня Джеймс Коми\", заключи той.", "date": "2018.04.13", "title": "Джеймс Коми е доказан издайник и лъжец, избухна Тръмп"}
{"url": "https://news.bg/crime/prokuraturata-razsledva-katastrofata-kray-vakarel.html", "text": "Разследването на  се осъществява под наблюдението на Окръжна прокуратура София.На мястото на произшествието работи екип от разследващи полицаи от Областна дирекция на МВР - София. Действията на разследващите се ръководят от дежурен прокурор, както и от заместник на окръжния прокурор.От прокуратурата обясняват, че към момента продължава извършването на оглед на местопроизшествието, като паралелно с това се провеждат и разпити на свидетели.Предприети са действия и за изземване на необходимата документация от фирмата превозвач \"Юнион Ивкони\", която е и собственик на автобуса.Създадена е необходимата организация за незабавно назначаване на необходимите експертизи - на първо място съдебномедицински експертизи на пострадалите лица.Действията на прокуратурата са в пълна координация с органите на МВР.Започналото досъдебно производство е за престъпление по чл. 343 ал. 4 от Наказателния кодекс - нарушаване на правилата за движение по пътищата при управление на МПС, от което по непредпазливост за причинени смърт и телесни повреди на повече от едно лице.Припомняме, при  загинаха 6 души, а 22 бяха ранени. Всички пострадали са настанени в столични болници. Някои хора са с тежки травми и опасност за живота.По-рано днес на брифинг на регионалния министър Николай Нанков и министъра на транспорта Ивайло Московски стана ясно, че . Свидетели обясняват, че син автомобил е ударил автобуса отстрани при опит за изпреварване, при което шофьорът на рейса е изгубил контрол и автобусът е влязъл в канавката.Вече тече и . Проверката разпореди лично Московски. ", "date": "2018.04.13", "title": "Прокуратурата разследва катастрофата край Вакарел"}
{"url": "https://news.bg/energy/minyori-na-kardzhaliyska-firma-iskat-po-visoki-zaplati.html", "text": "Миньорите от Имерис Минералс България искат увеличение на заплатите на всички служители във фирмата и заплашват, че в противен случай ще преминат към ефективни стачни действия. Това съобщи Георги Дяков, председател на синдикалната организация към КНСБ, цитирайки писмо до компанията.В писмото работниците припомнят, че въпреки исканото от тях увеличение на заплатите с не по-малко от 20 %, доходите на част от служителите са стигнали до минималната работна заплата в бранша от 714 лева. За останалите повишението е с 3,8 %. По думите на Дяков, това увеличение е далеч от възможностите на фирмата.Синдикатите предлагат разговори с ръководството за исканията на миньорите и декларират краен срок 16 април (понеделник). В противен случай миньорите ще започнат стачка до сключване на споразумение, се казва в писмото.Припомняме, фирмата е специализирана в добив по открит способ и преработка на бентонитни глини, перлит и зеолити. Тя има разрешително за работа в кърджалииските находища \"Счупена планина\", находище \"Пропаст-Доброволец\", находище \"Бели пласт\", находище \"Енчец\".", "date": "2018.04.13", "title": "Миньори на кърджалийска фирма искат по-високи заплати "}
{"url": "https://news.bg/world/konsultatsiite-v-italiya-za-sformirane-na-koalitsionno-pravitelstvo-buksuvat.html", "text": "Консултациите в Италия за сформиране на коалиционно правителство буксуват, съобщават агенции.Президентът на страната Серджо Матарела заяви, че \"няма напредък\" на преговорите за ново правителство след провала на втория кръг преговори, които се проведоха повече от месец след парламентарните избори.\"\", каза той и добави, че международното напрежение не е далеч от Италия, която се нуждае от положително завършване на дебата сред партиите, според \"Фейненшъл таймс\".Президентът добави, че са му необходими няколко дни, за да реши \"как ще процедира за излизане от тази безизходица\".На изборите на 4 март популистите от Движение \"Пет звезди\" излязоха победители, получавайки подкрепата на 1/3 от избирателите, докато управляващата Демократическа партия регистрира голяма загуба със спечелените едва 18%. Евроскептичната \"Лига\" спечели повече от 17% от вота, но заедно с коалиционните си партньори от \"Форца Италия\" и други две партии получават 37% от гласовете.Нито една партия не събра 40%, за да може еднолично да управлява, което означава, че ще е необходима коалиция.", "date": "2018.04.13", "title": "Консултациите в Италия за сформиране на коалиционно правителство буксуват"}
{"url": "https://news.bg/regions/osvobodiha-54-eleni-lopatari-v-rodopite.html", "text": "54 елени лопатари бяха освободени в четвъртък в района на Натура зона Маджарово, съобщиха от \"По-диви Родопи\".Целта е възстановяване на вида в района на Маджарово и язовир Ивайловград, откъдето той е изчезнал преди повече от хилядолетие.Еленът лопатар е бил един от най-многобройните видове дивеч в античността, но е бил изтребен от хората в историческо време. Последните костни останки в България са от края на първото хилядолетие след Христа. Преди петдесет години видът е възстановен в няколко ловни стопанства в България.Преди да бъдат освободени животните прекараха известно време в ограда за адаптация. Районът в Натура зона около Маджарово е специално подбран. Еколозите са преценили наличието на достатъчно храна и добри условия за естествено разселване. Една от кошутите е снабдена с предавател.Връщането на лопатарите дава шанс както за възстановяване на дивата природа, така и за превръщането на Родопите в желана туристическа дестинация в България. \"Надяваме се туристите да могат да се насладят освен на полета на белоглавите лешояди, които са емблематични в района, така и на гледката на тези прекрасни животни каквито са лопатарите\", коментира Стефан Аврамов, експерт от фондация \"По-диви Родопи\".Според природозащитниците, еленът лопатар заедно с други диви тревопасни животни има решаваща роля за поддържането на мозаечния ландшафт на Родопите. Биологичното разнообразие в Родопите е едно от най-богатите в Европа.В района на Източните Родопи са освободени над 110 животни. Целта е да бъдат разселени над 300 животни в рамките на проект LIFE проекта \"Опазване на черните и белоглавите лешояди в Родопитe\".Oсвобождаването на елени лопатари и благородни елени в Източните Родопи е в рамките на петгодишен LIFE проект \"Опазване на черния и белоглавия лешояд в Родопите\" (LIFE14 NAT/NL/000901). Той е разработен от Rewilding Europe, в партньорство с Фондация По-диви Родопи, Българското дружество за защита на птиците, WWF Гърция, Фондация за опазване на лешоядите и Гръцкото орнитологично дружество. Проектът цели да възстанови и разшири популациите на белоглавия лешояд и да се върне черния лешояд в тази част на Балканите.", "date": "2018.04.13", "title": "Освободиха 54 елени лопатари в Родопите"}
{"url": "https://news.bg/politics/za-tova-lyato-simeonov-se-kani-da-varne-pushachite-v-zavedeniyata.html", "text": "Трябва да се възстанови старият режим за контрол на тютюнопушеното, който е заложен в Закона за здравето. За това настоя вицепремиерът Валери Симеонов, който участва в среща между представителите на хората с увреждания и екипа на Министерство на здравеопазването във връзка с реформата в органите на медицинската експертиза.\"Да се възстанови възможността да се пуши в заведения за хранене, в заведения за развлечение, да има възможност да се пуши в определени помещения, обзаведени и оборудвани за това\", се застъпи Симеонов. По думите му действащите сега промени са в ущърб на търговците и хората, които се занимават с туризъм.\"Не крия, че това го подготвяме за предстоящия туристически сезон\", коментира Симеонов. По думите му сега тези заведения не могат да реализират приходите, които биха реализирали.Валери Симеонов заяви, че смисълът на този законопроект е да се върне доверието на българина поне частично в законността. По думите му точно в момента това е един от законите, който най-масово се нарушава.\"Навсякъде се нарушава, особено се нарушава в София, в Народното събрание и в други институции да не споменавам. Аз като непушач съм бесен от това, че има закон, а той не се спазва. Затова с моите колеги от НФСБ сме подготвили законопроект, с който са защитени правата на непушачите, но има възможност за тези, които пушат да го правят в съответните ресторанти, заведения, кораби, включително по масови мероприятия.\"На въпрос как се приема това от Здравно министерство, Валери Симеонов отговори: \"Последната ми грижа е какво мислят от здравното министерство. Здравното министерство е елемент на изпълнителната власт, здравното министерство ще изпълнява законите, които са приети от Народното събрание\".\"Аз съм върл непушач, мразя пушачите, не ги понасям, но от друга страна съм представител на бизнеса и съм наясно какви щети нанася тази наредба, която отгоре на всичко не се и спазва. Сега се пуши навсякъде. Навсякъде, където и човек да отиде се връща с вмирисани дрехи, нека поне да има едно място, което е с херметически врати и вентилация, където този, който пуши - поне да не пречи\", мотивира готвеното предложение вицепремиерът.", "date": "2018.04.13", "title": "За това лято Симеонов се кани да върне пушачите в заведенията"}
{"url": "https://news.bg/world/harvatiya-ratifitsira-istanbulskata-konventsiya.html", "text": "Парламентът на Хърватия ратифицира Истанбулската конвенция, която провокира масови протести на социални консерватори, които вярват, че подкопава семейните ценности в римокатолическата страна, информира \"Ройтерс\".Опоненти на конвенцията твърдят, че подкрепят целта й за борба с домашното насилие, но отхвърлят дефиницията за пол, тъй като вярват, че открива пътя към въвеждане на транссексуални или трансполови като отделни категории.При гласуването в 151-местния парламент 110 депутати подкрепиха конвенцията, написана от базирания в Страсбург Съвет на Европа, който насърчава човешките права и демокрацията.За да успокои недоволните, консервативното коалиционно правителство прие отделна декларация, в която се уверява, че конвенцията няма да промени правната дефиниция на брака като съюз между мъж и жена.\"\", добави министър-председателят.Няколко депутати от коалицията, която държи 77 места в законодателния орган, отказаха да подкрепят конвенцията, но опозиционни депутати помогнаха за ратифицирането й.По-рано тази година България и Словакия спряха ратификацията на конвенцията поради подобни съображения, свързани с дефиницията за пола.", "date": "2018.04.13", "title": "Хърватия ратифицира Истанбулската конвенция"}
{"url": "https://news.bg/int-politics/rusiya-e-izprobvala-boyni-otrovni-veshtestva-varhu-bravi-obyavi-velikobritaniya.html", "text": "Русия е правила изпитания върху брави като начин за използването на нервнопаралитични вещества, а също е хаквала имейлите на Сергей Скрипал и дъщеря му Юлия поне от 2013 г. насам.Това показва публикувана от Великобритания информация, която досега беше класифицирана, във връзка с атаката срещу двамата в английския град Солсбъри на 4 март, съобщава \"Гардиън\".Това е важно развитие в казуса, защото по-рано беше разкрито, че семейство Скрипал са били отровени с новичок във формата на бял гел без миризма, който е бил сложен върху входната брава на жилището на Скрипал.Британските власти публикуваха разузнавателна информация, свързваща Русия с нападението срещу руския двоен агент, включително твърденията, че Москва е правила изпитания върху брави като начин за използването на нервнопаралатични вещества и че руското военно разузнаване е пробило имейлите на двете жертви поне от 2013 г. насам.Твърденията са направени в писмо, изпратено от сър Марк Седуил, съветник по националната сигурност на Обединеното кралство, до генералния секретар на НАТО Йенс Столтенберг. Изключително рядко британските власти публикуват подобна класифицирана разузнавателна информация.В писмото Седуил, който има поглед върху работата на всички британски шпионски служби, е използвал част от разузнавателната информация, на която британският премиер Тереза Мей се позова в изявлението си пред британския парламент, в което обяви, че Русия е \"много вероятно\" да стои зад атаката срещу Сергей и Юлия Скрипал.Той посочва, че нервнопаралитичното вещество новичок е било разработено в руския изследователски център в град Шихани като част от програма за нападателни химически оръжия под кодовото име \"Фолиант\".Според Седуил Русия e разглеждала поне някои от дезертьорите си като \"легитимни цели за покушение\", с предположението, че сред тях може да е бил Сергей Скрипал като бивш служител на руското военно разузнаване (ГРУ), който беше осъден от Русия за шпионаж през 2004 г., след като е работил за британската разузнавателна служба МИ-6.\"Имаме информация, индикираща интерес на руските разузнавателни служби към семейство Скрипал, датиращ назад във времето поне до 2013 г., когато имейли на Юлия Скрипал са били хакнати от киберспециалисти на ГРУ\", пише Седуил.Той казва още: \"През 2000-те години Русия слага началото на програма за тестване на средства за използването на бойни химически вещества и да обучава персонал от специалните части в използването на тези оръжия. Тази програма впоследствие включваше разследване на начините за използване на нервнопаралатични вещества, включително чрез прилагане върху брави. През последното десетилетие Русия е произвела и складирала малки количества новичок в рамките на една и съща програма.\"Седуил заявява, че Русия е продължила да разработва малки количества новичок през последното десетилетие.\"Програмата за химически оръжия на Русия продължи след рухването на Съветския съюз. До 1993 г., когато Русия подписа конвенцията за химическите оръжия, е вероятно част от новичока да е преминал тестовете за приемане, което да позволи използването му от руската армия\", допълва Седуил.\"Русия не е обявила при подписването на конвенцията за химическите оръжия, че работи върху новичок. Русия е разработвала допълнително новичок след ратифицирането на конвенцията. В средата на 2000-те години президентът Путин е участвал плътно в програмата за химически оръжия на Русия. Много малко вероятно е някоя бивша съветска република (различна от Русия) да е разработвала химически оръжия след обявяването на независимост. Малко вероятно е новичок да бъде произведен и използван от недържавни участници (например престъпна или терористична групировка)\", изтъква още той.Решението за публикуване на разузнавателната информация от страна на британските власти е отчасти в отговор на войната на думи с Русия, която многократно отрече, че е отговорна за нападението срещу Скрипал, като приведе десетки алтернативни сценарии.Организацията за забрана на химическите оръжия (ОЗХО), която е свързана с ООН, потвърди вчера, че нервнопаралитично вещество новичок е било използвано при атаката в Солсбъри.Седуил добавя: \"Бих искал да споделя с вас и нашите съюзници допълнителна информация относно нашата оценка, че е много вероятно руската държава да е отговорна за атаката в Солсбъри. Само Русия разполага с техническите средства, оперативния опит и мотива.\"Терминът \"много вероятно\" обикновено се използва от британските разузнавателни служби, когато смятат, че нещо е 100 процента сигурно, тъй като те не желаят да изразят това мнение категорично, за да не се окаже в крайна сметка погрешно.\"Русия има доказан опит в извършването на подкрепяни от държавата убийства\", категоричен е Седуил.Той заключава: \"Следователно ние продължаваме да смятаме, че Русия е отговорна и няма правдоподобно алтернативно обяснение.\"", "date": "2018.04.13", "title": "Русия е изпробвала бойни отровни вещества върху брави, обяви Великобритания "}
{"url": "https://news.bg/entertainment/kak-da-se-razbirat-i-upravlyavat-krizi-na-reputatsiyata.html", "text": "Какво точно е репутацията? Как тя се създава, упрявлява, измерва, защитава и губи? Как настъпват репутационните кризи? Защо трябва да разбираме, управляваме и предотвратяваме този тип кризи в задръстения от всякаква информация свят?Отговорите на тези и други важни въпроси читателите ще намерят в новата колективна монография на специалисти от Факултета по журналистика и масова комуникация на Софийския университет \"Управление на репутационни кризи\".Книгата обединява научни резултати от изследванията в докторските програми на Софийския университет \"Кризисен мениджмънт - управление на репутационни кризи\" и \"Кризисен пъблик рилейшънс\", ръководени от проф. д-р Чавдар Христов.\"Управление на репутационни кризи\" представя в цялост кризата на репутацията - явление, обострено от три агресивни социално-икономически фактора - медиатизацията, дигитализацията и интернет.Обяснен е преходът от \"икономика на информацията\" към \"икономика на вниманието\" и е даден отговор на въпроса защо в наши дни именно репутацията на публични и частни организации е по-ценна от материалните активи, а репутационните кризи са една от най-големите заплахи за доверието на публиките към икономически, образователни, политически, правителствени, неправителствени и други организации.Разгледан е и въпросът как Интернет активира неимоверно ролята на онлайн репутацията чрез рейтинги, базирани на цитирането, харесването (лайкването) и вирусното (вайръл) разпространение на съдържание, чрез пренареждане на позициите в търсачките с помощта на скъпоструващите услуги SERM и SEO, както и чрез платения контрол и защита на репутацията на частни лица, компании и брандове в търсещите системи.Досега изследванията на репутационните кризи се свързват предимно с имиджа, който се приема като част от репутацията, но не я припокрива. От друга страна, в англоезичната наука се отбелязва повишен интерес към репутационните кризи с акцент върху теоретичните разработки, но те също са недостатъчно обвързани с теренни изследвания.Колективната монография \"Управление на репутационни кризи\" представя приложението на методиката на управлението на репутационни кризи в широк спектър от области, в които кризисната комуникация има значителна роля за успеха или провала на организациите. Очертаните от отделните изследователи резултати, специфични за всяка област, извеждат и обобщават основни фактори за успех или провал на кризисната комуникация при управлението на репутационни кризи. Авторите изпълняват и задачите да дефинират терминологичния апарат, свързан с изследванията на репутационни кризи (репутация, имидж, бранд, добра воля, доверие, добавена стойност, репутационна криза, репутационен мениджмънт и др.); да разработят обща за изследванията в тази област методологична рамка; да представят алгоритъм за измерване на отразени в медиите репутационни кризи; да представят модели за анализ, медийно влияние и управление на репутационни кризи; да изследват конкретни и актуални за съвременността репутационни заплахи и кризи.Изследванията на конкретни случаи, отразени в национални и световни медии, които се провеждат от докторанти и постдокторанти на ФЖМК през последните няколко години в рамките на докторските програми, показват, че проблемът повишава своята актуалност, като дестабилизира или засилва чувствителността при важни обществени отношения.Очакваният научен ефект от книгата е, че ще запълни една недостатъчно изследвана у нас област от комуникационния мениджмънт. Тя ще помогне на комуникаторите да подобрят практическите си умения при управлението на репутационни кризи.Монографията \"Управление на репутационни кризи\" ще се използва и за учебно помагало, което да даде теоретични и приложни знания на обучаващите се в областта на комуникационния мениджмънт бакалаври и магистри, както и да послужи на професионалистите в областта на комуникациите.Монографията е  и е достъпна на български език за ползване от научната общност не само в България, а и в световен мащаб.В колективната монография  ще откриете обобщените резултати от изследвания върху:", "date": "2018.04.13", "title": "Как да се разбират и управляват кризи на репутацията?"}
{"url": "https://news.bg/world/parva-zhertva-na-ukrainskata-armiya-ot-novoto-primirie.html", "text": "Киев съобщи за първи загинал войник в Украйна от новото примирие с проруските сепаратисти в Източна Украйна от края на март, информира АФП.\"\", каза говорител на украинската армия.Друг войник е с тежки наранявания при подновените боеве. Въоръжените сили на Украйна обвиняват сепаратистите, че са използвали артилерия с голям калибър.С посредничеството на международни наблюдатели новото примирие влезе в сила на 30 март след подобни договорености, които помогнаха за намаляване на насилието, но не и за цялостно прекратяване на войната.Започналата през април 2014 г. война отне живота на повече от 10 000 души.", "date": "2018.04.13", "title": "Първа жертва на украинската армия от новото примирие "}
{"url": "https://news.bg/world/korbin-tereza-mey-chaka-instruktsii-ot-vashington-za-siriya.html", "text": "Лидерът на Лейбъристката партия Джереми Корбин обвини британското правителство, че \"чака инструкции\" от САЩ как да реагира в сирийската криза, след като съюзниците си обещаха да работят заедно за международен отговор, пише \"Гардиън\".Корбин предупреди, че военна интервенция срещу режима на президента на Сирия Башар Асад може да доведе до ескалация на конфликта.Той призова британското правителство да поиска независимо разследване от ООН на твърденията за химическа атака в Дума.В четвъртък вечерта Доналд Тръмп проведе разговор с премиера Тереза Мей за кризата. Двамата лидери се съгласиха да работят заедно за международен отговор.\"\", подчерта Корбин.", "date": "2018.04.13", "title": "Корбин: Тереза Мей чака инструкции от Вашингтон за Сирия"}
{"url": "https://news.bg/society/14-april-e-den-na-natsionalen-traur-za-zhertvite-ot-katastrofata-kray-vakarel.html", "text": "14 април (събота) е обявен за ден на национален траур за жертвите от тежката катастрофа на автомагистрала \"Тракия\". Това решение на Министерския съвет, обявиха от пресслужбата на МС.Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина.Припомняме, , на автомагистрала \"Тракия\" в района на Вакарел. Катастрофата стана при км 27 в посока София.По първоначални данни при инцидента на място са загинали 6 души. 22 души са ранени, сред които и дете.Съболезнования на семействата на загиналите при трагичната катастрофа на магистрала \"Тракия\" изказа и президентът Румен Радев.\"Както аз, така и цялото ни общество, сме съпричастни с болката и скръбта ви\", се казва в изявлението на държавния глава.Румен Радев пожелава бързо възстановяване на всички пострадали. Той благодари на всички медицински екипи, които са помагали на ранените и полагат грижи за лечението им.", "date": "2018.04.13", "title": "14 април е ден на национален траур за жертвите от катастрофата край Вакарел"}
{"url": "https://news.bg/society/borisov-saboleznovaniya-na-blizkite-na-zaginalite-pri-katastrofata-kray-vakarel.html", "text": "Премиерът Бойко Борисов изказа съболезнования на близките на загиналите при .В социалната мрежа \"Фейсбук\" написа: \"Поднасям искрените си съболезнования на близките на загиналите в днешната тежка катастрофа на АМ \"Тракия\". Надявам се всички пострадали бързо да се възстановят.\"Борисов увери и че здравните заведения и компетентните институции са предприели всички мерки за оказване на помощ на нуждаещите се.Припомняме, МВР обяви два телефонни номера, на които хората могат да получат информация относно състоянието на пострадалите. Номерата са:02/982 51 54 0889 944 260При  загинаха 6 души, а 22 бяха ранени. Всички пострадали са настанени в столични болници. Някои хора са с тежки травми и опасност за живота.По-рано днес на брифинг на регионалния министър Николай Нанков и министъра на транспорта Ивайло Московски стана ясно, че .Свидетели обясняват, че син автомобил е ударил автобуса отстрани при опит за изпреварване, при което шофьорът на рейса е изгубил контрол и автобусът е влязъл в канавката.Вече тече и . Проверката разпореди лично Московски.По случая е образувано  в Окръжната прокуратура в София. Разследването се осъществява под наблюдението на дежурен прокурор и заместник на окръжния прокурор.14 април (събота) е обявен за ден на национален траур за жертвите от тежката катастрофа на автомагистрала \"Тракия\", обявиха от пресслужбата на МС.", "date": "2018.04.13", "title": "Борисов: Съболезнования на близките на загиналите при катастрофата край Вакарел"}
{"url": "https://news.bg/your-voice/posolstvoto-na-azerbaydzhan-u-nas-optimistichno-sled-izborite.html", "text": "Скъпи приятели,Искаме да доведем до вашето внимание долупосочената информация, свързана с проведените на 11 април 2018 г. в Република Азербайджан президентските избори, които показаха висока избирателна активност:- От 5 милиона 332 хиляди и 817 избиратели в изборите участваха 3 милиона 962 хиляди и 123 души и активността на президентските избори състави 74,30%. Изборите, проведени в 5641 избирателни пункта в 125 избирателни окръга безпрепятствено са наблюдавани от 60000 местни и международни наблюдатели. С цел наблюдаване на президентските избори, в това число и водещите световни СМИ, в Азербайджан пристигнаха 118 чуждестранни журналиста. Централната избирателна комисия на Република Азербайджан осигури възможност процесът на гласуването да се наблюдава непосредствено в режим \"online\", като бяха установени 1000 уеб-камери;- 894-те международни наблюдатели (в това число и от Република България), които наблюдаваха президентските избори, са представители на 59 държави и 61 международни организация. Изборите бяха проследени от около 20 български наблюдатели, включително членове на 44-то Народно събрание на Република България, представляващи различни политически партии, и представители на сдружение \"Гражданска инициатива за свободни и демократични избори\" (ГИСДИ). В изявленията пред местната и международната преса международните наблюдатели съобщиха, че президентските избори са организирани на високо ниво и се провеждат в прозрачни и демократични условия в съответствие с международните стандарти;- Според официалната информация на Централната избирателна комисия на Република Азербайджан в резултат на гласуването президентът на Република Азербайджан Илхам Алиев с 86,03% от гласовете е на първо място сред осемте кандидати. След като бяха известни резултатите от изборите президентът Илхам Алиев направи изявление към народа и му изрази благодарността си за проявеното отново доверие, отбелязвайки, че в името на успешното развитие на Република Азербайджан като държавен глава през последните 15 години води вътрешна и външна политика, в центъра на която винаги е бил гражданинът на Азербайджан, неговите проблеми, неговите грижи и неговото благополучие и обеща, че през следващите 7 години ще продължи политическия курс, насочен към стабилност, сигурност, развитие и прогрес в бъдещата дейност.Високата подкрепа на азербайджанските избиратели е логичният резултат от лидерството на Илхам Алиев, успешното демократично развитие и социално-икономическия прогрес на нашата страна под неговото ръководство през последните 15 години и нарастващото влияние на страната на международна сцена. Трансрегионалните енергийни и транспортни проекти, реализирани от Азербайджан, допринесоха не само за просперитета на Азербайджан, но и за социално-икономическото развитие на съседните страни и откриха нови възможности за взаимноизгодно регионално сътрудничество. Винаги надежден партньор в международните отношения, Азербайджан ще продължи своята политика на интеграция в световната общност и ще продължи да развива сътрудничеството си с международните си партньори, включително с Република България и Европейския съюз, които са стратегически му партньори в рамките на този политически курс.Това ме прави убеден оптимист за бъдещето на сътрудничеството между Азербайджан и България, което наистина има голям потенциал за развитие.", "date": "2018.04.13", "title": "Посолството на Азербайджан у нас оптимистично след изборите"}
{"url": "https://news.bg/society/direktorat-na-speshna-pomosht-potresen-ot-katastrofata.html", "text": "\"Работя 24 години в Бърза помощ, петък винаги е бил най-трудният ден за нас. Това, което се случи, ни потресе.\" Това заяви на брифинг директорът на \"Спешна помощ\" д-р Георги Гелев във връзка с , при която загинаха 6 души, а други 22 бяха ранени.Според Гелев действията около помагането и спасяването на пострадалите при инцидента са били организирани по най-бързия възможен начин.Първото обаждане за произшествието е постъпило в 11.20 часа. Веднага е била изпратена линейка от Ихтиман, която е пристигнала на мястото в 11.30 часа.15 минути по-късно, в 11.45 часа, на местопроизшествието са пристигнали и други два екипа от София. Екипите са били реанимационни и са извършвали триажа на място.До 25 минути след първия сигнал общо 14 екипа са били мобилизирани, допълни Гелев.Припомняме, МВР обяви два телефонни номера, на които хората могат да получат информация относно състоянието на пострадалите. Номерата са:02/982 51 54 0889 944 260При  загинаха 6 души, а 22 бяха ранени. Всички пострадали са настанени в столични болници. Някои хора са с тежки травми и опасност за живота.По-рано днес на брифинг на регионалния министър Николай Нанков и министъра на транспорта Ивайло Московски стана ясно, че .Свидетели обясняват, че син автомобил е ударил автобуса отстрани при опит за изпреварване, при което шофьорът на рейса е изгубил контрол и автобусът е влязъл в канавката.Вече тече и . Проверката разпореди лично Московски.По случая е образувано  в Окръжната прокуратура в София. Разследването се осъществява под наблюдението на дежурен прокурор и заместник на окръжния прокурор.", "date": "2018.04.13", "title": "Директорът на \"Спешна помощ\" потресен от катастрофата"}
{"url": "https://news.bg/int-politics/aleks-aleksiev-ne-ochakva-krizata-v-siriya-da-bade-preodolyana.html", "text": "Надали кризата в Сирия ще бъде преодоляна. Това заяви пред БНР Алекс Алексиев, председател на Центъра за балкански и черноморски изследвания.Според него на заседанието на Съвета за сигурност на ООН тази вечер Русия ще наложи вето за изпращане делегация в Сирия. Американците - ще действат с или без решение на Съвета за сигурност. Чака се пристигане на корабите на дадено положение. В началото на седмицата ще има удар, категоричен е Алексиев. \"През всички тези години не съм чувал да се говори за бомбардиране сградата на военното министерство в Дамаск, където има руски съветници. В момента това се чува, което е знак, че се мисли за много сериозен удар. До 4-5 дни ще се види какво ще стане докато дойде самолетоносачът\", каза Алексиев.\"Според мен е решено, че ще има атака от страна на САЩ, най-малко от Франция и Англия. Възможно е и други да се присъединят. Проблемът не е от днес или от вчера. Преди година също имаше престъпно употребление на отровен газ от страна на Асад срещу неговия собствен народ. Не може повече да се търпи! Това, което ще последва, независимо от машинациите на Русия в Съвета за сигурност, ще има много силен удар, много по-силен от миналата година\", каза Алексиев.Той припомни, че преди една година американците изстреляха 59 ракети в една база в Сирия, от която започнаха нападенията с отровен газ срещу един сирийски град. По всяка вероятност ударът ще бъде много по-широк, прогнозира Алексиев. Въпросът е до колко обширен ще е ударът, ще стане със или без съгласието на Русия. Надали ще има съгласие от Русия, каза Алексиев. Русия се поставя в една неизгодна ситуация - да се сдружава с човек, който потребява отровен газ, заяви анализаторът.В отговор на репликата, че не е доказана употребата на отровен газ от страна на Асад (в град Дума - б.р.), Алексиев запита - от какво са умрели тези хора. В отговор на предположението, че това е монтаж, Алекс Алексиев възкликна: \"Глупости!\" и продължи тезата си, че в последните години Асад бил употребил отровен газ в 213 случаи. Не винаги газът бил смъртоносен като зарин, често бил хлорин и др., каза председателят на Центъра за балкански и черноморски изследвания.\"Никой в света не се съмнява в това. Аз недоумявам защо Русия се поставя в това положение - за някакви си мизерни бази, които притежава там. На запад има не само единодушие, възможно е и арабски държави да участват - Саудитска Арабия, дори Катар\", каза Алексиев.\"Не разбирам защо Асад продължава да прави тези работи, при положение, че печели войната. Фактът, че продължава да действа в такива субстанции, значи, че не го интересува международното мнение, заяви Алексиев.В отговор на въпрос, че Асад няма интерес да ползва газ, Алексиев каза: \"Не го разбирам\". Няма доказателства, че той губи войната, което би било причина да ползва крути мерки (като използването на газ - б.р.).На въпрос може ли атака към Сирия да е прелюдия към по-голям военен конфликт между основните играчи и между САЩ и Иран, най-вече, Алексиев прогнозира, че конфликтът с Иран ще се задълбочи.Новият съветник на американския президент Доналд Тръмп - Джон Болтън, отдавна твърди, че договорът за ядрената програма, сключен по време на Барак Обама, е неизгоден за американците. След седмици Доналд Тръмп трябва да покаже пред Конгреса, че договорът е изгоден за Америка, но това няма да стане. Това ще доведе до конфликт между Европа и Америка от гледна точка на договора с Техеран и влошаване отношенията с Техеран. Едно скъсване с този договор значи нови санкции на Америка срещу Иран, обясни Алекс Алексиев.В коментар на информацията, че Русия обмисля ответни ограничения на стоки и услуги на американски компании и на други държави - храни, суровини, лекарства, произведени в САЩ, включително алкохол, цигари, програмни продукти, анализаторът отговори:\"Да се налагат мерки срещу производство на лекарства, произведени в САЩ е автогол. По данни на Русия 75% от електрониката, необходима за строеж на ракети, идва от запада. Подобни мерки са бутафория\", смята Алекс Алексиев.", "date": "2018.04.13", "title": "Алекс Алексиев не очаква кризата в Сирия да бъде преодоляна"}
{"url": "https://news.bg/world/predlozhenie-za-razdelyane-na-kaliforniya-na-3-shtata-glasuvat-prez-noemvri.html", "text": "Избирателите в Калифорния могат да получат шанс да решат дали американският щат трябва да бъде разделен на три щата този ноември, съобщава CBS.Милиардерът Тим Дрейпър, който предлага инициатива за разделяне на най-многолюдния щат в САЩ, заяви, че е събрал достатъчно подписа за организиране на допитване през ноември. Дрейпър добави, че инициативата, която той нарича \"CAL 3\", е събрала повече от 600 000 подписа, които ще бъдат предадени на официалните власти през следващата седмица.Необходими са 365 880 регистрирани гласа - 5% от избирателната активност за губернатор на изборите през 2014 г., за да се организира гласуване.За разделянето на Калифорния на три щата ще се изисква и одобрение на Конгреса.Според предложената инициатива централният щат ще включва Лос Анджелис, Вентура, Санта Барбара, Монтерей и Сан Бенито; южният щат ще включва Ориндж, Ривърсайд, Сан Бернардино, Сан Диего и други, а останалите 40 окръга ще образуват северен щат.Жителите ще решат за новите имена на трите щата. \"CAL 3\" няма връзка с усилията за отцепване на Калифорния от САЩ.", "date": "2018.04.13", "title": "Предложение за разделяне на Калифорния на 3 щата гласуват през ноември?"}
{"url": "https://news.bg/health/otchitat-i-vtoro-zabolyavane-pri-davane-na-telk.html", "text": "Второ тежко заболяване ще се взима под внимание за получаване на пълния размер на инвалидната пенсия само при 50% инвалидност за него. Това стана ясно след провелата се близо тричасова среща в Министерство на здравеопазването по повод изтеглената Наредба за медицинската експертиза. Именно някои разпоредби в нея изкараха хиляди хора с увреждания и техните близки на национален протест.Министърът на здравеопазването Кирил Ананиев поясни, че когато едно лице има заболяване с най-голям процент 80%, но в същото време има и други тежки заболявания, за да може да получи правото на придружител и пълния размер на пенсията, може би ще му бъде дадена възможност да събира второ заболяване, което обаче трябва да е оценено с над 50 на сто.\"При всички случаи второто допълващо заболяване ще е 50% и над 50%. Няма да допуснем заболяване с по-малък процент инвалидност\", коментира здравният министър.Очаква се промените в наредбата да бъдат готови в срок до 23 април. До тогава експертите на министерството ще трябва да изготвят сравнителен анализ по отношение на приложенията по настояване на национално представителните организации на хората с увреждания. Целта е да се сравняват текстовете от досега действащата наредба и проекта на новата.\"Тази наредба е направена с поглед към инвалидите, тя работи за инвалидите, тя се очаква от хората с увреждания\", заяви министър Ананиев.Той отчете днешната среща като сериозна крачка по отношение на консенсуса на принципните постановки, които са залегнали в устройствения правилник и наредбата за медицинската експертиза.Правилникът за устройството и организацията на работа на органите на медицинската експертиза ще бъде публикуван още днес на интернет страницата на МЗ.Вицепремиерът Валери Симеонов също отчете добър резултат от срещата. Той определи наредбата като перфектна. \"Наредбата за мен е много добра, на много добро ниво, когато се направят корекциите, с които да отговорим на исканията на представителите на хората с увреждания - тя ще стане още по-добра\", настоя Валери Симеонов.\"Вярвам, че тази наредба ще бъде полезна, както за хората с увреждания, така и за държавата, защото тя категорично ще прекрати възможностите за злоупотреби с ТЕЛК-овете\", заяви още вицепремиерът.По думите му качването на Правилника за работа на органите на медицинската експертиза на сайта на МЗ дава възможност \"час по-скоро да започне оздравяването на процеса на оценка на инвалидността\".Андриана Стоименова, заместник-председател на Националния съвет за интеграция на хората с увреждания, коментира, че по отношение на множеството увреждания настояват да се обърне внимание, хората да не бъдат ощетявани и да не отиват в по-ниски групи.По отношение на правилника в ТЕЛК тя изтъкна, че е постигнато съгласие при необходимост от технически помощни средства, те да са записани още в ТЕЛК , за да се избегне допълнително ходене в ЛКК за хората с трайни увреждания.", "date": "2018.04.13", "title": "Отчитат и второ заболяване при даване на ТЕЛК"}
{"url": "https://news.bg/world/johanis-razreshi-prokurorsko-razsledvane-sreshtu-bivshiya-prezident-iliesku.html", "text": "Румънският президент одобри искане за наказателно преследване на бившият президент и премиер по обвинения в престъпления срещу човечеството за ролята им в кървавата антикомунистическа революция в страната, съобщава АП.Президентът Клаус Йоханис поиска от министъра на правосъдието да се заемат заедно с прокуратурата с бившия президент Йон Илиеску, бившия премиер Петре Роман и бившия вицепремиер Джелу Войкан Войкулеску.Тримата са основатели на Националния спасителен фронт, когато комунистическият лидер Николае Чаушеску е свален на 22 декември 1989 г. и екзекутиран три дни по-късно.Президентът Йоханис отговаря на искане от 2 април от генералния прокурор на Румъния.Президентското одобрение е необходимо, защото събитията са когато тримата са правителствени служители.", "date": "2018.04.13", "title": "Йоханис разреши прокурорско разследване срещу бившия президент Илиеску"}
{"url": "https://news.bg/crime/dve-detsa-zaginaha-pri-pozhar-vav-furgon-v-selo-ustina.html", "text": "Две деца загинаха при пожар във фургон край пловдивското село Устина, съобщи bTV. Сигналът за горящ фургон е подаден около 10:40 часа.В болница са 18-годишна жена и 2-годишното й дете, които живеели в помещението. Докато помагал на майката и детето е пострадал и 41-годишният собственик на имота и на отдадения под наем фургон.По данни на майката, при пожара са загинали другите й две деца - момиченце на 6 г. и момченце на 4 г.Извършва се оглед от служители на полицията в Стамболийски. Причините за възникване на инцидента са в процес на изясняване.", "date": "2018.04.13", "title": "Две деца загинаха при пожар във фургон в село Устина"}
{"url": "https://news.bg/world/unishtozhiha-6-hil-butilki-domashen-alkohol-sled-blizo-100-smartni-sluchaya-v-indoneziya.html", "text": "Хиляди бутилки с фалшив алкохол са унищожени от полицията на Индонезия, след като през последните седмици бяха регистрирани около 100 смъртни случая вследствие употребата на токсичен алкохол, информира АФП.Властите в град Тангеранг, предградие на столицата Джакарта, използваха валяк за унищожаването на 6 000 бутилки с фалшив алкохол. В същото време полицията погна търговците, за да спре разпространението на смъртоносния алкохол.Най-населената мюсюлманска държава в света забрани продажбата на алкохол в повечето магазини извън Бали през 2015 г., въпреки че все още може да се намери в супермаркети, барове и хотели.Високите акцизи оскъпяват алкохолните напитки, което принуждава работниците с ниски доходи да прибягват до евтин и понякога смъртоносен домашен алкохол.Властите обявиха, че от края на март най-малко 97 души са загинали в страната от консумация на незаконен алкохол. Други 160 души са в болница, като мнозина са в критично състояние.Най-малко 17 души са арестувани или са заподозрени за разпространение на фалшив алкохол, разкриха от полицията.Единият от заподозрените почина в болницата, защото той самият е консумирал фалшив алкохол, каза говорител на полицията.Произвеждащите в домашни условия алкохол често добавят метанол, безцветна течност, която е изключително отровна, ако бъде погълната.Някои от заподозрените са признали, че са смесили чист алкохол с кола, енергийни напитки, сироп за кашлица и дори химикали против комари.Смъртните случаи принудиха властите в град Бандунг, голям град източно от Джакарта, да обявят извънредно положение.През 2016 г. 36 души починаха в Ява след консумация на домашен алкохол.", "date": "2018.04.13", "title": "Унищожиха 6 хил. бутилки домашен алкохол след близо 100 смъртни случая в Индонезия"}
{"url": "https://news.bg/politics/balkanskite-polititsi-razbraha-che-edinstveniyat-pat-e-kam-es-i-nato-dovolen-borisov.html", "text": "Политическият елит на Балканите разбра, че единственият път е ЕС и НАТО. Това заяви министър-председателят Бойко Борисов след среща с председателстващия Съвета на министрите на Босна и Херцеговина Денис Звиздич, който е на двудневно посещение у нас по покана на българския си колега. \"Трябва да се работи много бързо и да използваме тази инерция, която създадохме за тези няколко месеца\", заяви Борисов.От своя страна Звиздич благодари, че България върна в дневния ред на Европа темата за Западните Балкани и в рамките на своето председателство я постави като приоритет.Той бе категоричен, че запазването на европейската перспектива е най-важен приоритет за страните от Западните Балкани.\"За нас това е от изключително значение, за Босна и Херцеговина, разбира се изключително важно и за целите Западни Балкани. България действително бе първата държава, признала Босна и Херцеговина в един много важен исторически момент, за което ние винаги ще бъдем благодарни. 26 години по-късно България отново има изключително важна роля за Босна и Херцеговина във връзка със запазването на европейската перспектива, като най-важната обща идея за всички държави от Западните Балкани\", коментира Звиздич.\"Отново благодарим изключително много на България, защото за нас това е нова надежда и събужда нова енергия\", коментира Звиздич.Денис Звиздич заяви още, че през последните три години Босна и Херцеговина е постигнала важен напредък по отношение на европейската интеграция и членството в НАТО. \"Всички наши досегашни задължения по пътя към европейската интеграция са изпълнени. Ние предадохме попълнения въпросник преди известно време и до края на тази година очакваме да получим статут на държава кандидат\".Като \"особен стимул\" той изтъкна ролята на новата стратегия на ЕС до 2025 г., даваща еднакви шансове за страните от Западните Балкани по пътя към европейската интеграция.Във връзка с Плана за действие за членство в НАТО Звиздич заяви, \"че това е едно послание за мир, стабилност\".Акцент в разговорите е развитието на транспортната свързаност на Балканите, реализирането на проектите в секторите на железопътния, автомобилния и авиотранспорта.Звиздич изтъкна, че е предложил на своя колега Бойко Борисов създаването на Авиокомпания за държавите от Балканите, които не разполагат със собствени авиокомпании. Премиерът Борисов изтъкна от своя страна, че е възложил на транспортния министър Ивайло Московски работата по създаването на регионална авиоасоциация, която да свърже столиците на онези държави, които нямат свои национални авиокомпании, каквато е Босна и Херцеговина, Македония, Албания.Звиздич даде пример с разстоянието между Сараево и София, което е около 600 км. \"Малко е, ако имате добра транспортна инфраструктура\", коментира още той.По отношение на икономическото развитие стана ясно, че стокообменът между двете страни е 150 млн. евро. По думите му, това не е достатъчно. Създаването на директна авиовръзка Сараево - София би могло да бъде стимул за бизнесмените, изтъкна още Звиздич.\"Между нашите правителства и бизнеса трябва да се организират стопански икономически форуми, да представим потенциала на двете икономики\".По думите му са необходими инвестиции за реализирането на многобройните проекти за автомагистрали, жп мрежи.Звиздич декларира, че Босна и Херцеговина ще са важна част от международните усилия в борбата с екстремизма. Той посочи, че столетия наред в Босна и Херцеговина са живели народи, изповядващи четири религии и изтъкна, че правят всичко възможно да бъде предотвратена изцяло възможността за религиозен или какъвто и да е друг радикализъм. \"Това е един от най-важните ни приоритети\", каза още той.Борисов заяви, че е много трудно да бъдат убедени страните от Западна Европа за необходимостта от европейска перспектива сега за Западните Балкани, но отчете, че след поставянето на темата е оптимист.", "date": "2018.04.13", "title": "Балканските политици разбраха, че единственият път е към ЕС и НАТО, доволен Борисов"}
{"url": "https://news.bg/world/100-200-grama-chist-alkohol-na-sedmitsa-namalyava-zhivota-s-6-mesetsa.html", "text": "Препоръчаните ограничения за безопасна консумация на алкохол са твърде високи в много развити държави и трябва да бъдат занижени за спасяване на човешки живот.Това показва проучване, публикувано в здравния журнал Lancet, информира АФП.Редовното пиене на повече от 100 грама алкохол на седмица - около 5-6 средни чаши вино или няколко халби бира - е свързано с намаляване продължителността на живот на мъжете и жените, се пояснява в изследването.\"\", установили авторите на проучването.Международен екип е анализирал данни на 600 000 души на възраст между 30 и 100 г. от 83 проучвания в 19 държави с високи доходи. Участниците са били наблюдавани най-малко една година. Авторите на проучването са използвали факти като възраст, пол, диабетна история, социално-икономическия статут и дали пушат цигари.Консумирането на 100-200 грама чист алкохол на седмица намалява продължителността на живот с около 6 месеца в сравнение с по-малко от 100 грама, установили учените. Употребата на 200-350 грама алкохол на седмица намалява продължителността на живот с 1 до 2 години, а при повече от 350 грама на седмица - до 5 г.Препоръките за нивата на консумация на алкохол варират в различните страни. В САЩ препоръката за мъже е до 196 грама или 11 чаши вино на седмица, а за жените 98 грама. Лимитите в Италия, Португалия и Испания са около 50% по-високи от тези във Великобритания, където безопасната консумация е до 112 грама.", "date": "2018.04.13", "title": "100-200 грама чист алкохол на седмица намалява живота с 6 месеца"}
{"url": "https://news.bg/energy/vsichki-erp-ta-iskat-po-skap-tok-no-kevr-nyama-da-go-dopusne.html", "text": "Всички електроразпределителни дружества, които подават заявления за участие във формирането цената на тока, искат увеличение между 20-50% на цената на електроенергията. Ние няма да го допуснем това и българските граждани могат да бъдат спокойни, защото КЕВР ще се съобразим изцяло с интересите и нуждите на българското общество.Това съобщи председателят на Комисията за енергийно и водно регулиране Иван Иванов на брифинг, посветен на това дали ще се увеличи драстично цената на тока от лятото.Иванов отрече като неверни и манипулирани внушенията, които се появиха в медийното пространство, че цената на електроенергията ще се повиши многократно. \"Единственият орган, който се произнася за цената на тока, е КЕВР. Всичко друго е манипулация и неверни твърдения\", категоричен бе той.Иванов коментира като невярна и информацията, че предлага изкуствена цена на увеличението на тока.На въпрос отговорил ли е на писмото на лидера на БСП Корнелия Нинова, че не е предоставил информация за цената на тока на битовите потребителски нужди на ЧЕЗ Електро и ЧЕЗ разпределение, той заяви, че вече е предоставил такава информация.Иванов коментира и процедурата по отнемането на лиценза на ЧЕЗ Електро. \"Ще бъде изготвен доклад, който се ще разгледа от комисии в рамките на един месец и след това ще се произнесе дали ще се отнема лиценза на електроразпределителното дружество\", каза още той.Председателят на КЕВР припомни, че навсякъде по света процесът на излизане на потребителите на свободния пазар на тока, е между 5-6 години.", "date": "2018.04.13", "title": "Всички ЕРП-та искат по-скъп ток, но КЕВР няма да го допусне"}
{"url": "https://news.bg/crime/zadarzhaha-nad-10-hil-klyuchodarzhateli-na-kapitan-andreevo.html", "text": "Митничари задържаха 11 100 ключодържатели на ГКПП Капитан Андреево със съмнения, че са произведени в нарушение на права върху интелектуалната собственост.Фалшификатите са открити при проверка на товарен микробус с румънска регистрация, влизащ в страната от Турция на 27 март. В микробуса пътували шофьорът, съпругата му и непълнолетното им дете, румънски граждани. Автомобилът е селектиран за проверка с рентгенова апаратура.При последвалата физическа проверка, митническите служители откриват сред личния багаж на пътуващите 11 100 ключодържатели с логото на 12 марки автомобили, сред които BMW, VOLKSWAGEN, RENAULT, SKODA, FORD.В изпълнение на Регламент (ЕС) № 608/2013 и Закона за марките и географските означения, стоките, нарушаващи права на интелектуалната собственост, са задържани. По случая са предприети действия за уведомяване на правопритежателите на съответните търговски марки.", "date": "2018.04.13", "title": "Задържаха над 10 хил. ключодържатели на Капитан Андреево"}
{"url": "https://news.bg/int-politics/novi-sblasatsi-mezhdu-palestintsi-i-izrael-na-granitsata-s-gaza.html", "text": "Сблъсъци избухнаха по границата между Ивицата Газа и Израел, след като хиляди протестиращи палестинци се събраха за трета поредна седмица, съобщава \"Франс прес\".Ограничени сблъсъци между хвърлящи камъни палестинци и израелски войници са се разразили на поне две места по границата, като следобяд, след мюсюлманските молитви, се очакват по-големи протести.Най-малко седем палестинци са били простреляни и ранени от израелски войници, уточниха от здравното министерство в Газа.Израелската армия от своя страна твърди, че \"размирници и терористи\" мятат коктейли \"Молотов\" по израелските войници. Няколко хиляди жители на Газа се събраха на няколко места за трети пореден петък на масови протести след насилието при предишните протести, в които израелските сили избиха 33 палестинци и раниха стотици други.Протестите, които започнаха на 30 март, представляват сериозно предизвикателство за Израел, който отхвърли критиките, че стреля на месо срещу палестинците, посочвайки, че правилата, от които се води в тези случаи, нямало да се променят.Организаторите са призовали демонстрантите да горят израелски знамена и да развяват палестински.Двама жители на Газа са били ранени от израелски огън, след като протестиращите са запалили гуми близо до граничната ограда източно от град Газа.В протестен лагер там голямо израелско знаме е било разпънато на земята, за да могат демонстрантите да го тъпчат.През миналата седмица протестиращите струпваха гуми на едно място и ги запалваха, което доведе до гъсти облаци дим и обгазяване в граничния район. Израелските войници използваха големи вентилатори, за да отблъснат дима.Протестите под наслов \"Велик марш на завръщане\", които е предвидено да продължат шест седмици, призовават палестинските бежанци да се завърнат в бившите си домове, които сега са на територията на Израел - което израелците твърдят, че по същество означава, че призовават за унищожаването на еврейската държава.В първите два петъка в протестите взеха участие десетки хиляди близо до границата с Израел на пет различни места.По-малък брой са се приближили до оградата, хвърляйки камъни и търкаляйки горящи гуми към войниците, заемащи позиции от другата страна.Израел обвинява \"Хамас\", ислямисткото радикално палестинско движение, което контролира Газа, в използването на протестите като прикритие за извършване на насилие.Израел обеща да спре атаките, които увреждат граничната ограда и опитите за проникване, и заяви, че са правени опити за всичко това.Но палестинците твърдят, че протестиращите са били застрелвани, докато не са представлявали никаква заплаха за войниците, а генералният секретар на ООН Антонио Гутериш и Европейският съюз призоваха за независимо разследване на убийствата.Сред загиналите миналия петък беше журналистът Ясер Муртаджа, който според очевидци е носил отличителна журналистическа жилетка, когато е бил застрелян.Израел твърди, че той е бил платен член на \"Хамас\", но не предостави никакви доказателства.", "date": "2018.04.13", "title": "Нови сблъсъци между палестинци и Израел на границата с Газа"}
{"url": "https://news.bg/economics/s-blizo-7-proizvodstvenite-predpriyatiya-svivat-investitsiite.html", "text": "Разходите за придобиване на дълготрайни материални и нематериални активи в промишлеността през 2017 г. са със 7.4% повече в сравнение с 2016 година, показват данни от изследване на НСИ.  Резултати от проведена анкета на инвестиционната активност показват, че плановете на промишлените предприятия през 2018 г. са за свиване на инвестициите с 6.6% спрямо направените през предходната година.В общия обем на очакваните разходи за придобиване на дълготрайни материални и нематериални активи през тази година делът на частния сектор е 84.6%, като мениджърите от този сектор предвиждат намаление на инвестиционните си програми с 14% в сравнение с 2017 година.По основни производствени групировки най-голям относителен дял в инвестициите през 2018 г. се очаква да формира производството на стоки за междинно потребление (43.3%), при което се предвижда понижение от 12% спрямо предходната година.На второ място по прогнозен обем на инвестициите са енергетичните и свързаните с водата сектори (с относителен дял от 25.4%), при които се очаква увеличение с 27.9% в сравнение с 2017 година.Следва производството на недълготрайни потребителски стоки, което е с относителен дял от 16.3%, като предвижданията на мениджърите са за свиване на инвестиционните програми с 25.2% спрямо предходната година.", "date": "2018.04.13", "title": "С близо 7% производствените предприятия свиват инвестициите"}
{"url": "https://news.bg/world/liberalnata-opozitsiya-v-polsha-zadmina-upravlyavashtite-evroskeptitsi-sochi-prouchvane.html", "text": "Подкрепата за обединената либерална опозиция в Полша нарасна с 5% до 32 на сто, изпреварвайки управляващата евроскептична и националистка партия \"Право и справедливост\", показва социологическо проучване, цитирано от \"Ройтерс\".При избори днес \"Гражданска платформа\" и \"Новочесна\" (\"Модерна\") биха извоювали победа.Подкрепата за управляващата партия спада, след като се появи информация, че министри са получили спорни финансови възнаграждения, заради протести срещу затягане на законодателството за абортите и дипломатическия спор с Израел и САЩ във връзка с полското участие в Холокоста.\"Право и справедливост\" е подкрепяна от 29% от имащите право на глас в Полша, което е с 5% по-малко в сравнение с проучване от миналия месец, сочи анкета на Kantar Public за Fakt24.pl. Не за първи път поддръжката за управляващата партия намалява, но за първи път през последните месеци води опозицията.Преди няколко месеца управляващите се радваха на подкрепата на над 40% от избирателите.Следващото изпитание за \"Право и справедливост\" е тази година. През есента ще се проведат местни избори. През 2019 г. пък са планирани изборите за Европейски парламент и полски парламент.", "date": "2018.04.13", "title": "Либералната опозиция в Полша задмина управляващите евроскептици, сочи проучване"}
{"url": "https://news.bg/world/mezhdunarodnite-otnosheniya-ne-tryabva-da-zavisyat-ot-nastroenieto-na-tramp-namekna-moskva.html", "text": "Вицепремиерът на Русия Аркадий Дворкович заяви, че международните отношения не трябва да зависят от настроението на един човек, съобщава \"Ройтерс\", позовавайки се на РИА Новости.Според агенцията руският политик има предвид американския президент Доналд Тръмп.В сряда Тръмп предупреди, че ракетите идват в отговор на твърдения за атака на сирийските правителствени сили с химически оръжия., каза Дворкович на форум в Красноярск, според ТАСС.\"\", добави той.", "date": "2018.04.13", "title": "Международните отношения не трябва да зависят от настроението на Тръмп, намекна Москва"}
{"url": "https://news.bg/society/proveryavat-yunion-ivkoni-sled-tezhkata-katastrofa-kray-vakarel.html", "text": "Министърът на транспорта, информационните технологии и съобщенията Ивайло Московски нареди да се извърши извънредна проверка на фирмата превозвач \"Юнион Ивкони\" заради , край Вакарел, при която загинаха 6 души, а 22 бяха ранени. По непотвърдена информация при инцидента са загинали 10 души.По разпореждане на Московски са изпратени екипи на ИА \"Автомобилна администрация\" (ИААА) за извършване на проверки на мястото на инцидента и в офиса на фирмата превозвач.Автобусът се е движил по редовна линия Бургас-София, притежава валиден технически преглед (№ 15440515 от 06.02.2018) и карта за допълнителен преглед. Превозното средство е с първа регистрация от 14 август 2017 г. и е в лиценза на превозвача \"Юнион Ивкони\". Водачът на автобуса притежава всички необходими документи за извършването на обществен превоз на пътници.Министърът на регионалното развитие и благоустройството Николай Нанков разпореди на Агенция \"Пътна инфраструктура\" да бъде осигурен обходен маршрут. Екипите на АПИ и пътно-поддържащата фирма оказват съдействие на МВР за организация на движението в района на инцидента.Специализиран автомобил-лаборатория и експерти от ИААА са на мястото на инцидента и ще извършат всички допълнителни проверки след приключване на следствените дейности от органите на реда.", "date": "2018.04.13", "title": "Проверяват \"Юнион Ивкони\" след тежката катастрофа край Вакарел"}
{"url": "https://news.bg/regions/zhiteli-na-selo-trud-iskat-da-premestyat-dalech-zavoda.html", "text": "Трета година жителите на пловдивското село Труд дишат странни изпарения във въздуха, пишат в писмо до медиите от Инициативната група. Според хората, източник на неприятните миризми е Завод за производство на топло и електро енергия от органични отпадъци.Хората настояват за промяна в закона и гласуване на наредба, според която трябва да има санитарни отстояния от населени места на подобни обекти. Жителите на Труд искат цялостен ОВОС на изградените в непосредствена близост производствени обекти. В противен случай те предупреждават, че ще протестират на магистралата.Само за изминалата календарна година имаше пет протеста със затваряне на Карловско шосе. Инициативна група се срещна с представители на всички министерства, случаят стигна и до премиера, пишат от село Труд.\"Очевидно собствениците на централата стоят над закона и над най-силните политически фигури в страната, защото случая остава нерешен, а землището на село Труд все повече заприличва на обществена тоалетна\", се казва в обръщението на хората от пловдивското село, които подкрепят действията на инициативната група.Подобен тип обекти горящи тонове отпадъци на ден нямат място на метри от домовете на хората, категорични са потърпевшите. По думите им, инвеститорът се държи като концесионер на цялото село.\"Въздухът, който дишаме е чиста доза \"законно\" погазване на изконни конституционни човешки права и е напълно недопустимо. За някои това може да е законно но за нас не е!\" коментира инж. Атанас Иванов, член на управителния съвет на сдружение \"Бъдеще за село Труд\".Към момента няма яснота дали е опасна суровината, която фирмата щедро разсипва по нивите около селото, алармират гражданите, които година чакат отговор от РИОСВ и от община Марица. Те питат законно ли е депонирането на огромни количества органични материали директно върху почвите без необходимите съоръжения. Част от съоръженията фигурират в техническата обосновка на обекта но на практика не съществуват.\"Съществуващи на хартия декари огромни бетонни силажни ями, описани в технологията липсват\", пишат от сдружението. Това също е сигнализирано директно на министър Нено Димов - също не е взето под внимание от него и компетентните органи, пишат от сдружението.Жителите на село Труд пишат, че въпреки задушливата кисела миризма, характерна за този тип производство, която се усеща и извън площадката, от РИОСВ обяснили, че всичко е в норми, допълни инж. ИвановОт сдружението предоставят снимки и видео, които показват, че земеделски парцели са превърнати в мочурища.Хората са на първо място и нуждата от каквото и да е общинска или държавна служба е в името на спазване основните конституционни права на населението, а не еднократни финансови частни интереси, пишат от сдружение \"Бъдеще за село Труд\".", "date": "2018.04.13", "title": "Жители на село Труд искат да преместят далеч завода"}
{"url": "https://news.bg/politics/grazhdani-s-poraka-kam-prezidenta-da-napravi-balkanite-zona-bez-orazhiya.html", "text": "Инициатива за обявяване на Балканите за първа мирна зона в света и за зона без всякакви оръжия представи на пресконференция в БТА архитект Димитър Димитров, председател на Инициатива \"Граждани за устойчиво развитие\".Димитров обясни инициативата - да се разработи концепция за общо балканско обединение, така че Балканите да станат свободна зона от всякакви оръжия.Във връзка с това Димитров посочи, че от инициативата имат \"едно простичко искане към президента\".\"Имаме едно простичко искане към президента Румен Радев - заедно с програмата на 18-ти да постави на дневния ред на Консултативния съвет по национална сигурност възможността да се изработи теза, концепция, идея, как България и останалите държави от Балканския полуостров, заедно с Унгария, заедно с частите от Украйна - Одеска Украйна, Кримска Русия, както и европейската част на Турция - всичките те, които представляват около 1 милион квадратни метра и 100 милиона население, да обявят всичките си военни бюджети и вноски към НАТО и към армията на европейската общност, да ги обявят не за военни, а за хуманни цели\", заяви Димитров.По думите на Димитров тези държави отделят годишно около 32 милиарда евро за военни цели, а тези средства могат да се събират във фонд, който да бъде насочен в полза на единството, а не на конфронтирането и противопоставянето.\"Директно отправяме и писмено искане и ще го внесем до президента Радев да подготви и поднесе концепцията за обявяване на Балканите за свободна зона от всякакви оръжия. Свободна зона означава никакви бюджети за отбрани и нападение, никакви усилия да се участва в съюзи с желание да въдворява някъде ред. Да стане една територия, която напълно да бъде освободена от оръжия и от въздействието на всякакви външни влияния\", отсече Димитров.Димитров очерта и границите, които според инициативата могат да образуват подобно обединение - от Унгария до Кипър, от Гърция то Крим, от Триест до Истанбул. \"Може ли всички тези избрани по демократичен начин ръководители, президенти, премиери, да се съберат. И да остане тази база на НДК... да се ползва като място, на което всички тези водещи личности да комуникират непрекъснато с цел да се обяви тази общност от държави и народи като единица пример за пълен отказ от оръжие\", пита Димитров.Той коментира и процеса на европейска интеграция на Западните Балкани. Според него  може да се резюмира в думите \"вие си оправете границите, после ще мислим за приемане\", което било заявка за война. По думите му ЕС е преди всички икономически съюз, а превръщането му във военно обединение би било грешен ход.Димитров беше категоричен и ще настоява пред президента Радев да бъде иницииран и референдум по темата. \"Ще настоявам пред президента да се инициира референдум на национално и балканско ниво за бъдещето на Балканите, който с прости думи да обясни целите... Референдум по отношение на бъдещето на България в рамките на европейските балкани, свободни по дух, свободни по оръжия, свободни като икономическа и финансова единица. Нито Евразия, нито евроатлантизъм. Достатъчно дълго се използва и спекулира с ползите от това, че ние имаме защита\", категоричен е председателят на Инициатива \"Граждани за устойчиво развитие\".Според Димитров ползите от такова обединение ще са безпрецедентни. Една от ползите - все по-малко и по-малко ще се говори за демографска криза. По думите му всички балкански народи гледат навън - на запад, на изток, на юг, \"а вече е време да погледнат навътре\", защото проблемите на европейските Балкани трябвало да се решават от страните, а не от външни сили.", "date": "2018.04.13", "title": "Граждани с поръка към президента да направи Балканите зона без оръжия"}
{"url": "https://news.bg/int-politics/rusiya-vidya-postanovka-na-chuzhda-tayna-sluzhba-zad-himicheskata-ataka-v-siriya.html", "text": "Външният министър на Русия Сергей Лавров обяви, че Москва имала \"неоспорими\" доказателства, че предполагаемата атака с химическо оръжие в Сирия е била извършена с помощта на чуждестранна тайна служба, съобщава световните информационни агенции.\"Имаме неоспорими доказателства, че това беше поредна постановка и че тайните служби на определена държава, която сега е в челните редици на русофобска кампания, е замесена в тази постановка\", изтъкна той на пресконференция.Руският първи дипломат коментира и темата с отравянето на бившия руски шпионин Сергей Скрипал и дъщеря му Юлия. Според него вчерашният доклад на Организацията за забрана на химическите оръжия (ОЗХО) не потвърждавал произхода на използваното нервнопаралитично вещество срещу семейство Скрипал.По думите му, докладът само е потвърдил състава на веществото и че твърдението на Великобритания, че докладът на ОЗХО потвърждава нейната позиция по случая \"Скрипал\", е пресилено. Великобритания обвинява Русия за покушението. Руският външен министър коментира още, че се надява, че няма да има повторение на опита на Либия и Ирак в конфликта в Сирия.\"Пази Боже да бъде сторено нещо приключенско в Сирия след опита от Либия и Ирак\", изтъкна Лавров.Той допълни, че дори най-малката грешна сметка в Сирия може да доведе до нови вълни от мигранти към Европа и че ултиматумите и заплахите не спомагат за диалога.Русия и САЩ използват каналите си за комуникация за Сирия, увери руският външен министър.", "date": "2018.04.13", "title": "Русия видя постановка на чужда тайна служба зад химическата атака в Сирия"}
{"url": "https://news.bg/crime/sadyat-ubietsa-na-18-godishniya-aleks-ot-byala.html", "text": "Окръжна прокуратура - Русе внесе обвинителен акт за убийството на 18-годишния Алекс А.,  на излизане от дискотека в Бяла. от Бяла, обл. Русе. за умишлено причиняване на смърт по хулигански подбуди. За това престъпление се предвижда наказание лишаване от свобода от 15 до 20 години, доживотен затвор или доживотен затвор без замяна.В процеса на разследването са извършени множество следствени действия - огледи на местопроизшествие, претърсване и изземване, разпити на 26 свидетели, справки, психиатрични, медицински, технически и други експертизи, изготвени от общо 7 вещи лица.Обвиняемият е с мярка за неотклонение \"Задържане под стража\" и е приведен в затвора. Очаква се насрочване на делото от съда.", "date": "2018.04.13", "title": "Съдят убиеца на 18-годишния Алекс от Бяла"}
{"url": "https://news.bg/int-politics/sedem-razuznavatelni-samoleta-na-sasht-sluhtyat-kray-ruskite-bazi-v-siriya.html", "text": "Седем американски военни самолета са провели разузнавателни мисии в Източното Средиземноморие край бреговете на Сирия, където се намират руската военновъздушна база Хмеймим, както и руската военноморска база в Тартус. Това показват данните от наблюдението на полетите на военната авиация, които са публикувани в \"Туитър\" профила на Става въпрос за шест разузнавателни самолета P-8A Poseidon за борба с подводници на военноморските сили на САЩ, които са излетели от военновъздушната база Сигонела на италианския остров Сицилия, както и за самолет за радиоелектронно разузнаване EP-3E Aries II, който е излетял от база на гръцкия остров Крит.Вчера американската телевизия CNBC, позовавайки се на източник, започнат със ситуацията, съобщи, че САЩ са се насочили към осем обекта в Сирия, които да бъдат ударени. В списъка на целите влизали две военни летища, изследователски център и предприятие, за което се предполага, че е свързано с производството на химически оръжия.От Белия дом тази нощ обявиха, че американският президент Доналд Тръмп не е взел окончателно решение за удар срещу Сирия, като се разглеждат различни варианти както за начина на отговора, така и за времето, когато ударите да бъдат нанесени. Самият Тръмп вчера обяви, че не е казвал кога ще бъде нанесен удар срещу Сирия: това можело да стане \"или съвсем скоро, или не съвсем скоро\".", "date": "2018.04.13", "title": "Седем разузнавателни самолета на САЩ \"слухтят\" край руските бази в Сирия"}
{"url": "https://news.bg/society/vtoriyat-obvinen-ot-sasht-balgarin-ne-se-chuvstva-prestapnik.html", "text": "\"Сирийските авиолинии бяха поредният клиент, поредната сделка. Аз лично не съм се обаждал на тях. Аз лично не се чувствам престъпник. Не съм направил нищо нередно\", коментира пред НоваТВ Искрен Георгиев, който е и вторият българин, обвинен от САЩ в нарушаване на ембаргото за търговия със Сирия.\"Разбрах, че в американския офис са влезли полицаи и са търсили управителите там. Тогава и видяхме, че сме издирвани в друга държава за нещо, което не сме направили. Опитахме да влезем в нашата фирмена кореспонденция, но се оказа, че всичко е изтрито от нашите имейли. Нямаме представа от кого, но имаме подозрения\", поясни Искрен.Искрен Георгиев работи от 2010-а година в компанията, продавалa самолетни части в разрез с американските закони.Георгиев и съпругата му вярват в българското правосъдие и се надяват на добро развитие на нещата. Той благодари на хората, които подкрепят Желяз и останалите българи, срещу които са повдигнати обвинения.\"Не знам защо Желяз беше арестуван. Аз казах, че той не е опасен и няма да се укрие\", коментира Боян Лимберов, адвокат на 29-годишния мъж.\"Първоначално служителите в полицията, които са получили документацията, че Желяз се издирва, не са имали представа точно срещу кого се изправят и за какъв казус става въпрос\", допълни адвокат Георги Вълев.\"Желяз беше задържан за почти 48 часа без възможност да се свърже с адвокат и с идеята, че може да лежи до 25 години в затвора\", обясни той.Припомняме, 29-годишният българин  от родната полиция след искане на прокуратурата в Маями, САЩ, по обвинение, че е нарушил ембаргото за търговия със Сирия. Разследването по случая, което тече в щата Флорида, е и срещу други 4 българи, работили в сферата на аутсорсинга. Властите в , за да се изправи пред съда.На 11 април правосъдният министър Цецка Цачева заяви, че по силата на договора за екстрадиция между България и САЩ . Малко след това Окръжната прокуратура в Добрич поиска мъжът да бъде .Окръжният съд в Добрич обаче .Междувременно стана ясно, че докато Желяз е бил в ареста на него му е .На 12 април, четвъртък, беше разпространена информация, че властите  - колега на Желяз Андреев.Случаят бързо се разчу и предизвика силна обществена реакция в защита на българина. Организираха се , както и . Всичките граждански инициативи са под наслов \"Да спрем екстрадирането на Желяз Андреев!\"Премиерът Бойко Борисов не закъсня и разпореди на . Малко след това външният ни министър Екатерина Захариева покани на среща американския посланик в България Ерик Рубин. Посланикът ни в САЩ Тихомир Стойчев също поиска спешно да бъде приет от заместник държавния секретар за Европа Матю Палмър за изясняване на исканията на американската страна.Няколко часа по-късно стана ясно, че от .Във връзка с казуса главният прокурор Сотир Цацаров свика извънреден брифинг, на който заяви, че лично е наредил . Цацаров допълни, че от една страна България е длъжна да изпълни международния договор. В случая обаче били налице действия, които могат да доведат до необосновано засягане на правата на българските граждани.Малко след това темата коментира и . Тя също ще обсъди казуса с посланика на САЩ у нас Ерик Рубин.", "date": "2018.04.13", "title": "Вторият обвинен от САЩ българин не се чувства престъпник"}
{"url": "https://news.bg/int-politics/masovi-protesti-sreshtu-istanbulskata-konventsiya-v-harvatiya.html", "text": "Над 15 хил. души се събраха вчера в Сплит, втория по големина град в Хърватия, за да протестират срещу ратифицирането на Истанбулската конвенция, която хърватският парламент трябва да ратифицира по-късно днес, съобщава \"Синхуа\".Конвенцията на Съвета на Европа има за цел да защитава жените от насилие, включително домашно, като досега е била ратифицирана от 24 страни. Консервативните среди в Хърватия смятат, че конвенцията цели да популяризира \"джендър идеологията\".Истанбулската конвенция, наред с други страни, е ратифицирана в Италия, Германия, Сърбия, Франция, Норвегия и Турция.Същевременно в Сплит бяха организирани контрапротести от хора, които подкрепят ратифицирането на Истанбулската конвенция и които смятат, че тя няма да застраши традиционните възгледи за семейството и половете.По време на гласуването на ратификацията в парламента няколко депутати от управляващата Хърватска демократическа партия ще гласуват против, но конвенцията ще бъде подкрепена от опозицията, най-вече от Хърватската социалдемократическа партия.Правителството заяви, че конвенцията не вменява задължение за въвеждане на \"джендър идеологията\" в хърватската правна и образователна система.", "date": "2018.04.13", "title": "Масови протести срещу Истанбулската конвенция в Хърватия"}
{"url": "https://news.bg/politics/darzhavata-zatava-zaradi-nepodgotveni-kadri-konstatira-tatyana-doncheva.html", "text": "Държавата затъва заради неподготвени хора в администрацията на всички равнища - от министри до надзиратели в затворите. Това коментира Татяна Дончева, лидер на \"Движение 21\", в сутрешния блок на БиТиВи. \"Държавните институции са пълни с хора, които не са подготвени за работата, която им е възложена и за която получават заплати. Цели сектори се ръководят от хора, които знаят значително по-малко от подчинените си, а тези подчинени знаят много малко за онова, което им е необходимо\", проанализира тя тежкото положение в държавните институции. \"В този хаос и безредие какво очаквате? Давате държавата на мутрите, които да си я парчетосат, и накрая казвате: Ау, какъв ужас. Днес вият като линейки едни журналисти, политолози и всякакви други, които активно съдействаха това да се случи - да дойдат мутрите, да се укрепят\", посочи Татяна Дончева.Според нея в политическата сфера \"неграмотните отиват към още по-неграмотни\".\"Пеевски държи на верижка половината кабинет... Борисов се е натресъл в тази ситуация и той няма как да се справи\", убедена е Дончева.\"От Европа има едни пари, които идват тук. Едната част се връщат в Европа по неведоми критерии, а другата се разпределят между трима души тук. И каквото правят тримата души тук, това го правят и онези в Европа, които дават парите\", посочи още Дончева.\"Няма как да бъде измислено правителство, по-зависимо от външни интереси. Когато външните интереси ви знаят сметките в чужбина, далаверите тук, миналото, вие сте абсолютно прочетена книга\", категорична беше тя.По думите ѝ, в последните 10 години има много сериозна кадрова криза в управлението на затворите, която се задълбочава. Зам.-министърът, който отговаря за затворите, е от квотата на \"Обединени патриоти\". Завършил е \"История\" във Великотърновския университет, преподавал е там, взема диплома и от Юридическия факултет. По-късно взема и тапия за специалист по национална сигурност от Военната академия \"Георги Раковски\". Не е работил нито ден, нито час в никаква система, подчерта Дончева и изтъкна: \"Той няма хабер от тази работа.\"", "date": "2018.04.13", "title": "Държавата затъва заради неподготвени кадри, констатира Татяна Дончева"}
{"url": "https://news.bg/politics/simeonov-iska-vrashtane-na-pusheneto-na-zakrito.html", "text": "Валери Симеонов обмисля връщане на пушенето в обособени помещения. НФСБ ще предложи законопроект за промяна в Закона за здравето, с който да се разреши тютюнопушенето, да се възстанови частично стария режим, коментира пред БНТ вицепремиерът по икономическа и демографска политика.Симеонов не разбира смисълът да се ограничава тютюнопушенето в заведения за хранене и който не се спазва.\"Законът за тютюнопушенето трябва да отговаря на нормативите, но и на реалните нужди на обществото. Ако искаме да съдействаме на бизнес, каквато е целта на НФСБ, в туристическите обекти трябва да има възможност тези хора да пушат и да не си гонят клиентите\", допълни вицепремиерът.Симеонов коментира, че се предвижда отделна такса за апартхотелите по Закона за месните данъци и такси, която трябва да се плаща от всеки собственик на апартамент в курорт, а размерът й ще зависи от типа курорт.Друг законопроект, подготвен от НФСБ, е свързан с прецизно уточняване на понятието \"преместваем обект\" и с изискванията към него.Предвиждат и промени и в Закон за хазарта, сред които и премахване на оповестяването на игрите и спечелите печалби.Симеонов обясни и че по наредбата за ТЕЛК-овете ще се работи допълнително. Ще се вземат под внимание съображенията на различни партньори и ще се създаде работна група, на която ще се обсъждат сроковете. Няма спешен срок, той е до края на 2019 г., каза той и допълни, че става въпрос за два етапа като по-важен по думите му е приемането и въвеждането в действие на наредбата за оценката на здравословното състояние, която предстои да бъде обсъдена днес.\"Сама по себе си медицинската експертиза представлява революция в работата на ТЕЛК-овете на комисиите, които дават заключение за здравословното състояние на хората с ограничена трудоспособност. Тя е създадена по образец на германската система и е подготвяна в продължение на половин година. Някой да не си мисли,че е административен акт, който е измислен в последната седмица и пляснат, защото му е дошло времето\", добяви Симеонов.Огромните злоупотреби са причина, за да се стигне до промяна на нормативната уредба, обясни вицепремиерът.", "date": "2018.04.13", "title": "Симеонов иска връщане на пушенето на закрито"}
{"url": "https://news.bg/crime/radev-uvolni-shefa-na-gkpp-kapitan-petko-voyvoda.html", "text": "Уволниха дисциплинарно шефа на ГКПП \"Капитан Петко Войвода\". Старши инспектор Васил Игнатов, е освободен със заповед на министъра на вътрешните работи Валентин Радев, съобщава БНР.Действията са след проверка по сигнал за корупционни практики на пункта.Образувани са дисциплинарни производства и срещу двама гранични полицаи, които още не са приключили.38-годишният Васил Игнатов е началник на пункта от май 2010 година и е с 16 годишен стаж в системата.​", "date": "2018.04.13", "title": "Радев уволни шефа на ГКПП \"Капитан Петко Войвода\""}
{"url": "https://news.bg/crime/bolna-advokatka-spana-deloto-sreshtu-eksshefovete-na-napoitelni-sistemi.html", "text": "Софийският градски съд не даде ход на  - изпълнителни директори и членове на Съвета на директорите.Причината - адвокатът Йолинка Станева, защитник на един от обвиняемите по делото - Божидар Василев, не се яви пред съда поради здравословни причини.Съдът насрочи делото за 5 юни 2018 година от 10 часа.Припомняме обвиненията срещу шестимата длъжностни лица от ръководството на \"Напоителни системи\" ЕАД.Първият - Стайко Ганчев, бивш изпълнителен директор на дружеството. Спрямо Ганчев е повдигнато обвинение за това, че на 24 февруари 2012 година в качеството си на изпълнителен директор на \"Напоителни системи\" ЕАД той е сключил неизгодна за дружеството сделка с \"НС Агро\" АД - гр. Добрич. Според обвинението такъв договор не е било необходимо да се сключва, от което е произлязла вреда за дружеството в размер на 20 000 лв.Ганчев е обвинен и за това, че на 12 юни 2012 година е София е съставил референция на \"НС - Агро\" АД - гр. Добрич, в която удостоверил неверни обстоятелства. Според референцията \"НС Агро\" АД успешно е консултирал \"Напоителни системи\" ЕАД за дейностите и мероприятията, които държавното дружество е трябвало да предприеме, за да бъде лицензирано като ВиК-оператор от КЕВР. Несъответствие имало и в това, че \"НС-Агро\" АД разполагала с екип от висококвалифицирани специалисти, като е установено, че към момента на референцията НС-Агро\" АД е разполагало само с едно такова лице.Срещу Ганчев е повдигнато обвинение и за това, че в периода 6 ноември 2012 г. - 13 май 2013 г. той умишлено е положил достатъчно грижи за управлението и стопанисването на повереното му имущество. Според анекси между \"Напоителни системи\" ЕАД и \"НС Агро\" АД Ганчев е подписал протоколи, според които е извършена работа, без това да се е случило. От това са последвали значителни щети за дружеството в размер на 1 201 588,53 лв., представляващи сумите, изплатени по приетите фактури и заплатени законни лихви за забава, съдебни разноски и разноски по изпълнителни дела, като сумата е в особено големи размери и случаят е особено тежък.Вторият обвинен - Ал. Х., Председател на Съвета на директорите на \"Напоителни системи\" ЕАД и . Спрямо лицето е повдигнато обвинение за това, че в съучастие с Е. Г. (бел. р. - друг член на Съвета на директорите и обвиняем) и Ивайло Първанов (бел. р. - бивш изпълнителен директор на дружеството, срещу когото има повдигнати 2 обвинения) е присвоил чужди пари - сумата от 69 601,29 лева като сумата представлява разликата между начисленото брутно възнаграждение, което се полагало на Ал. Х., и изплатеното такова.Третият обвинен - Е. Г., член на Съвета на директорите на \"Напоителни системи\" ЕАД. Той е предаден на съд за това, че на 23 март 2015 година в съучастие с Ал. Х. и Ивайло Първанов присвоил чужди пари, собственост на \"Напоителни системи\" ЕАД - сумата от 69 601,29 лв.Четвъртият обвинен - Божидар Василев, изпълнителен директор на \"Напоителни системи ЕАД\" - гр. София. Той е предаден на съд за това, че на 5 ноември 2013 година присвоил чужди пари на дружеството - 13 361.03 лева. представляваща разликата между изплатеното брутно възнаграждение и полагащото му се такова.Василев е обвинен и за това, че на 27 август 2014 година присвоил чужди вещи, поверени му да ги управлява - два преносими компютъра, собственост на \"Напоителни системи\" ЕАД, единият на стойност 1756, 66 лв., а другият - на стойност 3200 лв. Обвиняемият е издал заповед компютрите да се бракуват, без да са налице основанията за това. Вещите били снети от отчет и преминали във владение съответно на финансовата директорка Н. Ж. и на Изпълнителния директор Д. М.Петият обвинен - Д. И., изпълнителен директор на \"Напоителни системи\" ЕАД. Срещу него е повдигнато обвинение за това, че в периода 26 ноември 2013 г. - 6 ноември 2014 г. съзнателно сключил неизгодни сделки и от това са произлезли значителни вреди в общ размер на 2 986 355, 52 лв. за \"Напоителни системи\" ЕАД, като случаят е особено тежък. Сключените от Д. И. сделки са 4 на брой.Шестият обвинен - Ивайло Първанов, изпълнителен директор на \"Напоителни системи\" ЕАД. Той е предаден на съд за това, че в периода 15 декември 2014 г. - 13 юни 2016 г., при условията на продължавано престъпление със 79 деяния, съзнателно е сключил неизгодни сделки и от това са произлезли значителни вреди в общ размер на 596 784, 56 лв.Първанов е обвинен и за престъпленията, които е извършил в съучастие с Ал. Х. и Е. Г.По повдигнатите обвинения спрямо шестте лица са разпитани 16 свидетели. Всички обвиняеми са с мярка за неотклонение \"подписка\".Припомняме, спрямо Ивайло Първанов прокуратурата вече повдигна няколко обвинения.Първанов беше обвинен за престъпленията в клона в Тополница на  от Специализираното звено \"Антикорупция\" към СГП.Срещу Първанов има повдигнати още обвинения -  СГП привлече бившия шеф като обвиняем за извършени стопански престъпления, от които за държавното дружество са настъпили щети в общ размер на около 963 000 лв.Срещу Първанов беше повдигнато обвинение и в началото на тази година. Тогава СГП го обвини за това, че в периода 15 декември 2014 г. - 13 юни 2016 г., при условията на , съзнателно е сключил неизгодни сделки и от това са произлезли значителни вреди в общ размер на 596 784, 56 лв.На 4 април 2018 година прокуратурата внесе . Бившият шеф на \"Напоителни системи\" беше обвинен в злоупотреба с власт отново по случая с клона на дружеството в Тополница.", "date": "2018.04.13", "title": "Болна адвокатка спъна делото срещу ексшефовете на \"Напоителни системи\""}
{"url": "https://news.bg/int-politics/eksshefat-na-fbr-nareche-tramp-mafiotski-bos-i-zakoravyal-lazhets.html", "text": "Приближените на американския президент Доналд Тръмп предприемат онлайн кампания за дискредитиране на скоро излизащите мемоари на бившия директор на ФБР Джеймс Коми, съобщава БиБиСи.През следващата седмица книгата със заглавие \"Висша лоялност: истина, лъжи и лидерство\" на Коми ще бъде пусната в продажба, като тя се очаква да обрисува Тръмп в изключително неблагоприятна светлина. Тръмп уволни Коми през миналата година.Републиканците създадоха сайт, в който заклеймяват бившия директор на ФБР като \"Лъжецът Коми\".В интервю Коми оприличава Тръмп на \"мафиотски бос\" и го нарича \"закоравял лъжец\". Според откъси от книгата, с които са се сдобили от в. \"Вашингтон поуст\", Коми пише, че работата и взаимодействията му с Тръмп му напомнили за по-ранната му кариера на прокурор срещу мафиотски бос.\"Мълчаливото обкръжение, което се съгласява с всичко. Босът, който контролира изцяло нещата. Клетви за вярност. Гледна точка към света тип \"ние срещу тях\". Лъжи за всички неща, големи и малки, в услуга на някакъв кодекс за лоялност, който поставя организацията над морала и над истината\", безпощаден е Коми.Той твърди, че Тръмп му е оказвал натиск във връзка с разследването за руска намеса в изборите в САЩ през 2016 г. и в разследването за имейлите на Хилари Клинтън. Тръмп поискал Коми да разследва твърденията, че бил с руски проститутки в хотел в Москва през 2013 г. и че имало видеозапис на сексуалната среща, описана от бивш агент на британското разузнаване по поръчка на политически опоненти на републиканския кандидат за президент Доналд Тръмп.Твърдението първоначално било прието за достоверно от американското разузнаване, но впоследствие било поставено под съмнение. Коми пише, че през януари 2017 г. Тръмп го извикал в \"Тръмп тауър\" в Ню Йорк и му поръчал да \"извие врата на тези твърде неблагоприятни за него твърдения, ако има и шанс едно на сто съпругата му Мелания да ги приеме сериозно\".", "date": "2018.04.13", "title": "Ексшефът на ФБР нарече Тръмп \"мафиотски бос\" и \"закоравял лъжец\""}
{"url": "https://news.bg/crime/nahapana-ot-kuche-zhena-osadi-obshtina-haskovo.html", "text": "Жена от Хасково осъди общината, защото е било нападната и нахапана от улично куче, съобщи БНР.Инцидентът е станал пред месец декември 2017 година.Съдът реши, че община Хасково трябва да изплати обезщетение на пострадалата гражданка за претърпените от нея болки и страдания. Обезщетението в размер на 1 800 лева.В общината и към момента продължава да се строи приют за бездомни кучета. Приютът трябва да бъде готов миналата година.", "date": "2018.04.13", "title": "Нахапана от куче жена осъди община Хасково"}
{"url": "https://news.bg/int-politics/tramp-prodalzhava-s-haotichnite-deystviya-shte-vrashta-sasht-v-tpp.html", "text": "Президентът на САЩ Доналд Тръмп обяви, че би подкрепил повторно присъединяване към Транстихоокеанското партньорство (TPP), само ако то бъде предоговорено така, че да бъде \"значително по-добро\" в сравнение със споразумението, подписано по времето на предишната американска администрация на Барак Обама, съобщават американските медии.\"Бихме се присъединили отново към TPP, само ако споразумението е значително по-добро от това, подписано от президента Обама. Ние вече имаме ДВУСТРАННИ споразумения с шест от единадесетте страни в Транстихоокеанското партньорство и се опитваме да сключим сделка с най-голямата от тези страни, Япония, която ни удря тежко в търговията от много години\", написа Тръмп в профила си в \"Туитър\".Интервенцията на Тръмп следва изявление на двама републикански сенатори, които разкриха, че Тръмп е поискал от икономическия си съветник Лари Къдлоу и американския търговски представител Робърт Лайтхайзър да проучат възможностите, които ще позволят на страната да се присъединят отново към търговското споразумение.Споразумението e разглеждано като противотежест на нарастващото икономическо влияние на Китай в региона. Под документа се подписаха 12 държави - Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур, САЩ и Виетнам, които заедно представляват 40% от световната икономика. Тръмп обаче веднага след встъпването си в длъжност изтегли САЩ от споразумението. ", "date": "2018.04.13", "title": "Тръмп продължава с хаотичните действия - ще връща САЩ в TPP"}
{"url": "https://news.bg/world/moskva-rusiya-ne-se-zanimava-sas-smyana-na-rezhimi-za-razlika-ot-sasht.html", "text": "Русия не се занимава със смяна на режими и намеса в суверенните дела на други държави за разлика от Съединените щати. Тази позиция изрази руското посолство във Вашингтон, информира ТАСС.Коментарът е в отговор на изявления на директора на ЦРУ Майк Помпео по време на изслушване в Сената за позицията държавен секретар на САЩ.Посолството отбелязва, че \"още веднъж чухме неоснователни обвинения за намеса на Русия в изборния процес на САЩ от американски законодатели и от самия кандидат\".\"\", се допълва в съобщението на руската дипломатическа мисия.\"\", се казва още в съобщението.\"\", пише в съобщението.Според руските дипломати Вашингтон има впечатляващи \"постижения\" в тази област.\"\", изброява руската дипломатическа мисия в САЩ.", "date": "2018.04.13", "title": "Москва: Русия не се занимава със смяна на режими за разлика от САЩ"}
{"url": "https://news.bg/health/nova-transplantatsiya-na-cheren-drob-vav-vma.html", "text": "Специалисти от Военномедицинска академия (ВМА) извършиха поредна трансплантация на черен дроб.Интервенцията е осъществена от екипа на началника на Клиниката по чернодробно-панкреатична и трансплантационна хирургия проф. д-р Никола Владов.Реципиентът е жена от град София. Донорът също е жена.Колективът на Военномедицинска академия изказва своята изключителна благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот.За 10 години във ВМА са направени над 60 трансплантации на черен дроб. Добрите резултати са израз на непрекъснатостта, системните действия и усилия през годините за развитие на трансплантологията във Военномедицинска академия.", "date": "2018.04.13", "title": "Нова трансплантация на черен дроб във ВМА"}
{"url": "https://news.bg/world/studentski-protesti-vav-frantsiya-na-vrah-50-g-ot-istoricheskite-demonstratsii.html", "text": "Полицейските сили за борба с безредиците в Париж изгониха студенти, които планираха да окупират Сорбоната във френската столица, информира АП.Демонстрациите са част от различни протести срещу реформите на президента Еманюел Макрон.Парижкият университет обяви, че знаковият Ляв бряг е затворен днес от съображения за сигурност след среднощната полицейска операция. Въпреки че около 200 студенти бяха евакуирани, други няколкостотин се събраха отвън, скандирайки гневно на полицията. Но в крайна сметка инцидентът беше разрешен мирно.Мястото е епицентърът на студентските протести преди 50 г. през май 1968 г. - главен момент в съвременната история на Франция.Студенти в цяла Франция протестират срещу реформи за приемa във вузовете, тъй като се страхуват, че може да бъде възпрепятстван достъпът до държавни университети.Междувременно железничарите днес подновяват стачните действия, спирайки обслужването на 2/3 от влаковете в страната.", "date": "2018.04.13", "title": "Студентски протести във Франция на връх 50 г. от историческите демонстрации"}
{"url": "https://news.bg/politics/karakachanov-armiyata-ne-tryabva-da-reagira-kato-pozharna-komanda.html", "text": "Армията не е институция, която трябва да реагира като пожарна команда.Това мнение изказа военният министър Красимир Каракачанов, който присъства на церемонията по отбелязването на 106-години от създаването на Висшето военно училище.Министърът посочи, че подготовката върви спрямо плановете за годината. \"Ако искаме да се подготвяме предварително за каквито и да било конфликти, значи сме много боси. Някъде може да възникне ситуация, изменения засега няма да има.\"На въпрос за оценката на ситуацията в Близкия Изток той коментира, че засега няма изменения. \"Както винаги има няколко сценария. Единият - леко смекчаване на тона, което забелязваме от снощи и от тази сутрин между САЩ и Русия. Има и сценарии, при който може да се стигне до вариант за нанасяне на удари или активизиране на сирийски или руски ПВО\". \"Смятам, че най-разумният вариант е да се търси разумният и мирен компромис. С военни удари проблемите не се решават\", заяви той.Попитан към България има ли искания за политическа подкрепа или за въздушни коридори министърът посочи: \"Не, към момента подобни искания не са постъпвали. Нито в Министерство на отбраната, нито в Министерството на външните работи.\"Военният министър коментира и  като положителен факт, когато ще е редно всички власти да назоват проблемите и да се обединят около общи идеи. Очакванията на Каракачанов са на КСНС да се обсъжда и модернизацията на армията.Пред паметника на Георги Раковски във Военна академия бе извършен ритуал по поднасяне на венци и цветя по случай 106-години от създаването на Висшето военно училище. На празника на академията присъства военният министър Красимир Каракачанов, началникът на отбраната Андрей Боцев и началниците на родовете войски в българската армия. Присъстваха и различни военни аташета на други държави.", "date": "2018.04.13", "title": "Каракачанов: Армията не трябва да реагира като пожарна команда"}
{"url": "https://news.bg/regions/6-zaginali-i-22-raneni-pri-katastrofa-na-avtobus-kray-vakarel.html", "text": "Пътнически автобус се е обърнал на автомагистрала \"Тракия\" в района на Вакарел, съобщава МВР. Катастрофата е станала при км 27 в посока София.По първоначални данни при инцидента на място са загинали 6 души. 22 души са били ранени, сред които и дете, съобщи говорителят на \"Спешна помощ\" - София Катя Сунгарска.По-рано имаше информация, че загиналите са 10. Властите обаче заявиха, че при инцидента са загинали 6 души.Стана ясно още, че в катастрофиралия са пътували 7 души от Бургас, 8 от Айтос, 2 от Карнобат. Други 5 пътници са се качили в Сливен, един в Пазарджик, а останалите 22-ма души пътуват от Стара Загора. Няма списък с имената на хората. МВР обяви два телефонни номера, на които хората могат да получат информация относно състоянието на пострадалите. Номерата са:02/982 51 540889 944 260По-късно от МВР уточниха, че телефоните ще бъдат активни до 12.00 часа в събота, 14 април. При необходимост отворените телефонни линии ще останат активни за по-дълъг период.Към мястото бяха изпратени 14 линейки от Елин Пелин, Ихтиман и София. Всички пострадали са откарани в столични болници. Полицията е осигурила трасета към болниците в София.\"В координация сме със \"Света Анна\", с \"Пирогов\", разбира се, и ВМА има готовност, ИСУЛ, всички болници в София са включени в координационния импровизиран екип, който сме създали, имат готовност да окажат съдействие на пострадалите при този инцидент. Много е тежък инцидентът и е много динамична ситуацията\", заяви говорителят на \"Спешна медицинска помощ\" - София Катя Сунгарска.10 от пострадалите са настанени в болница Окръжна болница \"Света Анна\" - трима мъже и седем жени, всичките на възраст между 26 и 60 години. Четирима от тях са в тежко състояние с опасност с живота. Те са със съчетани травми, като на двама се правят операции по спешност.Пострадалите са с наранявания от фрактури или открити порезни рани. От болницата съобщиха, че към момента имат има достатъчно запаси от кръв.\"Трима са със сравнително леки травми. Четиримата, въведени в противошокова зала, са тежко състояние - съчетание с травми на глава, гърди, корем и гръбнак. Двама от тях вече са вкарани в операционната за операция по спешност. Има още трима души, които са с изолирани фрактури на ръцете, които също подлежат на оперативна интервенция, но в планов порядък\", заяви пред БНР директорът на болницата Славчо Близнаков.В \"Пирогов\" са приети четирима души - дете, две жени и мъж. Детето е в най-тежко състояние.\"До момента е прието едно дете с гръдна и коремна травма. Вече е в операционната за поставяне на специален гръден дрен, понеже е със свит бял дроб, след което му предстоят допълнителни изследвания. Приети са и две жени, едната от които минава през хирургичен кабинет, а другата - през травматологичен кабинет. Приет е и един мъж с черепно-мозъчна травма, който минава през неврохирургичен кабинет\", заяви директорът на \"Пирогов\" Асен Балтов.Стана ясно, че 13-годишното момче вече е преминало през детска противошокова зала на \"Пирогов\", където е било изследвано от мултидисциплинарен екип. Детето вече е и с поставен дрен, така че да се възстанови достъпът на кислород до организма.Майката на момчето също остава в болницата, но в травматологията на \"Пирогов\".На другата пострадала жена се е наложило да бъдат направени и високоспециализирани изследвания. Изследванията са показали наранявания, които налагат тя да остане в хирургията.Мъжът - на 40 години - е бил прегледан и изследван в \"Спешно отделение\". Той е с контузия на главата и след обработване е освободен от болницата.Три пострадали жени от катастрофата са приети във Военномедицинска академия, съобщиха от пресцентъра на болницата. Пациентите са в стабилно състояние, без опасност за живота. Предстои да бъдат хоспитализирани за лечение и наблюдение.По информация на \"Спешна помощ\" - София двама пострадали са настанени в болница \"Царица Йоанна\".Двама пострадали са постъпили в Спешното приемно отделение на Болница \"Токуда\" без опасност за живота. Пострадалите са пристигнали в болницата в 12.55 ч. Пациентите са в стабилно състояние, без опасност за живота. И при двамата са установени фрактури на долни крайници и предстоят ортопедични операции и прием в Клиниката по Ортопедия и травматология. В момента се провеждат допълнителни изследвания за уточняване на общото състояние и отхвърляне на вътрешни травми.Шофьорът на автобуса е приет в болница \"Софиямед\". Той е с контузия на гръден кош, състоянието му е стабилно. Предстои мъжът да бъде сниман с рентген. След това той ще бъде преместен за наблюдение в Клиниката по хирургия. Националният център по трансфузионна хематология е направил нужната организация и разполага с подсилени екипи за кръводаряване, които са в готовност да поемат всички желаещи да дарят кръв. В момента НЦТХ разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите.14 април (събота) е обявен за ден на национален траур за жертвите от тежката катастрофа, съобщиха от пресслужбата на МС.Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина.\"Става въпрос за катастрофа между автобус и лек автомобил. Екипите са на място. Има много пострадали. Опитваме се да освободим от автобуса хората, които са затиснати и да ги транспортираме към близките болници в София. Спряно е насрещното движение по магистрала \"Тракия\", за да могат да стигнат линейките. По първоначална информация има около 20 пострадали. Това заяви пред Нова главният секретар на МВР Младен Маринов.\"Линейките, които сме концентрирали към този инцидент, са вече 14 на брой. За съжаление шестима души са загинали. Едно дете е пострадало, но не мога да кажа с какви травми. Концентрирали сме максимални усилия, за да окажем помощ. Полицията съдейства. Районът е абсолютно отцепен. Очаквам още информация в близките няколко минути. Ранените са над 20. Имаме координация с болница \"Света Анна\" и с \"Пирогов\", ако се наложи и с ВМА\", заяви говорителят на \"Спешна помощ\" - София Катя Сунгарска.Към момента се знае, че автобусът се е преобърнал. Той се е движил в посока София. БНР съобщи, че рейсът е излязъл от пътя, но не е ясна причината, както и дали става въпрос за грешка на водача или за ПТП с друг автомобил.Един от пострадалите разказа пред bTV, че автомобил е ударил автобуса отстрани, при което шофьорът е изгубил контрол и автобусът е влязъл в канавката. \"Шофьорът не направи нищо, с което да ни застраши\", категоричен беше мъжът.Друг свидетел потвърди информацията. На около 4-5 метра от преобърнатия рейс има синя кола, за която очевидци обясняват, че е засякла рейса, което е довело до обръщането му.\"Аз бях първият човек, който слезе от автобуса. Ужасна гледка беше. Всички хора викаха, не знам бройката нито на ранените, нито на загиналите. Пътувах сам, имам охлузвания, радвам се, че съм добре. Но шокът от ужасната гледка на ранени хора е ужасна. Не мисля, че автобусът е карал с превишена скорост\", заяви един от пътниците пред Нова.\"Шофьорът е почивал 3 дни, преди да се качи да управлява автобуса. Качил се е от Сливен в посока София. Другият шофьор е карал от Бургас до Сливен\", информира шефът на \"Юнион Ивкони\" Георги Атанасов.Иван Добрев, един от управителите на фирмата превозвач \"Юнион Ивкони\",  заяви пред БНР, че автобусът е чисто нов, произведен е през 2014 година.\"Аз не съм разследващ орган. По първоначални данни пътник се е обадил, че лека кола се завърта, не знам от другото пътно платно ли е, от същото ли е, някаква жена е карала, тя е жива и доколкото знам е дала показания пред полицията, че е изгубила контрол над колата, удря се в рейса и го обръща.\"От Автомобилна администрация са съобщили, че рейсът е изпълнявал редовна линия и превозното средство е преминал годишен технически преглед. \"Изчакват се резултатите от проверките на водача\", заяви Дамян Войновски от ДАИ. По думите му автобусът е включен в лиценза на фирмата, минал е редовно периодичен технически преглед. \"Прегледахме и видеозаписите от пункта. Към момента, не сме констатирали някакви нарушения. Изчакваме, за да проверим какво е положението с водача, защото все още го разпитва полицията. Чакаме, за да ни възложат да извършим допълнителни проверки по отношение на спазването на правилата за управление и каквото поиска полицията от нас\".Сигналът за инцидента е получен в 11.25 часа. На мястото на катастрофата се беше образувала километрична колона от автомобили. Няколко часа след катастрофата преминаването по магистралата продължава да е тежко. В района на инцидента вече е организиран е обход в участъка Ихтиман- Вакарел по стария път, в посока София. Пътна полиция насочва трафика. Полицаите подпомагат изтеглянето на превозните средства чрез обратен завой - посока Пловдив и ги насочват по стария път. Междувременно продължават спасителните действия на мястото на тежкия пътен инцидент, информира Агенция \"Пътна инфраструктура\".Движението по АМ \"Тракия\" се осъществява двупосочно в платното за посока Бургас.Поради интензивния трафик по АМ \"Тракия\" в района на катастрофата АПИ съветва шофьорите да използват следните алтернативни маршрути:- път I-6 София - Златица - Карлово и обратно;- път II-82 София - Самоков - Костенец пътен възел \"Мухово\" на АМ \"Тракия\" и обратно.Заради катасрофата беше въведена временна организация на движението в столицата на влизане от АМ \"Тракия\", предават от СДВР. Столичната полиция апелираше шофьорите временно да използват различни от \"бул. \"Цариградско шосе\" маршрути за влизане в града.Екипите на СДВР са предприели организация на движението на района на влизане в София откъм АМ \"Тракия\" за осигуряване на трасета за бързо преминаване на медицинските автомобили с пострадали от пътния инцидент с автобус на автомагистралата в участъка при Вакарел. МВР също потвърди, че при катастрофата има загинали.Стана ясно и че ПТП е възникнало и в другата лента, точно срещу тежката катастрофа. Причината е, че кола е намалила скоростта, така че пътниците да видят какво е станало, вследствие на което друг автомобил се е ударил в първата кола.На мястото на инцидента вече е пристигнал министърът на вътрешните работи Валентин Радев. По разпореждане на премиера Бойко Борисов Радев е прекратил посещение на ГКПП \"Капитан Андреево\", където бе планирана визита на холандски депутат.Министърът на транспорта Ивайло Московски и министъра на регионалното развитие и благоустройството Николай Нанков наредиха проверки във връзка с инцидента.Здравният министър Кирил Ананиев изказа съболезнования на близките на загиналите и благодари на екипите на Спешна помощ и на лечебните заведения за оказаните животоспасителни действия.Припомняме, при . Тогава автобус на \"Юнион Ивкони\" се обърна на АМ \"Тракия\" при 296-и километър, малко след Зимница в посока Карнобат. Автобусът пътуваше от София за курорта \"Слънчев бряг\".", "date": "2018.04.13", "title": "6 загинали и 22 ранени при катастрофа на автобус край Вакарел"}
{"url": "https://news.bg/crime/neopitni-sluzhiteli-sa-prichina-za-byagstvoto-ot-zatvora-na-pelov-i-kolev.html", "text": "Неопитни служители са причина за бягството от затвора на Владимир Пелов и Радослав Колев. Още не е ясно как огнестрелното оръжие, помогнало на рецидивистите да избягат, е внесено в затвора. 14 души, сред които и един от заместник-директорите на Централния софийски затвор, ще са обект на дисциплинарна проверка, коментира пред БНР заместник-правосъдният министър Николай Проданов.До два месеца става ясно, дали 14-те ще бъдат санкционирани. Днес оповестяват заключенията от доклада на специално създадената работна група, която трябва да установи как на територията на Централния софийски затвор са внесени оръжията, помогнали на двама затворници.\"Документът представя механизма, по който е извършено бягството - тоест какви са последователните крачки на двамата престъпници, така че от спалното помещение най-накрая да се озоват на свобода. И разбира се, е концентриран и върху недостатъците в организацията и върху човешките грешки, които са способствали за това бягство\", коментира Проданов.\"Правила има мисля предостатъчно - на всеки един пост например в затвора има една специална инструкция, в която е казано какви са правата и задълженията на конкретния постови надзирател ... Вероятно част от тези задължения обаче не са изпълнени. Някои от тях може би не са изпълнени както трябва и тук можем да направим връзка може би с липсата на опит нашите служители, може би и с проблеми в тяхната подготовка\", допълва той.\"За млади хора става въпрос по принцип. Въпросното отделение, което в края на краищата е отговорно за бягството, са все млади хора\", обяснява заместник-правосъдният министър.\"В доклада са посочени конкретни имена на служители, които според комисията са допуснали грешки в своята работа. Комисията излиза с предложение спрямо тези наши служители да се заведат дисциплинарни производства. Аз мисля, че не бива да правим публични все още техните имена. Нека да се заведат дисциплинарните производства, нека да се види конкретно кой какво е правил и какво не е правил - тоест действие - бездействие и когато се стигне до някакъв край на дисциплинарните производства, тогава бихме могли да оповестим и конкретните имена\", коментира Николай Проданов.\"Огнестрелното оръжие е проникнало, разбира се, отвън ... по някакъв канал и за известен период от време то е било някъде укривано. В последния момент - тоест в деня на бягството, то е било в спалното помещение\", допълни той.\"По отношение на хладното оръжие, вариантите са още по-многобройни, защото едно хладно оръжие може наистина да се изработи и ние до момента не сме наясно дали това е фабричен нож или самоделка. Но това не е толкова важно, важно е как е могло огнестрелно оръжие да попадне в ръцете на престъпник, при положение че нашите надзиратели носят службата в затвора не само без оръжие, но те нямат у себе си белезници, нямат и палки, всъщност нямат нищо\", добави Проданов.Според думите му, в повечето страни по света не се носи огнестрелно оръжие на територията на затворите: \"Тъй като съотношението между затворниците и надзирателите във всеки затвор е в полза на затворниците, разбира се - тоест може да се стигне до ситуация, при която по чисто физически път неколцина затворници да нападнат надзирател, да му вземат оръжието и по този начин да се въоръжат\".\"По друг начин стои въпросът с помощните средства. Аз и досега си мисля, че не би било зле нашите служители на територията на затвора да имат и белезници в себе си, да имат и палки, и да ги носят постоянно. Тук обаче има съображения, свързани с достойнството, с честта на лишените от свобода. А що се отнася до някои по-усъвършенствани помощни средства, там основният проблем е тяхната висока цена - така нареченият \"тейзър\" струва 4000 лева заедно с необходимите допълнения. Към настоящия момент се оказва, че има по едно такова оръжие във всеки един от 12-те затвора у нас\", обясни Николай Проданов.\"Не трябва да изпадаме в такъв технически фундаментализъм, защото ролята на техниката е донякъде - ако го няма човешкият фактор, техниката си остава една купчина желязо\", коментира той и допълни, че в по-голямата част от Централния затвор има видеонаблюдение, като има и места, като килиите, където такова наблюдение няма.Издирването на  продължава активно и властите призовават всеки, който има информация за тях, да се свърже с полицията. До момента от двамата няма и следа.Припомняме, на 5 април вътрешният министър Валентин Радев съобщи, че в ведомството са получени . По думите на министъра едва 30 от сигналите е вероятно да са достоверни. Въпреки това всички сигнали се проверяват.Бягството на двамата стана повод опозицията в лицето на БСП да поиска оставката на министърът на правосъдието Цецка Цачева и вътрешният министър Валентин Радев.Впоследствие и лидерът на . От своя страна правосъдният министър заяви, че оставката е лесна, но неефективна мярка.", "date": "2018.04.13", "title": "Неопитни служители са причина за бягството от затвора на Пелов и Колев"}
{"url": "https://news.bg/press/svetat-e-na-krastopat-za-siriya-razvrazka-po-kazusa-s-tsarskite-imoti-uesli-klark-prizova-za-vnimanie-kam-balkanite.html", "text": "Напрежението, предизвикано от последните събития в Сирия, е сред водещите теми на петъчните вестници.\"Американският президент Доналд Тръмп заяви вчера в \"Туитър\", че никога не е казвал публично кога ще предприеме военен удар срещу Сирия заради предполагаемото използване на химическо оръжие от режима в Дамаск, предадоха агенциите. \"Не съм казвал кога ще се състои нападение срещу Сирия. Това може да стане скоро, а може изобщо да не бъде скоро\", написа Тръмп само няколко часа след като в същата социална мрежа предупреди Русия \"да се подготви\" за ракетни атаки срещу нейния съюзник Сирия. Четири дни след като обяви, че обмисля военни удари срещу режима на Башар Асад, той не е предприел никакви конкретни мерки и стратегията му остава неясна, коментират повечето медии. Говорителят на Белия дом Сара Сандърс съобщи, че Тръмп все още \"разглежда всички варианти за намеса на САЩ\", и потвърди, че Вашингтон смята Русия и Сирия за отговорни за смъртоносното нападение в град Дума. \"Все още не е взето окончателно решение\", подчерта тя. Сандърс допълни, че докато обмислят отговора си, САЩ продължават да поддържат редовни контакти с Израел, Саудитска Арабия, Франция, Великобритания и други страни. Според информация на Си Ен Ен Тръмп все още не се е договорил със съюзниците си по въпроса за Сирия и затова военен удар може да бъде нанесен едва в края на седмицата. Германия няма да вземе участие във възможна военна акция срещу Сирия, заяви вчера германската канцлерка Ангела Меркел, цитирана от в. \"Зюддойче цайтунг\". Тя обаче поясни, че правителството на ФРГ ще направи всичко, за да \"сигнализира за неприемането на използването на химическо оръжие\". \"Има много потвърждения на това, че сирийският режим е използвал такова оръжие\", каза Меркел. Към Берлин не е отправяно запитване дали Германия би участвала в действия със сила срещу Дамаск, заяви външният министър Хайко Маас, който е на визита в Дъблин. Източници на американската телевизия допълват, че президентът на САЩ води активни консултации по темата с президента на Франция Еманюел Макрон и британския премиер Тереза Мей. Тя свика вчера извънредно правителствено заседание, на което да бъде обсъдена ролята на страна в ситуацията. Според местните медии е много вероятно заседанието да доведе до включване на Лондон във евентуални военни действия в Сирия. Според проучване на общественото мнение, публикувано във в. \"Таймс\", едва 22% от населението поддържа участието на страната във военна операция против Дамаск.\" - в. \"Сега\".\"САЩ са избрали осем цели на територията на Сирия, които могат да бъдат подложени на удар, в случай на съответно решение на американския президент Доналд Тръмп в отговор на предполагаемата употреба на химическо оръжие в сирийския град Дума, съобщи американският новинарски канал CNBC, позовавайки се на свой неназован източник. Според неговите данни, сред потенциалните цели са две военни летища, изследователски център и предприятие, за което се предполага, че произвежда химически оръжия. Източникът не разкрива в кои райони на близкоизточната страна са разположени обектите. В материала се отбелязва, че авионосна ударна група на Военноморските сили на САЩ, начело с атомния самолетоносач Harry S. Truman, се е оправила в сряда от базата в Норфолк (щата Вирджиния) към Близкия Изток, както са съобщили представители от ВМС на САЩ, предаде \"Фокус\". Според техните думи, самолетоносачът ще бъде съпровождан от ракетен крайцер и четири ескадрени миноносци. Задвижването на тази ударна група се случва на фона на изострянето на ситуацията в Сирия, свързано с предполагаемата употреба на химически оръжия в сирийския град Дума. Президентът на САЩ заяви в понеделник, че до 48 часа ще вземе решение дали да използва военна сила против сирийските власти. Засега подобно решение не е обявено официално.\" - в. \"24 часа\".\"Говорител на Европейската комисия коментира, че Брюксел поддържа връзка с всички държави от ЕС по този въпрос, но се въздържа от коментар за вероятността от престоящи въздушни удари на САЩ в Сирия, предаде БНТ. Употребата на химическо оръжие е военно престъпление и престъпление срещу човечеството. Темата \"Сирия\" ще бъде в дневния ред на срещата на министрите на външните работи от ЕС в понеделник в Люксембург, каза Мая Коцианчич - говорител на ЕК.\" - в. \"24 часа\".Процесите на Балканите също са сред темите на всекидневниците.\"Македонското правителство оцеля при вота на недоверие, внесен срещу него от опозиционната партия ВМРО-ДПМНЕ заради политиката на кабинета към България и Гърция, предаде \"Ройтерс\", цитирана от БТА. Гласуването се смяташе за изпитание за реформаторската програма на премиера Зоран Заев и политиката за подобряване на отношенията с двете съседки като стъпка за присъединяване към ЕС и НАТО. Шейсет и двама депутати в 120-местния парламент гласуваха против вота на недоверие, а 40 \"за\". Националистическата основна опозиционна партия беше заявила, че ратифицираният през януари договор за добросъседство с България е вреден и обвини правителството в липса на стратегия в преговорите с Гърция за уреждане на тлеещия от 1991 г. спор за името \"Македония\", отбелязва \"Ройтерс\". Опозицията обвини Заев, че не е изпълнил предизборните си обещания да подобри състоянието на икономиката, да реформира съдебната система и да осигури медийна свобода. През 1991 г. Македония обяви независимост и избегна войните, които разтърсиха бивша Югославия. През 2001 г. обаче страната беше на прага да се разпадне след предприетите от голямото албанско етническо малцинство въоръжени действия. Поради спора с Гърция двумилионната страна не е постигнала особен напредък в присъединяването си към ЕС и НАТО. Гърция е против използването от бившата югорепублика на името \"Македония\" с мотива, че то е предпоставка за териториални претенции към едноименната северна гръцка област. Правителството на Заев встъпи в длъжност през май, когато беше сложен край на двегодишна политическа криза, довела до падане на управлението на ВМРО-ДПМНЕ...\" - в. \"Дневник\".\"Има напредък по отношение на спора за името. В една част от него има все още различия, съобщи македонският външен министър Никола Димитров след срещата си в Охрид с неговия колега Никос Кодзияс (с очилата), предаде БГНЕС. Димитров поясни, че днес са били водени \"открити и искрени разговори и за първи път е станало дума за временното споразумение и начините, по които трябва да се изпълни евентуалния договор\". \"Разговаряхме без да се надхитряваме един друг, имайки предвид нуждите и на другите страна. Преговаряхме и по това по какъв начин да оставим настрани основните грижи на двете страни\", поясни дипломат номер 1 на Македония. Никола Димитров съобщи, че е имал среща на работните екипи на двете министерства на ниво дипломати, които на базата на постигнатия напредък по време на срещата във Виена от 30 март, работят върху текста за бъдещото сътрудничество в различни области. Дипломатите работят и върху текста за спиране на иредентизма от двете страни, както и за предговора на евентуалния договор. Гръцкият министър Кодзияс потвърди, че е направен напредък както на министерско ниво, така и на експертно ниво на работните групи. \"Има напредък, остават по-малко теми за разрешаване, но те не са най-трудните. Днес направихме решителна положителна крачка и се надявам, че ще направим така трудните проблеми да станат по-лесни. Опитваме се да решим проблемите, които са създадени в миналото от други хора, каза още Кодзияс.\" - в .\"Сега\".\"Министър-председателят Бойко Борисов посрещна председателстващия на Съвета на министрите на Босна и Херцеговина Денис Звиздич. Той е на официално посещение в София по покана на българския премиер. Това съобщиха от правителствената информационна служба. Звиздич оцени високо поставянето на темата за евроатлантическата перспектива на страните от Западните Балкани във фокуса на ЕС. Бойко Борисов посочи, че стремежът на България е тя да остане основна и по време на следващите председателства, но подчерта, че нейната актуалност зависи от отношенията между държавите в региона и от възможността на политическите елити да намират решения на съществуващите проблеми. Разговорите между двете правителствени делегации ще продължат утре в Министерския съвет.\" - в. \"Труд\".\"В едно нещо съм убеден - ЕС иска мир и просперитет на Балканските страни. Това каза министър-председателят Бойко Борисов след срещата си с президента на Сърбия Александър Вучич в Мостар. Благодаря на домакините за поканата. В едно нещо съм убеден - ЕС иска мир и просперитет на Балканските страни. Дали големите геостратегически играчи искат същото - надявам се да е така. Президентът Вучич полага огромни усилия, като човек от Балканите познавам сърбите и знам колко му е трудно, знам колко усилия полага, за да продължи процеса и да запази мира. Истински се надявам, че и колегите в Косово ще продължат в същия дух. Тези провокации и конфликти напоследък започват действително да тревожат всички, защото раните са много пресни\", коментира премиерът. \"В общи линии настроението не е много оптимистично, по-скоро усещането е, че ни предстои нещо лошо, преди няколко месеца не беше така. Нека да съм песимист, нека ме упрекнат в това. Обръщам се към нашите братя мюсюлмани, бошняци, към нашите братя хървати, сърби, целия регион от Гърция до Румъния, Хърватия, Словения, тези, които са на Балканите - да проявим разум, защото последствията ще са само за Балканите. Не бива да бъдем егоисти, нито една от държавите на Балканите, и да си мислим, че даден конфликт ще подмине някоя от нас. Мостар е хубаво място да се кажат тези неща\", коментира Бойко Борисов. \"Обръщам се към всички лидери на Балканите - да проявим разум, последствията ще са само за нас, за никой друг. Има геостратегически интерес. Нашата майка е Европа. Убеден съм, слушайки колегите в Европа, в Европейския Съвет и Съюз, че те искат мир и просперитет на Балканите около това да се обединим. Още веднъж поздравявам Вучич за здравата енергия и се надявам така да продължи и за напред, защото не винаги в Европа това, което искаш става веднага, или понякога става по-бавно\", каза още премиерът. \"Срещата между Европейският съвет, заедно с колегите от Западните Балкани ще се проведе на 16-17 май. Убеден съм, че ще намерим начини, така че президентът Тачи да участва, въпреки че има няколко държави, които не са признали Косово и неофициално чувам, че биха отказали да участват в такава среща. Например с Мариано Рахой се разбрахме, че той е на двудневно посещение от предишния ден, така че с всички ще намерим някакъв начин да не проваляме Съвета. Той е жизненоважен за всички и съм оптимист за провеждането му\", обясни Борисов. \"Като казвам песимист, имам предвид в последните седмици тези престрелки във въздуха, които се случиха между Сърбия и Косово. Безкрайно съм откровен с вас. Неприемането на избирателния закон или промените, които се искат, трайно ще блокират Босна и Херцеговина. Поне такова ми е усещането. Надявам се президентът Тачи да намери някакъв по-бърз път, по който да се решат тези проблеми, защото на 16-17 май ние трябва да влезем в този съвет с оптимизъм, с решени проблеми и да покажем на европейците, че сме готови за присъединяването на Западните Балкани. С проблемите си как да влезем? Влизаме с проблемите и даваме да ги решават те - те си имат достатъчно проблеми. Така че ние, политическият елит на Балканите трябва да решим проблемите. Мирът е най-важното. Всичко друго няма значение. Допуснем ли пак пореден конфликт на Балканите, всички държави губят. Който го допусне, той ще завлече всички\", допълни премиерът.\" - в. \"Стандарт\".\"Ген. Уесли Кларк към ЕС и НАТО: Не чакайте Западните Балкани пак да избухнат В статия за американското издание The Washington Post бившият главнокомандващ силите на НАТО в Европа генерал Уесли Кларк призова Европейския съюз и Алианса да не чакат момента, в който Западните Балкани отново \"ще избухнат\" и настоя за подновяване на ангажимента на Запада към региона, за да се предотврати \"пълзящата дестабилиция\" в страните от полуострова, предава Фокус. \"Изминаха повече от две десетилетия, откакто работих с Ричард Холбрук и нашия екип за прекратяване на войната в Босна. НАТО разгърна и след това предприе действия за спиране на сръбското етническо прочистване в Косово. Днес три държави от Западните Балкани (Хърватия, Албания и Словения) станаха членове на НАТО. Хърватия и Словения се присъединиха към Европейския съюз. Сега Косово е независима държава. Повечето американци и европейци психически отхвърлиха този брутален конфликт като решен проблем. За съжаление, това съвсем не е вярно. Продължаващите политически конфликти по отношение на етно- религиозния характер на тези нации постоянно заплашват да прерастнат в национални и регионални кризи, като превърнат региона в основна цел за намеса от чужди сили. Екаплозивна комбинация от лошо управление, икономическа стагнация и слаби демократични институции остави малобройно, но съществена малцинство уязвима на наемане от джихадистите. Всичко това прави региона узрял за експлоатация от терористични организации и намеса от външни фактори, включително Русия, Китай и Турция.За да бъдат нещата още по-лоши, регионът страда от пренебрегване от страна на демокрации, които са допринесли за прекратяване на войните в Югославия. Вярвайки, че демократичното бъдеще на Балканите се намира в членството в ЕС, САЩ до голяма степен предадоха на Брюксел отговорността за политическото, институционалното и икономическото развитие на региона. И все пак политическата инерция в рамките на Общността запази Босна и Херцеговина, Сърбия, Черна гора, Косово, Албания и Македония, които чакат окрилени. И докато САЩ и Европа спят, другите власти си водят бележки. Кремъл непрекъснато увеличава влиянието си. Руснаците работят, за да подтикват антиевропейските и антинатовските настроения. Те подкрепят екстремистки групировки (един от които е обект на разследване в Босна и Херцеговина за предполагаеми паравоенни действия) и предоставят целенасочена военна помощ. Кремъл също разгорещи пламъците на етническото разделение чрез дезинформационни кампании, които подклаждат православните християнски народи срещу мюсюлманите, като умишлено подбуждат напрежението, което подхрани и Югославските войни през 90-те години на миналия век. В същото време Турция и държавите от Персийския залив инвестират силно и в Западните Балкани. Турция е третият по големина инвеститор в Босна и Херцеговина, а лидерът на основната мюсюлманска политическа партия в страната пътува често до Истанбул за снимки с все по- авторитарния турски президент Реджеп Тайип Ердоган. Саудитска Арабия и нейните съседи в Персийския залив са насочили своя принос към подкрепата на религиозните организации, изграждането на нови джамии и предлагането на религиозни инструкции на местните имами. Строгото тълкуване на исляма, което често е в основата на такова обучение, няма нищо общо с умерената традиция, която се практикува на Балканите от векове, и е свързана с нарастващия фундаментализъм в региона. Около 1000 чуждестранни бойци (предимно от Косово и Босна и Херцеговина) са се борили за \"Ислямска държава\" в Сирия и Ирак. Въпреки че броят на чуждестранните бойци от Балканите тенденциозно намалява, средата, в която тези лица стават радикализирани, и уязвимостта сред недоволните сегменти от населението продължават да предизвикват загриженост. Проблемът с реинтеграцията на завърналите се чуждестранни бойци отправя още по-голямо предизвикателство... Зоната за свободна търговия на Западните Балкани, предложена наскоро от лидерите на региона, може да бъде стъпка в правилната посока. Но подобна инициатива не трябва да се разглежда като заместител на потенциалните гаранции, които трябва да бъдат предоставени от НАТО и ЕС. Сериозна пътна карта присъединяването към ЕС ще предостави на страните в региона стимули за извършване на необходимите политически и икономически реформи, за засилване на тяхното сътрудничество и за справяне с нарастващото междуетническо напрежение. Разбира се, такива усилия ще трябва да имат широка подкрепа, за да бъдат придвижени напред - предизвикателство в регион, в който населението остава рязко разделено от нагласи към институции като НАТО. И все пак, според едно скорошно проучване, макар босненците от сръбски, хърватски и мюсюлмански произход да са разделени по много въпроси, те са обединени в опозицията си срещу \"Ислямска държава\" и в желанието си да се справят с икономически проблеми. Членството в НАТО ще бъде по-лесно да се продаде на етническите сърби в региона (които са склонни да бъдат руснаци и противници на НАТО), ако това членство им се окачествява като подпомагане за по-голяма регионална стабилност. Можем да гарантираме, че милиардите долари на данъкоплатци, инвестирани в този регион, няма да се загубят, като подкрепят работата за развитие на демокрацията като Националния демократичен институт и Международния републикански институт. Виждахме продължаващото значение на този вид работа с инициативи като новосъздадената работна група за борба с екстремизма, която помага на законодателите в Босна и Херцеговина да се адаптират към постоянно променящото се предизвикателство на екстремизма. Имаме много инструменти, с които разполагаме, за да предотвратим пълзящата дестабилизация в Западните Балкани. Нека да гарантираме, че няма да похарчим огромните инвестиции, които направихме в този труден регион, и ще подновим ангажимента си да помогнем на тези нови демокрации да постигнат пълния си потенциал...\" - в. \"24 часа\".Състоянието на сигурността и армията на страната също са сред актуалните теми.\"Президентът Румен Радев свиква на 19 април заседание на Консултативния съвет за национална сигурност. Темата е \"Актуални рискове и заплахи за националната сигурност на Република България. Състояние на Въоръжените сили. Необходими мерки\", съобщиха от \"Дондуков\" 2. Междувременно днес премиерът Бойко Борисов проведе среща с вицепремиера и министър на отбраната Красимир Каракачанов и с началника на отбраната генерал-лейтенант Андрей Боцев. В нея участваха и генерали и офицери, предложени за назначаване на нова длъжност и за произвеждане във висше офицерско звание. На срещата са били обсъдени теми, свързани със сигурността в региона, както и модернизацията на армията, съобщиха от пресслужбата на Министерски съвет. На 9 януари Консултативния съвет за национална сигурност реши да бъде подготвена нова програма за развитие на отбранителните способности на въоръжените сили на Република България, която да обхване периода от 2020 до 2030 г. След заседанието тогава президентът обяви, че приветства приетия от правителството план, според който до 2024 г. разходите за отбрана трябва да бъдат до 2% от БВП. \"Ние стигнахме до много важен консенсус - че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности\", обяви още Радев. От думите му се разбра, че до 30 септември т. г. трябва да бъде извършен преглед и при необходимост актуализиране на плана за повишаване на разходите за отбрана по-рано. През март Радев обяви, че може да свика такова заседание и заради сделката с ЧЕЗ. \"Смятам за основателно да бъде свикан Консултативен съвет по националната сигурност, на който да бъдат разгледани въпросите за енергийната сигурност на страната\", каза държавният глава.\" - в. \"Дневник\".\"Правителството предлага на президента да издаде указ, с който да удостои началника на отбраната генерал-лейтенант Андрей Боцев с висшето офицерско звание \"генерал\", съобщиха отк Правителствена информационна служба. За освобождаване от длъжността заместник-началник на отбраната и от военна служба е предложен генерал-лейтенант Пламен Атанасов поради навършване на пределна възраст за заеманото звание. За неговия пост е предложен генерал-майор Димитър Илиев, който ще бъде освободен като заместник-командир на Корпуса за бързо развръщане на НАТО в Солун и произведен в генерал-лейтенант. Бригаден генерал Иван Ортоманов е предложен за освобождаване като директор на дирекция \"Операции и подготовка\" в МО, за назначаване като заместник-командир на Корпуса за бързо развръщане на НАТО в Солун и за удостояване със звание генерал-майор. За директор на дирекция \"Операции и подготовка\" и удостояване със звание бригаден генерал е предложен полк. Маргарит Михайлов, в момента заместник-началник на щаба на Сухопътните войски. Бригаден генерал Иван Лалов е предложен за освобождаване от длъжността командир на 3-а авиационна база, за назначаване за заместник-командващ на Съвместното командване на силите и за удостояване със звание генерал-майор. Да заеме овакантената длъжност командир на авиобазата, както и за удостояване със звание бригаден генерал е предложен сегашният заместник-командир на базата полк. Димитър Петров. За назначаване за заместник-командир на ВМС и удостояване със звание флотилен адмирал е предложен капитан І ранг Георги Пенев, в момента началник на щаба на ВМС. Заместник-директорът на Служба \"Военна информация\" полк. Пламен Ангелов е предложен за директор на Службата и удостояване със звание бригаден генерал. Той ще поеме поста от бригаден генерал Светослав Даскалов, който ще бъде освободен от военна служба поради навършване на пределна възраст за заеманото звание. Полк. Васил Лазаров е предложен за длъжността съветник на Върховния главнокомандващ на въоръжените сили по военната сигурност, както и за удостояване със звание бригаден генерал. Директорът на дирекция \"Логистика\" в МО полк. Митко Григоров е предложен за удостояване със звание бригаден генерал. Правителството предлага на Президента на Република България да направи промяна и в Указ 85/2012, с който са утвърдени длъжностите във въоръжените сили и в НСО, изискващи висши офицерски звания. Предложението е висше офицерско звание генерал-майор (контраадмирал) да се изисква и за длъжността директор на Щаба на отбраната. Неговите функции са свързани с организиране дейността на административните звена в Щаба на отбраната като стратегически военен щаб на въоръжените сили.\" - в. \"Стандарт\".Решението на съда в Страсбург по казуса с царските имоти също е сред темите на всекидневниците.\"Европейският съд по правата на човека в Страсбург (ЕСПЧ) даде срок на правителството до 13 септември да представи възраженията си или да потърси споразумение със Симеон Сакскобургготски по две от трите жалби във връзка с върнатите му и впоследствие повторно отнети имоти. Това се разбира от пространното решение на ЕСПЧ, обявено днес на сайта на съда, и от съпътстващо писмо до страните, съдържащо зададени от съда въпроси към българското правителство. За да се произнесе по жалбите, Съдът в Страсбург трябва да установи дали е спазен или нарушен член 1 от Протокол 1 на Европейската конвенция за правата на човека. Тази разпоредба защитава правото на собственост, в нея се казва, че \"всяко лице има правото мирно да се разпорежда със своите притежания\". Комуникирането от ЕСПЧ на двете жалби, тоест искането на становище от правителството и посочването на срок, може да означава, че съдът приема за допустими двете жалби и ще ги разглежда по същество. А според статистиката над 80 процента от случаите, в които съдът е поискал становище от съответната държава, делата приключват успешно за жалбоподателите, коментира адвокат Михаил Екимджиев, който води делата в Страсбург. В края на 2017 работна група към Министерството на правосъдието изяви намерение да направи споразумение със Симеон Сакскобургготски, но премиерът Борисов се уплаши от медийни атаки и даде заден ход. На снимката - пресконференция по темата на правосъдния министър Цецка Цачева, министъра на МРРБ Николай Нанков, който от името на държавата води делата пред българския съд, и главния секретар на Министерството на земеделието Атанас Кацарчев, което води делото за горите в Рила, 4.12.2017 г. В края на 2017 работна група към Министерството на правосъдието изяви намерение да направи споразумение със Симеон Сакскобургготски, но премиерът Борисов се уплаши от медийни атаки и даде заден ход. До ЕСПЧ бяха отправени три жалби от Симеон Сакскобургготски - за мораториума на парламента от 2009 г., който забрани на царската фамилия да се разпорежда с реституираните имоти, за отказаната реституция на чифлика Кричим и за обявените за държавна собственост от съда хижи Саръгьол и Ситняково. ЕСПЧ отхвърля жалбата за Кричим, отчитайки разликата между отказана реституция и одържавяване на вече реституиран имот, каквито са хижите Саръгьол и Ситняково. Съдът отхвърля също вписаните като наследници царските братовчеди, на основание че те не са били въвеждани във владение и поради това не са претърпели щети...\" - в. \"Дневник\".", "date": "2018.04.13", "title": "Светът е на кръстопът за Сирия, развръзка по казуса с царските имоти, Уесли Кларк призова за внимание към Балканите…"}
{"url": "https://news.bg/society/12-godishno-momiche-nameri-portfeyl-i-go-varna-na-sobstvenika.html", "text": "Дванадесетгодишната Айлин от Девня намери портфейл с пари и документи, след което ги върна на собственика, предаде bTV.Момичето и съучениците му заминали на екскурзия през ваканцията. В автобуса детето видяло на седалката портфейл.\"Отворих, за да видя какво има и ако е на някой познат, да го върна. Не можах да позная човека, но върнах портфейла на госпожата.\" - разказва Айлин.\"Попитах шофьора на кого е, дали е негов, той каза: \"Не, това е на работник, който сутринта извозвам в завод\", отклонихме автобуса и го оставихме на портала.\" - обясни учителката Живка Валентинова.Родителите не са изненадани от постъпката на дъщеря си.\"Това всичко не зависи само от нас, от родителите. Аз мога да отправя много голяма благодарност към учителите, защото 70% заслугата е тяхна, не моя.\" - сподели бащата Ерол Ферад.Собственикът на портфейла е признателен на момичето. Учителите на петокласничката се надяват постъпката й да послужи за пример.", "date": "2018.04.13", "title": "12-годишно момиче намери портфейл и го върна на собственика"}
{"url": "https://news.bg/weather/toplo-i-slanchevo-na-mesta-s-kratki-prevalyavaniya.html", "text": "Времето остава предимно слънчево, топло и почти тихо, но на отделни места са възможни краткотрайни гръмотевични бури.В сутрешните часове в някои части на Дунавската равнина сутринта са възможни мъгли. Подобна ще бъде ситуацията по Черноморието, но там мъглите може да останат през целия ден.През втората половина на деня над планинските райони на Западна и Централна България може да се развие купеста облачност. На отделни места в тези райони може да се очакват валежи, придружени от гръмотевици.Максималните температури в по-голямата част от страната ще бъдат в интервала 24-29 градуса. Значително по-ниски ще бъдат по Черноморието: 8-10 градуса.Минималните са между 5 и 10 градуса.Вятърът ще бъде слаб, от изток.", "date": "2018.04.13", "title": "Топло и слънчево, на места с кратки превалявания  "}
{"url": "https://news.bg/int-politics/tramp-shte-reshi-za-siriya-sled-konsultatsii-s-mey-i-makron.html", "text": "Президентът на САЩ Доналд Тръмп проведе заседание със съветниците си по националната сигурност, но все още не е взел решение за Сирия, предадоха информационните агенции с позоваване на пресаташето на Белия дом Сара Хъкъби.\"Продължаваме анализите на разузнавателната информация и консултациите с нашите партньори и съюзници. Тази вечер президентът ще разговаря с президента Макрон и премиера Мей.\" - обобщи Хъкъби.Президентът от своя страна увери, че решението за бъдещите действия по отношение на Сирия ще бъде взето скоро.Преди заседанието Тръмп се въздържа от категорични оценки.\"Ще видим какво ще се случи. Гледаме много сериозно на тази ситуация.\" - коментира той.Междувременно NBC News съобщи, че американските спецслужби имат доказателства, че в сирийския град Дума е използвано химическо оръжие. Уточнява се, че спецслужбите на САЩ разполагат с проби от кръвта и урината на жертви на атаката. Анализите са показали наличие на хлор и неназовано нервно-паралитично вещество.Припомняме, по-рано британското правителство проведе заседание, на което министрите се обединиха около позицията, че са необходими решителни действия, за да се прекрати употребата на химическо оръжие.Президентът на Франция Еманюел Макрон от своя страна заяви, че страната му би участвала във военна операция на САЩ в Сирия. ", "date": "2018.04.13", "title": "Тръмп ще реши за Сирия след консултации с Мей и Макрон"}
{"url": "https://news.bg/world/zukarbarg-mozhe-da-bade-izslushan-i-ot-ep.html", "text": "Създателят на Фейсбук Марк Зукърбърг може да се изправи пред Европейския парламент, за да отговори на въпроси за сигурността в социалната мрежа, след като беше изслушан от американския сенат, съобщи в. \"The Washington Post\".Председателят на ЕП Антонио Таяни има намерение в понеделник, 16 април, да отправи писмена покана към Зукърбърг.Ако той приеме поканата, ще се изправи пред някои от най-твърдите критици в технологичния бранш извън пределите на САЩ.\"Изслушванията по темата за Фейсбук показват, че все още има безпокойство за спазването на строгите стандарти по отношение на поверителността на данните в ЕС ... Уверени сме, че г-н Зукърбърг е готов да отговори на въпросите ни и ще покаже, че е също толкова отговорен към европейските граждани.\" - коментира Таяни.От Фейсбук засега не са отговорили на запитването на \"The Washington Post\" какъв ще бъде отговорът на поканата на ЕП.", "date": "2018.04.13", "title": "Зукърбърг може да бъде изслушан и от ЕП"}
{"url": "https://news.bg/int-politics/rusiya-ne-izklyuchva-eventualna-voyna-sas-sasht.html", "text": "Постоянният представител на Русия в ООН Василий Небензя не изключва вероятността от война между Русия и САЩ, предадоха информационните агенции.Във връзка със ситуацията в Сирия се състоя среща на Съвета за сигурност при закрити врати, по искане на Боливия.След заседанието Небензя заяви, че сега непосредственият приоритет е \"да се предотврати заплахата от война\".\"За съжаление не можем да изключим никакви варианти, виждайки съобщенията, идващи от Вашингтон\", коментира той.Москва призова днес, 13 април, да се проведе пълноценно заседание на Съвета за сигурност по ситуацията в Сирия.Преди извънредната среща Швеция предложи проект за резолюция, постановяващ разследване на химическите атаки в Сирия. В него се предлага изпращане на мисия на ООН за изясняване на ситуацията с химическите арсенали на Дамаск.Небензя не даде отговор каква ще е позицията на Москва по документа, предложен от шведската страна. Според него, това не е спешна задача.", "date": "2018.04.13", "title": "Русия не изключва евентуална война със САЩ "}
{"url": "https://news.bg/int-politics/pompeo-tramp-mozhe-da-atakuva-siriya-i-bez-sanktsiya-ot-kongresa.html", "text": "Президентът Доналд Тръмп може да нанесе ракетен удар срещу Сирия без разрешение от Конгреса. Такова право му дава чл. 2 от конституцията на САЩ, според който при заплаха или атака от друга държава държавният глава може да предприеме военни действия, като уведоми конгреса 48 часа преди началото на евентуална операция. Това заяви номинираният за държавен секретар Майк Помпео по време на изслушванията пред американския сенат.Той отбеляза неколкократно, че е против военни действия и е привърженик на дипломатическите решения при всякакви спорове и конфликти. Помпео допълни, че една от целите му е да види Сирия след управлението на Асад.От своя страна сенаторите напомниха, че Сирия не представлява заплаха за САЩ и че военни действия от страна на Тръмп без разрешение от конгреса биха били основание за импийчмънт.На Помпео бяха зададени въпроси и по разследването на руската намеса в американските президентски избори.Той заяви, че оказва съдействие на спецпрокурора Робърт Мълър.По думите му, действията на следователите при обиска в офиса на адвоката на Тръмп Майкъл Коен са били законни.По темата за Северна Корея той посочи, че е възможна ситуация, при която САЩ може да прибегнат към недипломатически мерки.\"Президентът даде ясно да се разбере - и аз съм съгласен с него, че може да дойде такъв ден. Може да настъпи ден, когато да видими ядрен арсенал, способен да атакува САЩ.\" - поясни Помпео, цитиран от Би Би Си.По думите му, в подобна ситуация може да се наложат недипломатически действия. Той определи подобна ситуация като катастрофа. ", "date": "2018.04.13", "title": " Помпео: Тръмп може да атакува Сирия и без санкция от Конгреса "}
{"url": "https://news.bg/world/kitaysko-bebe-se-rodi-4-g-sled-smartta-na-roditelite-si.html", "text": "В Китай се роди дете, чиито родители са починали преди 4 години при автомобилна катастрофа, предаде Би Би Си. Бебето е износено от сурогатна майка.Малко преди злополучия инцидент през 2013 г. майката и бащата са замразили няколко ембриона, надявайки се да имат дете чрез метода ин витро.След катастрофата родителите на загиналата семейна двойка са се опитали да получат по съдебен път разрешение да използват ембрионите. Това се оказало трудно поради липса на подобни прецеденти, но усилията им са се увенчали с успех.През декември сурогатна майка от Лаос е родила момченце - техен внук, съобщиха през тази седмица китайските медии.В. \"Beijing News\" съобщава, че ембрионите са се съхранявали в болница в град Нанкин при температура -196 градуса, в течен азот.След продължителни юридически процедури съдът е предал правата за използването им на четиримата родители на загиналата двойка. Това е първият случай в страната, при който родителите наследяват замразените ембриони на своите деца.", "date": "2018.04.13", "title": "Китайско бебе се роди 4 г. след смъртта на родителите си "}
{"url": "https://news.bg/int-politics/ostavka-i-seksualni-obvineniya-v-shvedskata-akademiya-za-nobelovi-nagradi.html", "text": "Ръководителят на Шведската академия, която връчва Нобеловата награда за литература, подава оставка след вътрешен спор в престижната институция, който предизвика критика и притеснения на шведския крал, съобщава \"Тайм\".Сара Даниус обяви решението си след тричасово заседание на членовете на академията в Стокхолм. Даниус заявява, че е загубила доверието на 18-членната академия. Кризата започва миналата седмица, след като трима мъже членове подадоха оставка, защото комисията не е гласувала премахването на колега жена. Съпругът на жената е изправен пред сексуални обвинения и предварително изнасяне на имена на носители на Нобелова награда.Членовете на академията са назначени за цял живот и оставките са изключително редки.В джендър неутрална Швеция е изненада, че трима мъже от културните среди - Клас Остергрен, Кел Есмарк и Питър Енглунд - биха поискали жена - шведската поета Катарина Фростенсон - да бъде изгонена от Нобеловата комисия за предполагаеми действия на съпруга й.56-годишната Даниус шведски литературен историк в Стокхолмския университет, заяви, че сътресението в академията \"вече е засегнало Нобеловата награда доста сериозно\".Бордът на фондацията Нобел остро разкритикува шведската академия, заявявайки, че групата заплашва репутацията на Нобеловата награда.Фондацията публикува изявление, в което отбелязва, че \"доверието в шведската академия е сериозно нарушено\" и настоява групата да предприеме конкретни действия за възстановяване на това доверие.Шведският Карл XVI Густав коментира, че оставките \"рискуват да навредят сериозно\" на академията и всички замесени трябва да \"осъзнаят своята отговорност към институцията и да допринесат за разрешаването на конфликтите\".Кралят е патрон на академията и трябва да одобрява всяко едно тайно гласуване, преди да бъде оповестено. Кралят допълва, че ще обмисли нови правила, при които би било възможно членовете да подават оставка.", "date": "2018.04.13", "title": "Оставка и сексуални обвинения в Шведската академия за Нобелови награди"}
{"url": "https://news.bg/society/signalizirat-za-nasilie-sreshtu-vazrastni-hora-v-dom-v-s-kachulka.html", "text": "Сигнализират за насилие срещу възрастни хора с умствена изостаналост в дом в с. Качулка. Социален работник е заснел признания за агресия над болни, съобщава БТВ.\"Имаше един потребител, който изчезна и като го намериха, каза, че са го били. Той го разказваше на всички, че директорът го е бил\", посочва социален работник.\"От него много ме е страх, най-много от директора Злати Стоянов. А шамари, а Раднево, знаеш си мястото, в блока веднага, иначе няма право да ни бие\", коментира живеещ в дома.Георги Маринов е един от малкото, които не се страхуват да говорят, останалите молят да бъдат скрити лицата им, защото ще изгубят работата си.\"Взе да ме блъска и след това мина там, където няма камера и ме удари с юмрук в главата. След това взе да ме обижда, да ме псува на майка и почна да ме бие и на същата вечер могат да потвърдят санитарките горе които бяха дежурни изгубих съзнание и дори не знам какво стана с мене\", разказва жена настанена в дома.Друг социален работник споделя, че директорът е разпитвал живеещите дали и как правят секс с подигравка. Имало е смъртен случай на жена, която починала след жесток побой от друг потребител.\"Шефът и Живка кара да ме бият. Той ме удари с пръчката, много пъти\", разказва друг живеещ в дома. Припомняме и в други години в дома за психично болни в сливенското село Качулка е изнасяна информация .От 2009 г. са се сменили няколко директори. Сексуално насилие над мъже и жени от Дома за психично болни в село Качулка, побой от персонала и между самите болни - това са част от потресаващите разкрития на обитателите на най-голямото социално заведение в страната.", "date": "2018.04.13", "title": "Сигнализират за насилие срещу възрастни хора в дом в с. Качулка"}
{"url": "https://news.bg/int-politics/germaniya-udalzhava-kontrola-po-granitsata-si-s-avstriya.html", "text": "Германия удължава граничния контрол по границата си с Австрия и след 12 май, съобщава ДПА.Вчера германският вътрешен министър Хорст Зеехофер обяви, че е поискал разрешение за това от Европейския съюз.\"Силно се надявам, че това искане, продиктувано от политиката за сигурност, ще бъде удовлетворено\", заяви той в Париж.Германия въведе граничния контрол през септември 2015 г. заради големия наплив на мигранти, влизащи от Австрия. \"Бихме предпочели да има охрана на външните граници на Европейския съюз, така че да не се налагат проверки по вътрешните граници\", подчерта Зеехофер на среща с френския си колега Жерар Колон, като допълни: \"Но докато не е гарантирана охраната по външните граници, трябва да охраняваме и контролираме вътрешните граници на някои места.\"В момента временен контрол по вътрешните граници се извършва в шест страни от Шенгенското пространство.", "date": "2018.04.13", "title": "Германия удължава контрола по границата си с Австрия"}
{"url": "https://news.bg/regions/ne-e-chasten-imot-obrashtaloto-na-tramvay-6-v-sofiya.html", "text": "Не е частен имот обръщалото на трамвай №6 в София. Твърдението е абсурдно, според главният архитект на район \"Триадица\" Иван Шишков.\"Веднага мога да успокоя всички, че този терен не е частна собственост, никога не е бил, а това, че при създаването на кадастралната карта е отразено запис \"частна собственост\", без да е отразена никаква собственост като нотариален акт, не го прави частна собственост\", коментира пред БТВ Шишков.След създаването на кадастралната карта през 2016 г. районната администрация работи сериозно по създаването на актове за общинска собственост за всички терени, които са такава общинска собственост. \"Този терен е с отделен планоснимачен номер поради простата причина, че той е обграден от трамвайното ухо и бул. \"Арсеналски\", така че той, по силата на правилата при създаването на кадастралната карта, то е съвсем логично да бъде с отделен идентификатор\".\"Нито имаме създаване на допълнителен имот, нито имаме създаване на някаква частна собственост, нито имаме каквато и да е продажба\", уверява главният архитект.Той посочва, че тече процедура по актуването на този и всички имоти, които следва да имат актове за общинска собственост. \"Този имот е част от един стар имот 15, който е бил общинската собственост в рамките на целия парк. При създаването на кадастралната карта от този имот 15 са образувани много имоти, вкл. и този\", коментира Шишков.\"Направихме проверка, вкл. в Агенция по кадастъра, за да разберем дали някой е предизвикал каквато и да е инициатива по вписване, по каквото и да било, което може да предизвика съмнение за някаква далавера или опит за измама за придобиване на този имот - нямаме никаква индикация в тази посока\", допълни той.Днес трябва да има решение на експертният съвет какво ще е бъдещето на отсечката от маршрута на трамвая, спряна заради ремонта на тунела при НДК преди две години.Шишков обясни, че проблемът с трамвай №6 е възникнал заради решението за движението през Петте кьошета. Там трябва да се реши основния проблем на връзката на трамвай №7 към бул. \"Христо Ботев\" и създаденият впоследствие проблем за живеещите на бул. \"Скобелев\", където мотрисите минават съвсем близо до сградите.Архитектът посочи, че с изграждането на третия лъч на метрото транспортната схема на София ще претърпи промени. Махането на трамвай №6 в този район не означава, че ще бъде махнат транспортът, а обратното. Предвижда се пускането на тролей, който вкл. ще обвърже и кв. \"Манастирски ливади\", посочи той.", "date": "2018.04.13", "title": "Не е частен имот обръщалото на трамвай №6 в София"}
{"url": "https://news.bg/world/blokiraha-telegram-v-rusiya.html", "text": "Таганският районен съд в Москва удовлетвори искането на Руската комисия за надзор за блокиране на приложението Telegram в страната, съобщи РИА Новости.Припомняме, по-рано този месец Руската комисия за надзор е подала исково заявление в Таганския районен съд да се ограничи достъпът до информационните ресурси на приложението Telegram в Русия.Съдебното заседание се проведе бързо. Доказателствата бяха представени за по-малко от половин час, след което съдията се оттегли от заседателната зала. През това време представители на комисията и Федералната служба за сигурност съобщиха, че отказът на Telegram да предаде на спецслужбата ключовите за разшифроване заплашва интересите на държавата и обществото, тъй като приложението може да се използва от терористите.Юристи на Telegram не се явиха на заседанието. Основателят на приложението Павел Дуров им е забранил да \"\".", "date": "2018.04.13", "title": "Блокираха Telegram в Русия"}
{"url": "https://news.bg/crime/bus-na-zhandarmeriyata-katastrofira-kray-smyadovo.html", "text": "Жена и трима служители на жандармерията са пострадали при катастрофа край Смядово, съобщи БНТ.По предварителна информация инцидентът е предизвикан от бус на жандармерията. Без опасност за живота, но с тежки наранявания е един от полицаите.Рано тази сутрин бусът навлиза в лентата за насрещно движение на Т-образно кръстовище. Там вече се движи кола, в която е пътува семейство.При ударът бусът се обръща на дясно и затиска един от жандармеристите. Хора от близката бензиностанция помагат да бъде изваден затиснатият човек.", "date": "2018.04.13", "title": " Бус на жандармерията катастрофира край Смядово"}
{"url": "https://news.bg/world/ispaniya-prodava-boyni-korabi-na-sauditska-arabiya.html", "text": "Испания и Саудитска Арабия договориха работна рамка за продажба на бойни кораби на монархията в размер на 1,8 милиарда евро, информира \"Ройтерс\".Престолонаследникът на арабската държава и военният министър на Испания се подписаха под рамката, която ще позволи на саудитското военно министерство да подпише договор с испанския корабостроител Navantia за доставка на бойни кораби.Отделно споразумение е подписано между Navantia и Saudi Arabian Military Industries Company, но не се разкриват подробности.Източник от Министерството на отбраната на Испания заяви, че Navantia ще продаде 5 малки кораба, испанската армия ще обучава саудитските войници и контрактори ще построят военноморски център в монархията.Редица неправителствени организации призоваха Мадрид да не продава военна техника на Саудитска Арабия, обвинявайки кралството в нарушаване на човешките права.Двете държави преговарят за корабите от 2015 г., но източникът поясни, че ще е необходимо още време за сключване на окончателен договор.", "date": "2018.04.13", "title": "Испания продава бойни кораби на Саудитска Арабия"}
{"url": "https://news.bg/world/ruski-vertolet-padna-v-baltiysko-more-pri-noshten-testov-polet.html", "text": "Вертолет Ка-29 е паднал при нощен изпитателен полет в Балтийско море. Това съобщиха от пресслужбата на Балтийския флот, цитирани от РИА Новости. Двамата летци-изпитатели са загинали.\"Образувано е наказателно дело за катастрофата на вертолет Ка-29 в Балтийско море\" по член за \"нарушение на правилата на полета или подготовката за него\", се казва в съобщението.Предварително е установено, че в тъмната част на денонощието е тренирано кацане и излитане на вертолета от борд на военен кораб. Изпълнявайки упражнението, Ка-29 е направил нов кръг. Когато екипажът не е отговорил на връзката, са организирана издирвателно-спасителна акция, в хода на която във водата са открити отломки от вертолета.На мястото на произшествието работи следствено-оперативна група. Военни следователи изясняват всички обстоятелства на произшествието.", "date": "2018.04.13", "title": "Руски вертолет падна в Балтийско море при нощен тестов полет"}
{"url": "https://news.bg/disasters/galfstriym-otslabva-a-tova-shte-dovede-do-bedstviya-i-katastrofi.html", "text": "Две нови научни изследвания, публикувани в научното списание Nature, предупреждават за нова заплаха, надвиснала над света: спирането на теченията в Атлантическия океан, включително Гълфстрийм.Почти не минава ден, без да се появи ново проучване, предупреждаващо човечеството за наближаваща гибел, ала отслабването на Гълфстрийм е събитие с особено застрашителни последици.Учените преди са свързвали проблемите с теченията в Атлантика с всичко - от горещи вълни в Европа до повишаване на равнището на морето в крайбрежните американски градове.Филмът \"След утрешния ден\" представяше апокалиптично бедствие, основано на идеята, че прекъсването на тези течения ще доведе до екстремни метеорологични явления, последвани от огромен спад на глобалните температури. Учените смятат, че промените в атлантическите течения със сигурност са изиграли роля за началото на последната ледникова епоха.Системата от атлантически течения действа като транспортна лента за вода и носят топлина към Западна Европа.Поток от топла вода пътува северно от Антарктида по течението Гълфстрийм, освобождавайки топлината си и след това потъвайки до дъното на океана и след това връщайки се на юг. Глобалното затопляне блокира този процес, което води до забавяне на теченията и до всякакви смущения във времето.Двете нови изследвания предизвикаха тревога не само защото показват значително отслабване на атлантическите течения, но и защото те показват промени, които преди са били предвиждани само в бъдещи компютърни симулации, всъщност се случват точно сега.Много малко вероятно е, но това не означава, че въпросният филм е пълна измислица, отбелязват изследователите.\"След утрешния ден\" очевидно е една много екстремна версия\", изтъква д-р Дейвид Торнали, учен по климата в University College London и съавтор на едно от проучванията.\"Науката казва, че спирането - силното отслабване на циркулацията в Атлантика - се е случвало множество пъти в миналото и по време на последната ледена епоха\", допълва ученият.Колебанията в атлантическите течения в миналото са допринесли за големи климатични промени, включително са предизвикали началото на последната ледникова епоха.", "date": "2018.04.13", "title": "Гълфстрийм отслабва, а това ще доведе до бедствия и катастрофи"}
{"url": "https://news.bg/world/vuchich-sarbiya-shte-napravi-vsichko-za-izbyagvane-na-konflikt-na-balkanite.html", "text": "Ще направим всичко за избягване на конфликти на Балканите. Това увери сръбският президент Александър Вучич преди днешната среща с германския канцлер Ангела Меркел в Берлин, информира ТАНЮГ.Германия е най-важният партньор на Сърбия и Сърбия ще направи всичко за предотвратяване на конфликти на Балканите, поясни Вучич преди визитата.Сърбия се стреми към мир и стабилност, каза още президентът на балканската държава и добави, че всеки конфликт в региона ще върне държавите със сто години назад.Междувременно членът на председателството на Босна и Херцеговина Бакир Изетбегович заяви, цитиран от ТАНЮГ, че \".Той не вярва, че ще има нова война в Босна и Херцеговина.", "date": "2018.04.13", "title": "Вучич: Сърбия ще направи всичко за избягване на конфликт на Балканите"}
{"url": "https://news.bg/society/vmro-skratsna-sas-zabi-na-patriarh-vartolomey.html", "text": "Воеводите скочиха срещу изказване на вселенския патриарх Вартоломей. По-рано днес стана ясно, че Вартоломей критикува Българската православна църква заради .\"Действията на сестринската църква на България са погрешни. Те усложняват нещата. Църквата майка на всички балкански народи е тази в Константинопол.\" Това е заявил Вартоломей, пише вестник \"Катимерини\". Според Вартоломей това е казала историята, а българската църква няма право да нормализира македонската.Позицията на ВМРО обаче е различна.\"Ваше светейшество, не сте прав, че Цариградската патриаршия е духовен лидер на Балканите. Народите на Балканите още от Средновековието насам предпочетоха свои, народни, независими и сестрински църкви\", заявяват патриотите. Според тях тези процеси са отражение на дълбокия демократизъм на хората в тази част на света.Според ВМРО представляваното от Вартоломей паство е една минимална част от християнския свят, а претенциите на вселенския патриарх за духовно водачество в православния свят са пресилени.\"Не само Вашите, но всякакви подобни претенции, са неоснователни. В православния свят - слава Богу - няма водачество, а има великодушие. Това великодушие ни кара днес да помогнем на своите братя единоверци в Македония\", категорични са воеводите.ВМРО подсещат Вартоломей че дълго време Охридската архиепископия е била българската църква на Балканите. Тя била именувана така именно по волята на Цариград. Поради това естествената църква майка на днешна Македония е именно Българската православна църква - Българската патриаршия.\"Ние предлагаме именно майчинско великодушие и позволяваме на нашите братя в Македония духовна самостоятелност. Срещу това Вие предлагате водачество, подчинение и показвате липса на смирение и християнска любов. Простете, Ваше светейшество, но грешите. Ние показваме правилния модел - от християнска, човешка и народна гледна точка\", допълват патриотите.", "date": "2018.04.13", "title": "ВМРО скръцна със зъби на патриарх Вартоломей"}
{"url": "https://news.bg/health/ananiev-blagodari-na-speshnite-ekipi-za-reaktsiyata.html", "text": "Съболезнования към близките и роднините на загиналите в . С тези думи на министър Кирил Ананиев започна пресконференцията в Министерството на здравеопазването, където имаше среща за реформата в ТЕЛК.Министър Ананиев заяви, че автобус, пътуващ от Бургас за София и лек автомобил са катастрофирали при Вакарел.\"Има загинали, има и хора с много тежки наранявания, 14 линейки отидоха на място\", заяви Ананиев. Той благодари на екипите на спешна медицинска помощ и уточни, че пострадалите се насочват към три столични болници - това са Окръжна болница \"Света Анна\", ВМА и \"Пирогов\".\"Убеден съм, че екипите полагат всички усилия, за да помогнат на пострадалите\", заяви Ананиев.\"В координация сме със \"Света Анна\", с \"Пирогов\", разбира се, и ВМА има готовност, ИСУЛ, всички болници в София са включени в координационния импровизиран екип, който сме създали, имат готовност да окажат съдействие на пострадалите при този инцидент. Много е тежък инцидентът и е много динамична ситуацията\", заяви говорителят на \"Спешна медицинска помощ\" - София Катя Сунгарска.10 от пострадалите са настанени в болница Окръжна болница \"Света Анна\" - трима мъже и седем жени, всичките на възраст между 26 и 60 години. Четирима от тях са в тежко състояние с опасност с живота. Те са със съчетани травми, като на двама се правят операции по спешност.Пострадалите са с наранявания от фрактури или открити порезни рани. От болницата съобщиха, че към момента имат има достатъчно запаси от кръв.\"Трима са със сравнително леки травми. Четиримата, въведени в противошокова зала, са тежко състояние - съчетание с травми на глава, гърди, корем и гръбнак. Двама от тях вече са вкарани в операционната за операция по спешност. Има още трима души, които са с изолирани фрактури на ръцете, които също подлежат на оперативна интервенция, но в планов порядък\", заяви пред БНР директорът на болницата Славчо Близнаков.В \"Пирогов\" са приети четирима души - дете, две жени и мъж. Детето е в най-тежко състояние.\"До момента е прието едно дете с гръдна и коремна травма. Вече е в операционната за поставяне на специален гръден дрен, понеже е със свит бял дроб, след което му предстоят допълнителни изследвания. Приети са и две жени, едната от които минава през хирургичен кабинет, а другата - през травматологичен кабинет. Приет е и един мъж с черепно-мозъчна травма, който минава през неврохирургичен кабинет\", заяви директорът на \"Пирогов\" Асен Балтов.Стана ясно, че 13-годишното момче вече е преминало през детска противошокова зала на \"Пирогов\", където е било изследвано от мултидисциплинарен екип. Детето вече е и с поставен дрен, така че да се възстанови достъпът на кислород до организма.Майката на момчето също остава в болницата, но в травматологията на \"Пирогов\".На другата пострадала жена се е наложило да бъдат направени и високоспециализирани изследвания. Изследванията са показали наранявания, които налагат тя да остане в хирургията.Мъжът - на 40 години - е бил прегледан и изследван в \"Спешно отделение\". Той е с контузия на главата и след обработване е освободен от болницата.Три пострадали жени от катастрофата са приети във Военномедицинска академия, съобщиха от пресцентъра на болницата. Пациентите са в стабилно състояние, без опасност за живота. Предстои да бъдат хоспитализирани за лечение и наблюдение.По информация на \"Спешна помощ\" - София двама пострадали са настанени в болница \"Царица Йоанна\".Двама пострадали са постъпили в Спешното приемно отделение на Болница \"Токуда\" без опасност за живота. Пострадалите са пристигнали в болницата в 12.55 ч.Пациентите са в стабилно състояние, без опасност за живота. И при двамата са установени фрактури на долни крайници и предстоят ортопедични операции и прием в Клиниката по Ортопедия и травматология. В момента се провеждат допълнителни изследвания за уточняване на общото състояние и отхвърляне на вътрешни травми.Националният център по трансфузионна хематология е направил нужната организация и разполага с подсилени екипи за кръводаряване, които са в готовност да поемат всички желаещи да дарят кръв. В момента НЦТХ разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите.", "date": "2018.04.13", "title": "Ананиев благодари на спешните екипи за реакцията"}
{"url": "https://news.bg/int-politics/germaniya-se-zareche-da-prodalzhi-s-natiska-varhu-rusiya-za-siriya.html", "text": "Правителството на Германия обяви, че ще направи всичко по силите си, за да поддържа политическия натиск върху Русия относно предполагаемото използване на химически оръжия в Сирия. Това коментира говорителят на правителството Щефен Зайберт, цитиран от \"Ройтерс\".Зайберт допълни, че има \"сериозни доказателства\", които показват използването на такива оръжия в нарушение на международното право, и заяви, че Германия остава в тясна връзка със САЩ и други съюзници за това как да се отговори.От своя страна говорителят на външното министерство Мария Адебар настоя, че Германия е съгласна със съюзниците си, че използването на химически оръжия не трябва да остава ненаказано. Тя заяви, че е ясно, че не всички химически оръжия са били унищожени в Сирия в процес, започнал през 2013 г.", "date": "2018.04.13", "title": "Германия се зарече да продължи с натиска върху Русия за Сирия"}
