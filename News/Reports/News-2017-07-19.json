{"url": "https://news.bg/world/kremal-tvardeniyata-za-tayna-sreshta-tramp-putin-sa-shizofreniya.html", "text": "Американската медийна информация, че руският президент е провел \"тайна\" среща с американския си колега в кулоарите на Г-20 в германския град Хамбург буди учудване и причинява объркване. Това заяви говорителят на Кремъл Дмитрий Песков пред Канал 1, цитиран от ТАСС.По-рано беше съобщено, че Тръмп и Путин са провели втора среща в кулоарите на форума, която е продължила около час.Според Песков информацията е \"абсурдна\", пояснявайки, че официално чрез дипломатическите канали е била уговорена двустранна среща.Говорителят добави, че медийната информация в САЩ показва, че американските политици имат нездравословно отношение към Русия, определено от Тръмп като \"руска треска\".Цитирайки Путин, Песков подчерта, че новата медийна информация може да се оприличи като \"шизофрения\".", "date": "2017.07.19", "title": "Кремъл: Твърденията за „тайна” среща Тръмп-Путин са шизофрения"}
{"url": "https://news.bg/bulgaria/prebiha-mazh-i-bremennata-mu-priyatelka-na-am-trakiya.html", "text": "Пребиха мъж и бременната му приятелка на АМ \"Тракия\", съобщава Нова телевизия, позовавайки се на Дарик радио.Те са пребити от двама мъже заради засичане по време на движение.От пресцентъра на Областната дирекция на МВР в Пловдив съобщиха, че мъжете са арестувани.Сигналът за нападението е бил подаден тази сутрин към 09,00 ч. Автомобилът на двойката засякъл колата на нападателите в района на Карловски надлез на магистралата по посока София. Веднага след това агресивният шофьор на автомобила със софийска регистрация препречил пътя на младата двойка и принудил другия водач да спре. Двамата столичани изскочили от първата кола и нападнали с удари 31-годишния шофьор и 20-годишната му бременна приятелка, след което побързали да се оттеглят.Младата жена е откарана в болница за обстойни прегледи. По данни на лекарите няма опасност за нея и бебето й. Медицинска помощ е оказана и на мъжа. Задържаните са 57-годишен криминално проявен и 59-годишният му брат, който е настанен в болница за лечение със счупена челюст. Спрямо по-младия е взета 24-часова полицейска мярка за неотклонение. ", "date": "2017.07.19", "title": "Пребиха мъж и бременната му приятелка на АМ \"Тракия\""}
{"url": "https://news.bg/world/rusiya-otgovarya-ako-polsha-sabori-savetskite-pametnitsi.html", "text": "Русия подготвя ответни мерки срещу Полша, за да я накаже заради незаконния и неморален план да се съборят съветските паметници. Това предупреди председателят на горната камара на руския парламент Валентина Матвиенко, цитирана от Ройтерс.В понеделник полският президент Анджей Дуда одобри поправки в закон, който забранява насърчаване на комунизма и задължава премахване на всички съветски паметници до една година, включително и тези, посветени на Червената армия.Матвиенко остро разкритикува действията на Варшава и подчерта, че руското външно министерство подготвя ответни \"мерки\".Според Москва Полша плюе в лицето на повече от 600 000 съветски войници, които са изгубили живота си за освобождението на страната от нацистите. Но днес много поляци разглеждат съветските войници като окупатори, а не като освободители.Външното министерство на Русия обяви, че полските действия водят до \"последици\" за Варшава.Ведомството отбелязва, че Варшава нарушава руско-полско споразумение от 1992-1994 г., с което Полша обеща да пази тези паметници.", "date": "2017.07.19", "title": "Русия отговаря, ако Полша събори съветските паметници"}
{"url": "https://news.bg/world/ukrayna-i-gruziya-se-obediniha-sreshtu-obshtiya-agresor-rusiya.html", "text": "Украинският лидер Петро Порошенко обяви, че Украйна и Грузия ще координират усилията за връщането на териториите, окупирани от проруски сепаратисти, съобщават АП и Интерфакс-Украйна.Порошенко говори по време на визитата си в Грузия, която участва в кратка война срещу Русия през 2008 г. Двата грузински региона Южна Осетия и Абхазия обявиха независимост след войната и оттогава се радват на руска политическа и финансова подкрепа.Порошенко и грузинският му колега Георгий Маргвелашвили посетиха село, разделено с бодлива тел от съседен район, който е контролиран от правителството в Южна Осетия.Порошенко нарече Русия \"нашия общ агресор\" и призова международната общност да изрази солидарността си с Украйна и Грузия, които изгубиха територии от подкрепяни от Русия сепаратисти.Част от Източна Украйна се контролира от сепаратисти от 2014 г.Порошенко каза още, че Украйна и Грузия ще се борят докрай за възстановяването на териториалната си цялост. Той обаче подчерта, че това трябва да стане по политически и дипломатически път.\"\", убеден Порошенко.Украинският президент направи паралел между ситуацията в окупирания регион в Грузия и ситуацията в Донбас.", "date": "2017.07.19", "title": "Украйна и Грузия се обединиха срещу \"общия агресор\" Русия"}
{"url": "https://news.bg/economics/otpuskat-1-3-mil-lv-za-elektrokoli.html", "text": "Националния доверителен екофонд (НДЕФ) отпуска 1.3 мил. лв. за насърчаване използването на електромобили обяви управителният съвет на НДЕФ.За поканата за финансирането на електрически превозни средства за администрацията съобщи министърът на околната среда и водите Нено Димов.\"Това е една от дейностите, които МОСВ и екофондът лансират за подобряване на средата за живеене в населените места. Знаете, че сме в процедура за фини прахови частици, имаме ангажименти и към изменението на климата. И в двете посоки електромобилите имат принос\", каза министър Димов на пресконференция днес.Финансирането е насочено отново към общински и държавни институции, но значително е разширен списъкът от допустими за финансиране видове електромобили.Акцент този път са превозните средства, които общините могат да ползват за почистване, поддържане на паркове, социален патронаж, инспекции, както и за осигуряване на вътрешноселищен обществен транспорт в малки населени места.Закупените до момента екомобили са на стойност 630 хил. лв. \"Регистрираните в България електромобили към момента са около 800 като през 2016 г. има ръст от 50%\", добави Нено Димов.Общо 32 точки за зареждане на коли на ток има в цялата страна - в София, Пловдив, Варна, Бургас, Сандански и Благоевград.Всяка администрация може да кандидатства за максимум 3 коли, а безвъзмездната субсидия е фиксирана за всеки различен вид - 20 000 лева за ЕПС и от 10 000 лева за електрически хибриди, без значение продажната цена на автомобила.Срокът за кандидатстване по схемата е до 2 октомври 2017 г. и се осъществява чрез попълване на формуляр и подаването му на хартиен носител в офиса на НДЕФ.Условията и редът могат да бъдат намерени на сайта на www.ecofund-bg.org", "date": "2017.07.19", "title": "Отпускат 1.3 мил. лв. за електроколи "}
{"url": "https://news.bg/world/sasht-zapochnaha-parviya-krag-targovski-pregovori-s-kitay.html", "text": "САЩ започнаха първия кръг търговски преговори с Китай, откакто Доналд Тръмп влезе в Белия дом през януари, информира АФП.Вашингтон настоява за \"по-справедливи, равнопоставени и реципрочни\" отношения, с по-голям достъп до американски стоки и услуги.Секретарят за търговията на САЩ Уилбър Рос подчерта, че промените са необходими, тъй като през последните 15 г. е регистрирано 200% увеличение на китайския износ за САЩ, което е създало търговски дефицит за миналата година в размер на 309 милиарда долара.\"\", каза Рос в началото на еднодневните преговори.\"Време е да балансираме нашите търговски и инвеститорски отношения по по-справедлив, равнопоставен и реципрочен начин\", добави той.Разговорите са продължение на процеса, предприет от предишните две администрации - Американско-китайски всеобхватен икономически диалог.По време на предизборната кампания Тръмп многократно атакува Китай за нелоялните търговски практики.", "date": "2017.07.19", "title": "САЩ започнаха първия кръг търговски преговори с Китай"}
{"url": "https://news.bg/bulgaria/zhena-zagina-pri-katastrofa-na-am-trakiya.html", "text": "Една жена загина при катастрофа на АМ \"Тракия\", съобщава БТА, цитирана от Нова телевизия.При инцидента около 17,00 ч. днес са пострадали трима души, които са откарани в болница.Катастрофата е станала на 350-я километър в близост до отбивката за град Българово, информират от полицията в Бургас.Според първоначалната информация при инцидента са участвали два леки автомобила с унгарска и българска регистрация. Най-вероятно заради неспазване на дистанция автомобилът с българска регистрация е застигнал и блъснал другия.Преди минути от Агенция \"Пътна инфраструктура\" съобщиха, че е възстановено движението по АМ \"Тракия\" при км 350, в посока Бургас.", "date": "2017.07.19", "title": "Жена загина при катастрофа на АМ \"Тракия\""}
{"url": "https://news.bg/world/varhovniyat-sad-na-sasht-pozvoli-striktno-prilagane-na-zabranata-za-bezhantsi.html", "text": "Върховният съд на САЩ временно удовлетвори молба на администрацията на Доналд Тръмп за по-стриктно прилагане на забраната за бежанци най-малко до вземането на решение от страна на федерален апелативен съд, съобщава АП.Но върховните съдии оставиха в сила съдебно решение на по-долна инстанция, което улеснява граждани на шест мюсюлмански държави да пътуват до САЩ.Върховният съд реагира на обжалването на администрацията във връзка с решение на окръжния съдия Дерик Уотсън, който изиска от правителството да пусне бежанци, които официално работят с агенцията за разселване на САЩ. Уотсън значително разшири семейните отношения, които бежанците могат да използват при влизането на територията на страната.Върховният съд блокира нареждането на Уотсън що се отнася до бежанците, но не и разширешния списък с роднини. Съдиите обявиха, че сега федералният апелативен съд в Сан Франциско трябва да разгледа обжалването. Не е ясно колко бързо ще се осъществи.В същото време до 24 000 бежанци, които са свързани с благотворителни и религиозни организации в САЩ няма да могат да използват тази връзка, за да влязат в страната.Указът на Тръмп засяга гражданите на Иран, Сирия, Судан, Либия, Йемен и Сомалия. Върховният съд ще разгледа целия случай по-късно тази година.", "date": "2017.07.19", "title": "Върховният съд на САЩ позволи стриктно прилагане на забраната за бежанци"}
{"url": "https://news.bg/world/tramp-ne-puska-senatorite-vav-vakantsiya-dokato-ne-otmenyat-obamakear.html", "text": "Президентът на САЩ Доналд Тръмп обяви, че сенаторите не трябва да напускат Вашингтон за лятната ваканция през август, докато не гласуват законодателството за отмяна и замяна на здравната реформа на Барак Обама, съобщи АП.Тръмп подчерта също, че всеки републикански сенатор, който е против започване на дебат за законодателството, значи заявява, че е \"добре с \"Обамакеър\".Американският лидер направи коментара по време на обяд със сенатори от Републиканската партия в Белия дом.Само преди ден републиканци блокираха гласуване за отмяна и замяна на здравната реформа.Президентът и повечето републиканци смятат, че настоящата система е провал и трябва да бъде сменена. Но разделението в Републиканската партия усложнява задачата.Лидерът на мнозинство в Сената Мич Макконъл отложи началото на ваканцията с две седмици, за да даде възможност на сенаторите да постигнат консенсус по казуса.", "date": "2017.07.19", "title": "Тръмп не пуска сенаторите във ваканция, докато не отменят „Обамакеър”"}
{"url": "https://news.bg/world/sasht-zapochvat-predogovaryane-na-nafta-na-16-avgust.html", "text": "Търговският представител на САЩ Робърт Лайтхайзър заяви, че първият кръг за предоговаряне на Северноамериканското споразумение за свободна търговия (НАФТА) ще започне на 16 август, съобщават световни агенции.Тристранните преговори между САЩ, Канада и Мексико ще се проведат във Вашингтон. Асистентът на търговския представител Джон Мел ще бъде главният преговарящ от страна на САЩ.САЩ трябва да изчакат 90 дни от 18 май, когато Белият дом уведоми Конгреса, че възнамерява да предоговори НАФТА, за да започнат преговорите с Канада и Мексико.В понеделник от отдела на търговския представител очертаха приоритетите по време на преговорите. Вашингтон ще търси клауза за спиране на валутни манипулации.", "date": "2017.07.19", "title": "САЩ започват предоговаряне на НАФТА на 16 август"}
{"url": "https://news.bg/world/kndr-podgotvya-novo-izpitanie-na-mezhdukontinentalna-raketa.html", "text": "Американската медия СиЕнЕн е научила, че според разузнаването на САЩ КНДР се подготвя за ново изпитание на междуконтинентална ракета или ракета със среден обсег на действие.Двама източници от администрацията, запознати с последната разузнавателна информация, потвърдиха, че има индикации за подготвяне на нов тест, който може да бъде извършен до две седмици.Американски сателити са засекли, че КНДР може би тества нови компоненти и командно-контролни обекти за изстрелване на междуконтинентална ракета или със среден обсег на действие, поясниха източниците.САЩ конкретно следят за изпитание на радари и комуникации на Северна Корея.Следващият тест ще бъде първият от 4 юли, когато азиатската държава успешно изпита междуконтинентална балистична ракета.В същото време източниците разкриха, че КНДР продължава да изпитва компоненти за изстрелване на ракета от подводница, но според оценката на разузнаването тази програма остава в начална фаза.", "date": "2017.07.19", "title": "КНДР подготвя ново изпитание на междуконтинентална ракета"}
{"url": "https://news.bg/world/v-sauditska-arabiya-osvobodiha-zhena-zasneta-na-video-s-kasa-pola.html", "text": "Саудитска Арабия съобщи, че освобождават жена, което беше задържана след разпространено видео, на което е с къса пола. Не са повдигнати обвинения на жената и случаят е приключен, информира АП.Решението да не се повдигнат обвинения на жената е рядка победа за поддръжниците на правата на жените в Саудитска Арабия.Видеото и възникналите реакции принудиха властите да разпитат жената, тъй като е нарушила консервативните правила в монархията с носените \"неприлични дрехи\". Според агенцията вероятно тя е освободена без да й се повдигат обвинения заради това, че случаят привлече международно внимание.Младата жена привлече вниманието през уикенда, когато видеото се появи онлайн и на него тя се разхожда в историческо село северно от столицата Рияд. На него тя носи къса пола и къса блуза, а също така си показва косата.Саудитските закони задължават всички жени в монархията, включително и чужденците да носят дълги одежди, наречени \"абая\".Властите поясниха, че жената е освободена след няколкочасов разпит. Тя е заявила пред разследващите, че видеото е публикувано в интернет без нейното знание.", "date": "2017.07.19", "title": "В Саудитска Арабия освободиха жена, заснета на видео с къса пола"}
{"url": "https://news.bg/world/pentagonat-se-oplaka-na-turtsiya-zaradi-iznesena-chuvstvitelna-informatsiya-za-operatsiite-v-siriya.html", "text": "Пентагонът изрази притесненията си пред Турция, след като турска държавна медия разкри местоположението на 10 американски военни позиции в Сирия. Това заяви американски представител, цитиран от АФП.В понеделник Анадолската агенция публикува информация с подробности за военните позиции, включително и конкретен брой на военнослужещите, участващи в специални операции.Агенцията допълва, че базите - две летища и 8 предни поста, са използвани за подкрепа на кюрдските сили.САЩ предимно разчитат на кюрдите в борбата срещу терористите в Сирия и им доставят оръжие, което вбесява Анкара, тъй като Турция разглежда сирийските кюрди като \"терористична група\".Говорител на Пентагона подчерта, че изнасянето на \"чувствителна военна информация\" излага коалиционните сили на ненужен риск и има потенциал да попречи на операциите срещу ДАЕШ (\"Ислямска държава\").\"\", каза говорителят.От съображения за сигурност Пентагонът отказва да потвърди дали е вярна информацията на Анадолската агенция.Според агенцията в град Ayn Issah в провинция Ракка има около 200 американски и 75 френски войници.Говорителят на Пентагона призова всички страни да се фокусират върху борбата срещу ДАЕШ.", "date": "2017.07.19", "title": "Пентагонът се оплака на Турция заради изнесена „чувствителна информация” за операциите в Сирия"}
{"url": "https://news.bg/world/ne-se-ochakvat-barzi-rezultati-v-pregovorite-za-brekzit.html", "text": "Преговарящите от страна на ЕС и Великобритания няма да обявят голям пробив във връзка с проведения тази седмица първи кръг преговори за Брекзит в Брюксел. Това обявиха източници пред Ройтерс.\"Конструктивни\", \"учтиви\" и \"добър старт\" са типичните коментари на някои от тези, които участват в започналите в понеделник по-детайлни преговори по различни въпроси. Двете страни продължават да имат дълбоки разногласия относно сумата, която трябва да изплати Великобритания на ЕС към евробюджета и ролята на европейските съдилища след Брекзит.Министърът за Брекзит Дейвид Дейвис се връща в Брюксел в четвъртък сутринта, за да продължи разговорите с главния преговарящ на ЕК Мишел Барние. Те трябва да дадат политическо одобрение на положените от чиновниците усилия и пресконференция за постигнатите резултати.В разговорите участва екип от 98 души от Лондон, подкрепян от базираните в Брюксел британски дипломати, и 40-членен екип на Барние, подкрепян от други представители на ЕС. Участниците заявиха, че двете страни са постигнали по-добро разбирателство по други точки, макар че не са постигнали съгласие.До октомври са запланувани още три седмици на преговори. Целта е да се убедят лидерите на 27-те страни членки на ЕС, че е постигнат \"задоволителен напредък\" по разрешаването на ключовите елементи в преговорите за Брекзит.До октомври не се очаква двете страни да постигнат съгласие за сумата, която Великобритания трябва да плати към евробюджета като част от условията по напускането на ЕС. Но целта е да се постигне принципно съгласие за формулата, с която ще бъде калкулирана сумата. Брюксел иска от Лондон да плати десетки милиарди евро.По въпроса за правата на гражданите на ЕС на Острова и на британските граждани на Стария континент двете страни са постигнали частично съгласие. Но Лондон обяви за неприемливо предложението на Брюксел европейските съдилища да разрешават казусите с гражданите на ЕС на Острова и британските в Европа. Участниците на преговорите имат повече допирни точки по казуса със Северна Ирландия. Двете страни са ангажирани да предотвратят установяването на нова граница между ЕС и Великобритания, която може да засегне мира в британската провинция. Те са обсъдили как може да проработи обща пътническа зона между Великобритания и Ирландия.Конкретни решения за границата не се очакват до октомври.", "date": "2017.07.19", "title": "Не се очакват бързи резултати в преговорите за Брекзит"}
{"url": "https://news.bg/bulgaria/obmislyat-razshiryavane-na-am-trakiya-v-uchastaka-sofiya-plovdiv.html", "text": "Вече разглеждаме варианти и възможности за разширяване на автомагистрала \"Тракия\" в участъка София - Пловдив с по едно платно в двете посоки.Това заяви регионалният министър Николай Нанков пред парламентарната Комисия по транспорт, информационни технологии и съобщения, информираха от ведомството.По думите му основание за това дават данните от трафик камерите, според които в пиковите летни дни на 2015 г. и 2016 г. преминалите през участъка автомобили са между 32-33 хиляди за денонощие, а над 37 хил. са отчетени през най-натоварения ден - 31 август 2016 година. Вече са започнали проучвания, тъй като след четири години ситуацията ще бъде много тежка.Министърът беше изслушан във връзка с процедурата за изграждането и въвеждане в експлоатация на ТОЛ-система за преминаване по републиканските пътища, в т. ч. актуалност на процедурата по обществена поръчка за системата.Според него новият модел ще бъде по-справедлив, тъй като ще се приложи принципът, \"който амортизира повече, плаща повече\". Той посочи, че пътният сектор се издържа основно от лекотоварните автомобили, като в последните години тенденцията е делът им да нараства. Съотношението през 2015 г. е било 64% леки автомобили и 36% тежкотоварни, а през 2016 г. приходите от леки автомобили са над 70 % от общия дял.Според министъра тенденцията в европейски мащаб е за преминаване от винетна към тол система.Заложили сме гъвкав модел на тарифиране и правене на политики, като целим минимум три пъти да се увеличат приходите в Агенция \"Пътна инфраструктура\",обяви той.Заданието на Световната банка умишлено е направено толкова общо. Първоначално се предвижда да бъдат обхванати 16 000 км пътища на етап внедряване, но обхватът на пътната мрежа може да се променя както по времена изпълнението на договора, така и след въвеждането в експлоатация на системата за събиране на пътни такси, уточни той.Министърът обърна внимание, че според един от разработените модели в анализа на банката приходите от новата система се очаква да бъдат в размер на над 1 млрд. лв. още през първата година, като целта е пътният сектор да бъде издържан от тежкотоварния трафик.Целта е да достигнем 661 млн. лв. повече през този период, като те ще се разходват само за рехабилитация, ремонт устроителство на нови пътища, уточни той. Разработен е и резервен вариант, предвиждащ повишаване на винетките за тежкотоварни автомобили за следващата бюджетна година.Нанков напомни, че обществената поръчка за избор на изпълнител за изграждане и внедряване на тол системата бе обявена на 5 април 2016 г. Тя е с индикативна стойност 200 млн. лв. без ДДС, като средствата няма да серазходват от бюджета на АПИ, а ще се генерират в тригодишен период от приходите от тол такси и електронни винетки. Срокът за нейното изграждане ивнедряване е седем месеца от сключването на договора с избрания изпълнител, след което ще има 12-месечен период за оценка на ефективност и отстраняванена дефекти, като през това време системата ще функционира и ще генерира приходи. Ще има и двегодишен срок на гаранционна поддръжка.При разработването и внедряването на системата ще бъдат отчетени и различни фактори като тежест, изминато разстояние, категория на превозното средство и часови пояси. Предвижда се също и възможността за заявяване и предплащане на маршрут.В Министерския съвет ще бъде внесен проект на нов Устройствен правилник на Агенция \"Пътна инфраструктура\", с който ще бъде създаден отдел \"Електронно таксуване\" към дирекция \"Пътни такси и разрешителни\". Той ще бъде ресурснообезпечен, като на следващ етап се предвижда създаване на предприятие със специално предназначение, което да отговаря за всички видове таксуване, съобщи още Николай Нанков.Ежедневно губим 1,5 млн. лв. от невъвеждането на тол системата, акцентира още регионалният министър. Около 1 млрд. лв. са необходими годишно за сектора, а 320 млн. лв. годишно са наличните средства. Над 600 млн. лв. са необходими за смяна на мантинелите по магистралите и пътищата от първи и втори клас, като годишно трябват 7-8 млн. лв. Необходимите за маркировка средства са между 25 млн. лв. и 40 млн. лв. годишно. 212 съоръжения са в критично положение, а 8 млрд. са необходими за построяване на основните направления, стана ясно още по време на заседанието при обсъждане на мерки за пътна безопасност.", "date": "2017.07.19", "title": "Обмислят разширяване на АМ „Тракия” в участъка София-Пловдив"}
{"url": "https://news.bg/regions/proveryavat-dali-ima-zamarsyavane-s-mazut-na-plazh-do-sinemorets.html", "text": "Проверяват сигнал за замърсяване с мазут на плаж до Синеморец, община Царево, съобщиха от ведомството на Николина Ангелкова.Съвместна проверка е между представители на Регионална здравна инспекция (РЗИ) и \"Морска администрация\"-Бургас.", "date": "2017.07.19", "title": "Проверяват замърсен ли е с мазут плаж до Синеморец"}
{"url": "https://news.bg/world/sasht-iran-1-sponsor-na-terorizam-v-sveta.html", "text": "Администрацията на президента Доналд Тръмп обяви в нов доклад, че Иран продължава да бъде водещата държава, която спонсорира тероризъм, информира АП.В доклада се подчертава още, че има спад на терористичните атаки между 2015 и 2016 г.Ежегодният доклад \"Country Reports on Terrorism\" е публикуван днес от Държавния департамент. Външното министерство на САЩ обвинява Иран като основен спонсор на тероризъм през 2016 г. Пояснява се, че Техеран подкрепя антиизраелски групи и организации, които дестабилизират конфликтите в Ирак, Сирия и Йемен. Посочва се още, че Ислямската република продължава да набира шиитски милиции в Сирия и Ирак и не изменя подкрепата си за \"Хизбула\".От доклада, първи за администрацията на Тръмп, става ясно, че терористичните атаки през 2016 г. са спаднали с 9% в сравнение с 2015 г.Припомняме, през последните дни напрежението между Иран и САЩ се покачи, след като Вашингтон наложи нови санкции.Командирът на иранската Революционна гвардия Мохамед али Джафари предупреди, че САЩ ще платят \"висока цена\".Джафари, цитиран от агенция \"Тасним\", заяви, че САЩ са преместили военните си бази на по-малко от 1000 километра от иранската територия. Той добави, че иранският ракетен потенциал \"бързо\" се увеличава и Техеран не е склонен да преговаря за ракетната си програма.", "date": "2017.07.19", "title": "САЩ: Иран №1 спонсор на тероризъм в света"}
{"url": "https://news.bg/world/anatoliy-antonov-spryagan-za-ruski-poslanik-v-sasht.html", "text": "Руският заместник-министър на външните работи Анатолий Антонов е идеалният избор за следващия посланик на страната в САЩ. Това смятат негови колеги, цитирани от Ройтерс.Номинацията на Антонов, която все още трябва да бъде одобрена от Кремъл, идва в момент на изключително напрегнати отношения между Вашингтон и Москва заради обвиненията на САЩ, че Русия се е намесила на президентските избори през 2016 г.Заместник-министърът на външните работи Сергей Рябков заяви, че колегата му е \"оптималният\" кандидат за позицията.\"Той работи 6 г. като заместник-министър на отбраната на Руската федерация\", каза Рябков пред руска телевизия.\"Това е безценен опит за бъдещата му работа във Вашингтон\", поясни той и добави, че е \"изключителен преговарящ\".Антонов е роден през 1955 г., той има докторат по политически науки. Владее английски и бирмански език.Вчера Белият дом обяви, че номинират Джон Хънтсман за посланик на САЩ в Русия. Той е бивш дипломат в Китай.Рябков добави, че руското външно ведомство е одобрило номинацията на Хънтсман.\"\", добави руският министър.", "date": "2017.07.19", "title": "Анатолий Антонов спряган за руски посланик в САЩ"}
{"url": "https://news.bg/world/zaporiraha-smetkite-i-imushtestvoto-na-eksprezidenta-na-braziliya-lula.html", "text": "Бразилски съдия заяви, че банковите сметки на бившия президент Луиз Инасио Лула да Силва са замразени, информира АФП.Припомняме, Силва беше осъден на девет години и половина затвор по обвинения в корупция. На първа инстанция Силва беше признат за виновен по обвинение за пасивна корупция и пране на пари. Срещу бившия президент са повдигнати обвинения за близо $1 млн. злоупотреби.От офиса на федералния съдия Серхио Моро заявиха, че замразените активи в четири сметки са в размер на над 190 000 долара. Също така му се конфискува имущество - три апартамента, земя и две коли.Моро е същият съдия, който осъди Силва. Бившият президент ще остане на свобода, докато се вземе решение по обжалването му.Говорител на Лула потвърди, че активите са блокирани от Централната банка на Бразилия.Бившият президент на Бразилия в периода 2003 - 2010 г. все още е подсъдим по още четири дела за корупция. Ако бъде признат за виновен на втора инстанция, по който и да било от тези процеси, той ще загуби правото да се кандидатира за изборни длъжности.", "date": "2017.07.19", "title": "Запорираха сметките и имуществото на експрезидента на Бразилия Лула"}
{"url": "https://news.bg/society/protesti-v-shest-grada-zaradi-katastrofite.html", "text": "Петдесетина души се събраха в столицата на протест под надслов \"Да спрем убийствата на пътя\". Освен в София шествия в този час има и във Варна, Пловдив, Бургас, Русе и Мездра.Един от организаторите е Румяна Чобанова - вдовица на служителя на \"Автомагистрали\" Иван Димитров, който загуби живота си на автомагистрала \"Хемус\", докато помага на катастрофирал водач. Чобанова благодари на хората, които я подкрепят в тази кауза. \"Искаме единен орган, който обединява цялата тема безопасност на движението\", заяви тя и добави, че са депозирали в Министерски съвет искане за среща с премиера.Председателят на МЕНСА Христо Радков, който бе част от протеста подчерта, че за да се спре войната по пътищата първо трябва да се обърне внимание на инфраструктурата. \"Според мен тя е виновна за поне 50% от жертвите\", каза Радков.По думите му, Пътна полиция не си върши работата - да спомага движението. \"Седят само като приходна агенция и събират пари от актове. Когато всичко това се промени, предполагам, че жертвите ще намалеят с поне 40% само от тези мерки\", добави Радков. Той посочи, че в активните ленти на магистрала \"Хемус\" има зони, в които се получава аквапланинг (напълно или частично да се загуби сцеплението, предизвикано от наличието на воден слой, който отделя гумата на автомобила от пътната повърхност. При това колата става неуправляема - б.р.).Към събитието се присъедини и омбудсмана Мая Манолова.Точно в 17.30ч. протестиращите пред храм- паметника \"Св.Александър Невски\" се отправиха с автомобили и мотори към автомагистрала \"Хемус\".", "date": "2017.07.19", "title": "Протести в шест града заради катастрофите"}
{"url": "https://news.bg/world/prinudiha-bibisi-da-oglasi-zaplatite-na-vodeshtite-i-zhurnalistite.html", "text": "Публично финансираната британска медия БиБиСи беше принудена дана най-високоплатените водещи и журналисти, информира АП.Списъкът показва, че медията плаща на 96 души заплата от най-малко 150 000 лири (195 000 долара) на година - повече от на британския премиер. Най-скъпоплатеният е радиоводещият Крис Евънс, който печели повече от 2,2 милиона лири.Медията е принудена от британското правителство да огласи заплатите, които преди оставаха в тайна. Информацията е изключително чувствителна, тъй като БиБиСи е директно финансирана от данъкоплатците. Всяко домакинство отделя на година за БиБиСи по 147 паунда (около 190 долара).Данните разкриват пропастта по отношение на половото равенство в заплащането. 2/3 от най-високоплатените са мъже. Също така високоплатените са бели.Данните можете да разгледате .", "date": "2017.07.19", "title": "Принудиха БиБиСи да огласи заплатите на водещите и журналистите"}
{"url": "https://news.bg/euronews/i-sled-brekzit-da-ostanat-4-te-svobodi-na-grazhdanite-na-es-iska-ilhan-kyuchyuk.html", "text": "Евродепутатите от Алианса на либералите и демократите в ЕП настояват за запазването на четирите основни свободи при преговорите за Брекзит. Това каза пред журналисти евродепутатът Илхан Кючюк, който бе модератор на дискусия за бъдещето на отношенията България - Великобритания след преговорите за Брекзит.Кючюк заяви, че отстояването на четирите свободи на ЕС - свободно движение на хора, стоки, услуги и капитали, е стратегическо предимство на АЛДЕ пред останалите политически партии.\"Това е било винаги приоритет на АЛДЕ. Алиансът на либералите и демократите няма да отстъпят от това. Твърда червена линия, от която и г-н Барние не трябва да отстъпва\", посочи Кючюк.Резултатите от днешната дискусия евродепутатът ни ще депозира и пред АЛДЕ в ЕП и пред ДПС. След старта на официалните преговори между ЕС и Великобритания участниците в дискусията ще фокусират вниманието си върху отношенията между България и Великобритания след евентуален Брекзит, както и върху пътя, по който ЕС ще поеме.Кючюк визира изложените в Бялата книга на ЕК за бъдещето на ЕС пет сценария. По думите му, те не са завършени и не са окончателни. \"Вътре в тях не се говори за институционална свързаност, структура или процедури. Те могат да бъдат допълвани. Тази конференция цели да допълни със съдържание пътят, по който трябва да тръгне България\", уточни евродепутатът ни.Той констатира със съжаление, че не е открил българската позиция по така предложените сценарии от председателя на ЕК Жан-Клод Юнкер. \"Единствената позиция е изразена от служебния министър-председател Огнян Герджиков, който казва, че България има интерес от един по-федерализиран ЕС\", отбеляза Кючюк. Той посъветва българския министър-председател Бойко Борисов, когато се среща с канцлера на Германия Меркел да я запита за Европа на различни скорости и къде е нашето място. В тази връзка той отбеляза, че е важен въпросът - България по какъв път иска да поеме.\"Не трябва да позволяваме България да е в периферията на ЕС. Не съм съгласен с твърдението, че сме малка държава и малките държави могат да генерират големи политики. Пример е Естония, която е водеща в сферата на дигиталната икономика. Защо България да не бъде водеща страна и да продуцира политики, които са приемливи за целия ЕС?\", настоя още евродепутатът ни и продължи, че с оглед предстоящото председателство - това е уникален шанс за страната ни, ако искаме да изпълним със съдържание нашето участие в тези институции.", "date": "2017.07.19", "title": "И след Брекзит да останат 4-те свободи на гражданите на ЕС, иска Илхан Кючюк"}
{"url": "https://news.bg/health/bivshiyat-sanatorium-v-pomorie-zarabotva-ot-24-yuli.html", "text": "Бившият санаториум в Поморие щял да приема пациенти от 24 юли. Това става ясно от съобщение на ръководството МБПЛР \"ВИТА\" ЕООД - Велинград.От тогава докато \"ВИТА\" не получат разрешение от Министерството на здравеопазването за упражняване на лечебна дейност ще се извършват само профилактични програми.\"ВИТА\" е стартирала процедурата за получаване на лиценз за лечебно заведение на черноморския си клон с внесени до Районните здравни инспекции на Пазарджик и Бургас заявления, обясняват от търговското дружество. Поради недобрата материална база и инфраструктурата, наследени от бившите стопани - ВМА, процесите по възстановяването на болницата и привеждането й в нормално състояние ще продължат и занапред, обясняват от Велинград. В бившия военен санаториум нямало да се предлага и храна, заради необходим основен авариен ремонт на хранителния блок, който не е функционирал повече от 20 г.\" Вината за лошото състоянието на сградата на лечебното заведение е на ръководствата на ВМА през годините, които са допуснали базата да бъде занемарена и да се руши, напомнят от \"Вита\". Позицията на търговското дружество е, че докато \"ВИТА\" и Министерството на отбраната правят всичко възможно за запазването на социалните и здравни функции на бившия военен санаториум в Поморие, кметът на черноморския град и общински съветници се опитват да отмъкнат от държавата апетитния имот на брега на морето и да преустановят развитието на болницата.", "date": "2017.07.19", "title": "Бившият санаториум в Поморие заработва от 24 юли"}
{"url": "https://news.bg/politics/poveche-prestapleniya-mogat-da-se-opredelyat-kato-terorizam.html", "text": "Министрите от кабинета \"Борисов-3\" одобриха промени в Наказателния кодекс за разширяване на кръга от престъпления, свързани с извършване и закана за извършване на терористични действия, съобщиха от МС.Новите текстове са във връзка с изпълнение на препоръката на Експертния комитет за оценка на мерките за борба с изпирането на пари и финансирането на тероризма към Съвета на Европа.Промените в НК бяха одобрени миналата година от Министерския съвет и внесени за приемане в Народното събрание. Поради предсрочното прекратяване дейността на 43-то народно събрание, текстовете не бяха разгледани, което налага повторното им внасяне в 44-то Народно събрание.С тези промени в Наказателния кодекс въвеждат в националното ни законодателство три директиви на Европейския парламент и на Съвета - за атаките срещу информационните системи, за санкции за пазарна злоупотреба и защитата по наказателноправен ред на еврото и на другите парични знаци срещу подправяне и за замяна.Инкриминирани са действия, насочени срещу ядрено съоръжение или представляващи намеса в дейността на ядрени съоръжения. Инкриминирано е и искане за предоставяне на ядрен материал или друг източник на йонизиращо лъчение.Предлага се наказателно преследване за финансиране при набиране, обучаване и пътуване с цел тероризъм. Разширява се обхватът на подбуждането към и закана за извършване не само на тероризъм, но и свързаните с тероризма дейности.Промени има и при документната измама, което цели инкриминиране не само при извършване на терористично нападение и финансиране на тероризъм, но и пътуване с такава цел.Променени са текстовете за кражбата, като се въвежда квалифициран състав, когато деянието е извършено с цел тероризъм.Според приетите на това заседание на МС поправки в НК за пиратство да се приема и наказва всеки неправомерен акт на завладяване или на установяване на контрол върху кораб в открито море или в международни води, включително чрез сила и заплашване. В досега действащата уредба пиратството е признато за престъпление само по отношение на въздухоплавателните средства.В съответствие с евродирективата за противодействие на кибепрестъпленията, в новите текстове в Наказателния кодекс се синхронизират съставите и размерите на наказанията. Вместо понятието \"компютърна система\" се въвежда по-широкото понятие \"информационна система\".Към деянията се включват и \"пренасяне\", \"повреждане\", \"влошаване\", \"скриване\" и \"спиране на достъпа\" до компютърни данни в информационна система. За първи път се криминализира създаването на т. нар. \"ботнети\", установяване на контрол от разстояние върху значителен брой компютри, посредством заразяването им със зловреден софтуер чрез целенасочени кибернетични атаки.По-ефективна наказателноправната защита на средствата от публични фондове е целта на други промени в НК. Досега обичайният механизъм на този вид престъпления включва използването на представляващи, които нямаха качеството на управляващи на съответното юридическо лице, и НК не предвиждаше наказания за тях. Сега наказателна отговорност ще се носи както от този, който управлява юридическото лице, така и от онзи, който само го представлява, включително и като пълномощник.Новите промени засягат не само фалшификацията на евро, но и \"примане\" и \"превозване\" на парични знаци в нарушение на установения ред.Затвор от 1 до 6 години се прилага при т.нар. \"кражба на фирми\".В сега действащия кодекс извършването на едно или съвкупност от документни престъпления с обект частен документ се наказваше максимално с \"лишаване от свобода\" за срок до 2 години, а в случаите, в които извършителят е неосъждан, то той се освобождаваше от наказателна отговорност с налагане на административно наказание \"глоба\" от хиляда до пет хиляди лева. При претърпени имуществени вреди в особено големи размери се предвижда затвор от 1 до 10 години, припомнят от МС.", "date": "2017.07.19", "title": "Повече престъпления могат да се определят като тероризъм "}
{"url": "https://news.bg/politics/dyankov-spanal-pridobivaneto-na-novi-iztrebiteli.html", "text": "Рестриктивната финансова политика на Симеон Дянков спънала закупуването на нов изтребител. Поне такъв извод може да се направи от изслушването на Аню Ангелов по време на заседанието на Временната парламентарна комисия за проучване изпълнението на процедурата по избор на нов тип боен самолет.\"Началото на тази сага не е от нас\", обясни бившият военен министър в кабинета \"Борисов 1\".Още в края на 2008 г., началото на 2009 г. при кабинета \"Станишев\" имало оферта от САЩ в резултат на питане от България.В първия кабинет \"Борисов\" е създаден комитет, който да проучи опциите за боеспособността на авиацията ни. Ангажирани с проучването били настоящият вътрешен министър Валентин Радев, тогава заместник на Аню Ангелов, както и президентът Румен Радев като шеф на ВВС.Получили сме тогава оферти от 15 държави. Имало оферти за нови самолети, както и за втора употреба.Аню Ангелов припомни, че през 2010 г. бюджетът на Министерството на отбраната (МО) е намален с 40%. Орязването било заради амбицията да влезем в чакалнята на еврозоната и желанието за ниски дефицити, както и за постигане на балансиран бюджет. Документите били явни. Имало само секретност около методиката за оценка на изтребителите.Никога не съм игнорирал военната експертиза, отчете Аню Ангелов. До 2012 година МО успява да разплати стари дългове и според него вече можело годишно да отделяме по 100-150 милиона лева за самолет, който да изплащаме в рамките на седем години.Не трябва желаното да се представя за действително, предупреди Аню Ангелов. Трите проекта за армията ни - нов самолет, нови кораби и нова сухопътна бойна машина - не можели да вървят заедно. Никога не сме казвали на контрагентите какви са ни възможностите за нов самолет.Колосални суми стрували новите изтребители. Новият Ф-16 бил около 1,3 млрд. долара, около 1,2 млрд. долара пък бил нов \"Юрофайтър\". \"Грипен\" бил най-евтин - малко над 900 млн. лева, но без оборудване. Всички първоначални сметки показвали, че нямало как да си купим нов самолет.С преговори всичко се постига, убеден е Аню Ангелов. В хода на разговорите \"Юрофайтър\" дали по-ниска оферта с 40%.Защо военния министър Николай Ненчев е търсил втора ръка самолет, той не може да си обясни. Това е огромна стратегическа инвестиция за страната, каза Ангелов. Моето мнение е, че не трябва да се бърза, сподели той. Има и други възможности, коментира бившият военен министър. Инвестиционният проект не е свещена крава, заяви Аню Ангелов.Всички държави искат да си купят нов самолет. Румъния и Гърция също искат нов изтребител. Даже ни предлагали старите си машини, за да си купят нов Ф-35. Самият Аню Ангелов изрази убеденост, че преговорите е можело да бъдат доведени до край. До юни 2013 г. е можело да имаме изтребител, но първият кабинет на ГЕРБ подал оставка и изтребителят останал за бъдещето.", "date": "2017.07.19", "title": "Дянков \"спънал\" придобиването на нови изтребители"}
{"url": "https://news.bg/crime/vazhna-informatsiya-za-balgarite-s-postradali-koli-na-halkidiki.html", "text": "Във връзка с циклона \"Медуза\", който нанесе множество материални щети на гръцкия полуостров Халкидики, от Министерството на външните работи информират, че българските граждани с пострадали автомобили могат да подадат молба за издаване на уверение относно настъпили щети в Противопожарната служба в град Полигирос.Необходимо е да бъдат предоставени данните на заявителя и на автомобила. В молбата българските граждани могат да посочат как желаят да получат уверението - лично, по имейл или по факс.Същата процедура е валидна и за щети върху жилище, документи, лични вещи.Молбата за предоставяне на уверение може да бъде подадена на място на адрес - ул. Политехнио, № 3, п.к. 63100 , Полигирос, по факс - 0030 23710 22 798 и 0030 23710 21 981, или по електронен път на адрес pypoligirou@gmail.com.Контакти за връзка с Противопожарната служба в Полигирос: ул. Политехнио, № 3, п.к. 63100 , Полигирос, тел: 0030 - 23710 22 644email: pypoligirou@gmail.comГенералното консулство на България в Солун е в постоянен контакт с местните власти и има готовност да окаже съдействие на нуждаещите се за попълване и изпращане на молбите към Противопожарната служба в Полигирос. При необходимост от допълнителна информация българските граждани могат да се обърнат към Генералното консулство в Солун на следните телефони:0030 2310 829 2100030 2310 869 5100030 2310 869 520", "date": "2017.07.19", "title": "Важна информация за българите с пострадали коли на Халкидики "}
{"url": "https://news.bg/culture/selishteto-v-slatina-na-poveche-ot-8000-g.html", "text": "Съд на 8 хиляди години - шедьовър на раннонеолитната култура, къщи с необичайно големи размери и древната рецепта за квас представиха археолозите проучващи селището при \"Слатина\".Разкопките там продължават. Откритията бяха представени пред кмета на София Йорданка Фандъкова, която заедно със своя екип и група журналисти, посети раннонеолитното селище в столичния комплекс.Кметът отбеляза, че е изключително важно разкриването на културно-историческото наследство затова и по програма \"Култура\", Столична община е отделила 3 млн. лв. за разкопки и проучвания. Фандъкова обеща финансирането на разкопките в раннонеолитното селище при \"Слатина\" да продължи, дотогава докато има нужда.Посетителски център пък ще прави археологическите открития достъпни за широката публика. Плановете предвиждат мястото да стане вторият археологически парк на столицата. Селището в Слатина има обща площ 300 декара. Според археолозите то датира от периода 6 000 - 5 500 г. пр. Хр. и е едно от най-ранните селища в Югоизточна Европа, населено от първите земеделци и скотовъдци на континента. Проучванията се извършват от екип археолози от Националния археологически институт с музей - БАН, ръководен от чл.-кор. проф. Васил Николов.Освен древният съд, археолозите показаха къщи с необичайна големина за времето си. Едната, от които с площ от 300 кв. м. и разкриха рецептата на древната мая за хляб, съдържаща жито и диви растения, оставени да ферментират.Селището е опасано от ров с дълбочина - 70 см. Ровът не е имал укрепителна или охранителна функция, а магическа. Проф. Николов обясни, че всички селища от тази епоха имат такива ровове, но появата им в Средна и Западна Европа, е станала на по-късен етап.Откритията археолозите искат да представят в сборник, с който да разкажат за живота по тези земи. Кметът Фандъкова от своя страна заяви, че вече има готов проект за този археологически парк, предвиждащ експонирането на археологически останки и обособяването на паркова част. Ще бъде изграден и посетителски център, така че обектът да е достъпен за туристи, без да се пречи на разкопките и проучванията.", "date": "2017.07.19", "title": "Селището в \"Слатина\" на повече от 8000 г."}
{"url": "https://news.bg/politics/turski-voenni-moryatsi-ne-otdadoha-chest-na-ministar-karakachanov.html", "text": "Екипажът на турската фрегата \"Ялдъръм\" не отдаде чест на българския военен министър Красимир Каракачанов при срещата на военните кораби на море. Това стана по време на военноморското учение \"Бриз 2017\", съобщи БНТ.Единствено турските военни не излязоха на палубата, за да поздравят официалните гости - президента Румен Радев и министъра на отбраната Красимир Каракачанов.Всички други екипажи, участващи в учението, преминаха парадно пред фрегатата \"Дръзки\", където бяха гостите. Те поздравиха българския държавен глава, отдавайки чест.Контраадмирал Митко Петев, командир на Военноморските сили коментира, че този въпрос ще бъде обсъден по време на заключителния етап от морските маневри. \"Трябва да видим какви са били причините за това нещо и какво стои зад това действие. Все пак всеки прибързан коментар би бил излишен и ненужен\", заяви контраадмирал Петев.\"Едно мащабно учение, не само като брой участници, но и като брой решавани задачи и сложност на сценариите\", коментира президентът и върховен главнокомандващ на Въоръжените сили Румен Радев.В отговор на журналистически въпрос за модернизацията на Военноморските сили министърът на отбраната Красимир Каракачанов посочи, че корабостроителната програма ще бъде факт, но освен за нови кораби, трябва да бъдат отделени средства и за частичната модернизация на плавателни съдове, които в момента са на въоръжение във ВМС.\"Мое категорично убеждение е, че построяването на нови кораби трябва да стане с категоричното участие на нашата индустрия\", заяви още Каракачанов, който присъства на ВИП-деня на учението.\"За пореден път българските военни моряци показаха професионализъм и демонстрираха своите способности\", каза командирът на ВМС контраадмирал Митко Петев.В първия епизод от заключителния етап на националното военноморско учение с международно участие \"Бриз 2017\" гостите наблюдаваха действия на съвместни групи за специални операции на ВМС на България и Кралската морска пехота на Великобритания. Този епизод отработва бойни способности по неутрализиране на терористи, които са завладели кораб и подготвят голям терористичен акт по критичната инфраструктура на страната. В операцията участва хеликоптер \"Пантер\", който прелята на 3-5 метра над водата и стовари екипа от командоси, които извършиха операцията по обезвреждането на терористите.Ликвидирането на пожар на търговски кораб в пристанище беше извършено от военнослужещи от ВМС, съвместно с представители на различни държавни, областни и регионални организации. С този епизод и с операцията по противодействие на нелегален трафик на мигранти и спасяване на голям брой бедстващи хора на море се отработват необходими способности за действия при кризи от невоенен характер, в които участват и граждански структури.С операцията по отразяване на асиметрични заплахи на море бяха демонстрирани способности, чието придобиване се определя от съвременните заплахи за сигурността.Гостите имаха възможност да наблюдават и бойните способности на военноморските ни сили, свързани с отразяване на атака от въздушен противник, атака на подводница от корабна поискова група с използване на противоподводни бомби, както и артилерийска стрелба по въздушна цел.Демонстрациите завършиха с отдаване на чест на построените кораби, участващи в учението: фрегата \"Верни\", фрегата \"Смели\", корвета \"Решителни\", румънската фрегата \"REGELE FERDINAND\", турската фрегата \"YILDIRIM\" и ескадрен миноносец \"DUNCAN\" от Великобритания.", "date": "2017.07.19", "title": "Турски военни моряци не отдадоха чест на министър Каракачанов "}
{"url": "https://news.bg/world/zapochna-protsesat-sreshtu-sarbi-i-rusnatsi-v-cherna-gora-obvineni-v-opit-za-prevrat.html", "text": "Днес започна съдебен процес срещу 14 души в Черна гора, обвинени в заговор за убийството на премиера и издигане на проруска партия на власт, съобщава Ройтерс.Адвокатите на защитата поискаха държавният прокурор да бъде отстранен от случая.Черна гора обяви, че група сръбски и руски националисти са планирали атака срещу държавни институции в деня на изборите миналата година и да убият тогавашния премиер Мило Джуканович, който беше на поста общо 21 години.Кремъл отхвърля обвиненията като абсурдни. Опозицията в страната обвинява правителството, че е измислило опита за преврат, за да се задържи Джуканович и неговата партия на власт.\"Това е политически процес\", каза съветник на Андрей Мандич, един от двамата проруски опозиционни лидери на процеса.Пред съда са изправени двама руснаци, деветима сърби и трима черногорци, а други четирима са съдени задочно. Сред тях има двама руснаци, които са обвинени, че са организирали заговора.След първото изслушване днес защитата поиска прокурорът Миловой Катнич да бъде отстранен от случая, след като публикувал разговор между обвиняем и адвоката му.", "date": "2017.07.19", "title": "Започна процесът срещу сърби и руснаци в Черна гора, обвинени в опит за преврат"}
{"url": "https://news.bg/world/berlin-privika-turskiya-poslanik.html", "text": "Германското външно министерство привика турския посланик във връзка със задържането на германец и няколко други активисти за защита на човешките права, съобщава ДПА.Те са арестувани по обвинения в подпомагане на въоръжена терористична група.По-рано днес германският канцлер Ангела Меркел разкритикува остро задържането от страна на Турция на шестима правозащитници, включително един германски, и обеща да работи за неговото освобождаване.Говорител на министерството поясни, че на посланика е било заявено \"много ясно\", че арестите са неразумни и е поискано от него да убеди правителството в Анкара да изпълни искането на Германия за незабавното им освобождаване.Външният министър Зигмар Габриел ще прекъсне лятната си ваканция и ще се върне в Берлин в четвъртък, за да отговори на \"драматичната ескалация\".Говорителят на германското правителство Щефан Зайберт заяви, че 45-годишният Петер Щойдтнер, фотограф и защитник на човешките права, трябва да получи достъп до служителите на германското консулство, докато е задържан от властите.Зайберт описа ситуацията като \"сериозна и тъжна\".Активистите бяха задържани в Истанбул преди 2 седмици.Щойдтнер е 23-ият германец, задържан от турските власти от неуспешния опит за преврат през юли 2016 г.", "date": "2017.07.19", "title": "Берлин привика турския посланик"}
{"url": "https://news.bg/crime/mareshki-ne-vyarva-na-institutsiite-nay-veche-na-prokuraturata.html", "text": "\"Нямам намерение да казвам кой ми е оказвал натиск, защото нямам никакво основание да вярвам в институциите, в частност на прокуратурата\". Това заяви пред журналисти лидерът на партия \"Воля\" Веселин Марешки.Той бе разпитан в специализираното звено \"Антикорупция\", заради думите му, че върху него е оказван натиск да прекрати бизнеса си с горива. Марешки е споделил пред прокурорите единствено, че няма никакво основание да вярва на прокуратурата и затова няма как да каже кои са хората, които го заплашват, защото така щял да се изложи на по-голяма опасност. Той допълни, че няма доверие, че някой ще го защити.По думите му, чувства се заплашен и това, което е предприел е публичност. На въпрос дали ще поиска оставката на главния прокурор Сотир Цацаров, народният представител отговори, че всеки, който не си върши работата трябва да напусне мястото, което заема, но към този момент не иска оставката му. Марешки отрече да е клеветил прокурор Виолета Радева и допълни, че е задал въпроси по информация в медиите. Той изрази надежда, че държавното обвинение ще провери информацията.\"Излиза, че главният прокурор е най-големия артист, защото ако той прави това нещо и в същото време обвинява някой друг, това е висша форма на артистизъм\", заяви Марешки във връзка с изказването на Цацаров, че депутатът играе театър.Лидерът на \"Воля\" каза още, че очевидно и главният прокурор не вярва на прокуратурата, защото коментирал, че скандалът \"ЦУМ-гейт\" е сценарий, но не посочил чий.", "date": "2017.07.19", "title": "Марешки не вярва на институциите, най-вече на прокуратурата"}
{"url": "https://news.bg/world/netanyahu-s-ostro-izkazvane-za-es-pri-neizklyuchen-mikrofon-v-budapeshta.html", "text": "Премиерът на Израел Бенямин Нетаняху остро разкритикува ЕС по време на закрита среща в унгарската столица Будапеща тази сутрин, пише \"Аарец\".Нетаняху заяви пред премиерите на Унгария, Чехия, Полша и Словакия, че поведението на ЕС към Израел е откачено.Въпреки че срещата беше при закрити врата, инцидентно изказването на израелския лидер беше чуто от репортерите по предадените им от организаторите на срещата слушалки, макар че няколко минути по-късно от екипа на Нетаняху установиха пропуска и спряха микрофоните., оплака се Нетаняху.\"Това е безумно. Наистина безумно\", продължи той, имайки предвид настояването на ЕС да сключи споразумение за асоцииране с Израел при определени условия, свързани с мирния процес.\"Не става въпрос за моя интерес. Говоря за интереса на Европа\", добави той.\"Ние имаме специални отношения с Китай. И те не ги е грижа. Те не се интересуват от политически въпроси. Премиерът на Индия Нарендра Моди заяви, че иска вода за народа си. Откъде ще я взема? Рамала? Не\", поясни той, допълвайки, че израелските крави произвеждат повече мляко от всички други по света - двойно повече от европейските средни равнища.Нетаняху помоли лидерите на държавите от Централна Европа \"да ни помогнат и да помогнат на Европа да ускори споразумението за асоцииране с ЕС\".Според него \"ЕС подкопава сигурността си с подкопаването на Израел. Европа подрива напредъка си, тъй като подкопава връзката си с израелските иновации чрез безумен опит да създаде условия\".Унгарският премиер Виктор Орбан го прекъсна и се разсмя: \"\".Нетаняху отговори от своя страна, че Европа трябва да реши дали иска да продължи да съществува и да процъфтява, или да се свие и да изчезне.\"\", изтъкна израелският лидер.\"\", продължи израелският лидер.За американската политика в Близкия изток израелският лидер атакува бившия президент на САЩ Барак Обама. \"\", коментира той.", "date": "2017.07.19", "title": "Нетаняху с остро изказване за ЕС при неизключен микрофон в Будапеща"}
{"url": "https://news.bg/bulgaria/nezakonnata-sech-v-balgariya-e-mezhdu-10-i-25.html", "text": "Незаконният добив на дърва в България е между 10 и 25%, сочат данни на международната природозащитна организация WWF. Ако това е вярно, нелегалният дърводобив формира сенчест бизнес за близо 100 мил. лв.Незаконните сечи са в щета на държавния бюджет, но освен това те оставят цели региони лишени от гора и от питейна вода, докато привилегировани фирми трупат огромни печалби, твърдят WWF.Доброто сътрудничество между граждански организации и държавни институции може да помогне на България да спре незаконните сечи до 2020 година, посочва Александър Дунчев от WWF.Инструментите, създадени от WWF, в комбинация с информацията, предоставена от институциите, позволява на всеки свидетел на сеч да прецени дали да изиска проверка за престъпление на телефон 112.WWF предлага конкретни стъпки за граждани и институции, които да прекратят големите загуби за България от унищожаването на ценни гори.Еднна от стъпките е да се потърси табела, обозначаваща сечище. Тя информира за територията, собствеността, разрешението за сеч, датата на издаване и изпълнителя.Друго действие, в полза на противодействието на незаконния дърводобив е сравнението на интензивността на сечта. Съотношението на маркираните за сеч дървета спрямо общия брой дървета в гората е важен индикатор за незаконна сеч.Ако на единица площ (например 1000 м2) са отсечени всеки 5 от 10 дървета, може да се предположи, че има нарушение.Друг начин, по който може да се разбере законна ли е една сеч е с проверка на контролната горска марка. Марката се поставя на две места с видим знак, оцветен различно от червен и зелен цвят. Знакът е на височина 130 см на ствола на дървото и в основата на дърветаю, за да остане видима след изсичането му. Марката, която е в основата на дървото, е шестоъгълен печат, показващ номера на контролната горска марка. Дънера на вече установена от горските служители незаконна сеч се маркира с червен знак и не е нужно сигнализиране, обясняват от екоорганизацията.", "date": "2017.07.19", "title": "Незаконната сеч в България е между 10 и 25%"}
{"url": "https://news.bg/crime/inkriminirat-nezakonniya-dobiv-na-podzemni-bogatstva.html", "text": "Инкриминират незаконния добив на подземни богатства. Тази промяна в Наказателния кодекс одобриха министрите от кабинета \"Борисов-3\" на днешното си заседание. Предстои текстовете да бъдат внесени за разглеждане и гласуване в парламента.Според текста за промени в НК, добивът на подземни богатства без концесия или когато концесията е спряна, се наказва с лишаване от свобода до шест години и глоба от 1000 до 20 000 лева.На същото наказание подлежи и лице, което транспортира, съхранява, преработва или продава незаконно добити подземни богатства. По-рано през деня енергийният министър Теменужка Петкова и областният управител на Перник г-жа Ирена Соколова обсъдиха възможности за разрешаване проблемите на жителите на град Перник.Според промените в НК затвор от една до осем години и глоба от 5 000 до 15 000 лева са предвидени при повторно нарушение и когато деянието е извършено от предварително уговорена група, в съучастие със служител от администрацията, в защитена територия или защитена зона, чрез използване на документ с невярно съдържание и други.Размерът на предвиденото наказание се увеличава допълнително и в следните случаи - когато деянието е извършено от лице, което действа по поръчение или в изпълнение на организирана престъпна група, когато деянието е опасен рецидив, когато предметът на престъплението е в особено големи размери или случаят е особено тежък. Тогава наказанието може да стигне до 15 години лишаване от свобода и 500 хил. лева глоба.Съгласно Закона за подземните богатства, Министерството на енергетиката е отговорната институция за контрол върху търсенето, проучването и добива на подземни богатства. Незаконният добив в този сектор е един от основните проблеми, причиняващи както преки вреди за държавата, така и проблеми, свързани с опазването на околната среда, горите и земеделските земи.Преките загуби на държавата от тази дейност се изчисляват на милиони левове годишно.", "date": "2017.07.19", "title": "Инкриминират незаконния добив на подземни богатства"}
{"url": "https://news.bg/world/v-sao-paulo-boryat-zadrastvaniyata-s-helikopteri-taksita.html", "text": "Докато \"Юбер\" промени транспортните услуги в много градове по света, адските задръствания в Сао Пауло доведоха до създаването на ново приложение, което отваря небето за пътниците: Voom - такси услуга с хеликоптер, при която се таксува спрямо дистанцията и теглото на пътника, съобщава АФП.Новата услуга е божи дар за бързащите, но само ако метеорологичното време позволява.12-милионният град има сериозни проблеми с огромните задръствания. В града има 5,9 милиона автомобила или един на всеки двама души. В пиковите часове трафикът може да достигне до дължина 576 километра.Бизнес начинанието е от април. Приложението пита пътниците за теглото и багажа им, а след това изпраща калкулираната цена.Около 30 километра се вземат за 9 минути и струва 150 долара. Други компании, предлагащи услуги с хеликоптери, вземат 10 пъти повече и пътуванията трябва да бъдат заявени най-малко два дни предварително.Сао Пауло е на върха на списък с 500 града, които от Voom са избрали за дебюта си поради различни причини. Градът е с най-големия флот от хеликоптери в света. В Сао Пауло има около 700 хеликоптера, почти 1/3 от всички в Бразилия, и около 530 площадки за кацане.В момента между шестима и десетима души използват услугата всеки ден.", "date": "2017.07.19", "title": "В Сао Пауло борят задръстванията с хеликоптери таксита"}
{"url": "https://news.bg/world/ungariya-sprya-mezhdunarodnite-vlakove-zaradi-bombena-zaplaha.html", "text": "Унгарската полиция спря и опразни всички 18 международни влака в страната в отговор на бомбена заплаха, се казва в съобщение на силите на реда, цитирано от Ройтерс.Полицията поясни, че са получили обаждане от мъж, който е сигнализирал за поставени експлозивни устройства в международните влакове, намиращи се на територията на страната.\"Полицията провежда претърсвания на влаковете\", се пояснява в съобщението на властите.", "date": "2017.07.19", "title": "Унгария спря международните влакове заради бомбена заплаха"}
{"url": "https://news.bg/world/otkriha-ostankite-na-dvoyka-izcheznala-v-shveytsarskite-alpi-predi-75-g.html", "text": "ДНК тестове са установили, че откритите миналата седмица човешки останки на топящ се глетчер в Швейцарските Алпи са на двойка, която е изчезнала преди 75 г., съобщи полицията, цитирана от АФП.Откритите останки на глетчера са официално идентифицирани, се пояснява в съобщение на полицията в кантона Вале.Двойката трагично изчезнала на 15 август 1942 г. Тя напуснала дома си в село Шандолин, за да провери добитъка си, който бил оставен да пасе в съседния кантон Берн.Най-бързият път е бил през глетчер. Небето е било ясно, когато двойката излязла, но впоследствие метеорологичните условия се влошили и двойката изчезнала, вероятно след падане в пукнатина на глетчера, оставяйки петте си синове и двете си дъщери.Останките са открити през миналия четвъртък в глетчера Tsanfleuron на височина 2 600 метра от служител на местен ски курорт.Роднините обявиха, че откриването на останките най-накрая им дава шанс да организират погребение, което ще се проведе в събота.", "date": "2017.07.19", "title": "Откриха останките на двойка, изчезнала в Швейцарските Алпи преди 75 г. "}
{"url": "https://news.bg/world/tramp-demokratite-pishtyat-na-umryalo.html", "text": "Американският лидер Доналд Тръмп се подигра с демократите преди среща със сенатори от Републиканската партия за здравната реформа.\"\", написа Тръмп в \"Туитър\".Преди това той съобщи в социалната мрежа, че ще проведе работен обяд със сенатори от Републиканската партия в Белия дом, за да обсъдят здравната реформа.\"Те ТРЯБВА да изпълнят обещанието си към Америка\", отбеляза той.Още по време на предизборната кампания милиардерът се закани да отмени здравната реформа на Барак Обама.", "date": "2017.07.19", "title": "Тръмп: Демократите пищят на умряло"}
{"url": "https://news.bg/crime/hvanaha-martvopiyan-shofyor-v-kiten-ponedelnik-bil-s-4-promila-vtornik-s-3.html", "text": "Служителите от Районно управление в Приморско хванаха един и същи мъж да шофира пиян два поредни дни.Вчера, 18 юли, полицаите в Китен спрели за проверка лек автомобил с русенска регистрация. Колата била управлявана от 38-годишния Д. П. от Русе. В хода на проверката органите на реда установяват, че мъжът шофира след употребата на алкохол. При проверка с дрегер уредът отчел 3.19 промила концентрация на алкохол в кръвта.Изяснено е и че същият мъж е хванат само ден по-рано да шофира пиян. На 17 юли, понеделник, същият е задържан с 4.12 промила концентрация на алкохол в кръвта.Мъжът е задържан за срок до 24 часа. Срещу него е образувано второ бързо полицейско производство.", "date": "2017.07.19", "title": "Хванаха мъртвопиян шофьор в Китен. Понеделник бил с 4 промила, вторник - с 3 "}
{"url": "https://news.bg/world/rokadi-v-turskiya-kabinet.html", "text": "Премиерът на Турция обяви рокади в кабинета, заменяйки или размествайки 11 министри в 26-членния кабинет, включително министрите на правосъдието и отбраната, информира АП.Промяната идва след увеличаването на властовите позиции на президента Реджеп Ердоган, който се оплака от липса на свежест в редиците на управляващата партия.Бинали Йълдъръм посочи депутата Абдюлхамит Гюл като нов министър на правосъдието, а бившият вицепремиер Нуреттин Джаникли става военен министър. Те заменят съответно Бекир Боздаг и Фикри Ъшък, които стават заместници на премиера. Като цяло четирима от петимата вицепремиери са сменени.Ключовите министерства, свързани с икономиката, финансите, външните работи, вътрешните работи и по въпросите на ЕС, остават непроменени.Йълдъръм назначи Жюлиде Саръероглу за министър на труда и социалните грижи, увеличавайки броя на жените в кабинета до две.Премиерът съобщи рокадите след необявена среща с Ердоган. Той ги описа като \"смяна на кръвта\".", "date": "2017.07.19", "title": "Рокади в турския кабинет"}
{"url": "https://news.bg/politics/ne-sme-izpalnili-58-merki-po-dogovora-s-es.html", "text": "Доклад за изпълнението на Плана за действие за 2017 година с мерките, произтичащи от членството на Република България в Европейския съюз, приеха министрите от кабинета \"Борисов-3\" по време на редовното заседание на МС. Мерките са към 30 юни 2017 година.Общо 148 са предписанията до края на юни. От тях са изпълнени 90 мерки. Неизпълнените мерки са 58, което представлява 39,2 % неизпълнение. От неизпълнените мерки 32 са законопроекти, като 16 от тях са свързани с отстраняване на допуснати нарушения на правото на Европейския съюз. От неизпълнените мерки 21 са свързани със започнати процедури за нарушения по Договора за функционирането на Европейския съюз.Към доклада са посочени и 22 директиви на ЕС в областта на Вътрешния пазар с изтекъл или изтичащ срок за транспониране края на месец ноември 2017 г. В Информационното табло за Вътрешния пазар през ноември 2017 г., което включва директиви, чиито срок на въвеждане беше 31 май 2017 г., резултатът за България е 14 невъведени директиви от общо 1036, поясняват от МС.Министерският съвет прие доклада и възложи на министрите съобразно своята компетентност да предприемат необходимите действия за изпълнението на неизпълнените мерки.", "date": "2017.07.19", "title": "Не сме изпълнили 58 мерки по Договора с ЕС "}
{"url": "https://news.bg/world/razbiha-golyam-kanal-za-nelegalni-tsigari-v-gartsiya-plasirali-i-v-balgariya.html", "text": "Голям канал за производство на незаконни цигари в Гърция е бил разбит, като те са пласирани на черния пазар в няколко европейски страни, сред които и България, съобщава кореспондентът на БНР в Атина.Износът е извършван в тайници на ТИР-ове, собственост на \"кухи\" фирми, регистрирани в България и в Румъния.Повече от година гръцката полиция е следяла организаторите на престъпната група, които често са пътували до България и Румъния.Опаковката и цигарената хартия е внасяна от България. Нелегалният износ на цигари се е осъществявал чрез фирми регистрирани в България. Техни собственици са несъществуващи лица или дори неподозиращи нищо хора с откраднати лични данни.Транспортът е извършван с 30 ТИР-а, регистрирани на български и румънски фирми, както и с 15 леки автомобила. ТИР-овете са товарени със строителни панели или с тръби и в тях са поставяли тонове нелегални цигари.Повдигнато е обвинение срещу 40 лица, но гръцката полиция не посочва тяхната националност.", "date": "2017.07.19", "title": "Разбиха голям канал за нелегални цигари в Гърция, пласирали и в България"}
{"url": "https://news.bg/politics/s-350-mil-lv-garantirat-stabilnostta-na-energetikata-ni.html", "text": "Над 355 млн. лв. са събрани през 2016 г. във фонд \"Сигурност на електроенергийната система\", показва отчетът на фонда, стана ясно днес на Министерски съвет.Регламентацията в закона е, че във фонда се събират по 5 % от месечните приходи от продажби на електроенергия на производителите и вносителите в страната, приходи от оператора на електропреносната, проходи от операторите на газопреносната, приходи от оператори на съоръжения за съхраняване на природен газ, както и приходи от търгове за продажба на квоти емисии парникови газове.От вноските са събрани 215,164 млн. лв., а от продажба на квоти - 140,741 млн. лв.Разходите за издръжката на фонда през изминалата година са в размер на 131,9 хил. лв. Покриване на разходите на Обществения доставчик са в размер на 290,713 млн. лв., е записано още в отчета.", "date": "2017.07.19", "title": "С 350 мил. лв. гарантират стабилността на енергетиката ни"}
{"url": "https://news.bg/politics/na-patriotite-im-se-usladi-vlastta-gotovi-za-oshte-edin-mandat.html", "text": "\"Обединени патриоти\" (ОП) готови за още един управленски мандат. Вицепремиерът Валери Симеонов сподели амбициозните си планове на среща в Народно събрание между ОП и здравния министър Николай Петров.Симеонов иска справяне с фалшивите инвалидни пенсии. Всичко това трябва да даде финансов резултат, изтъкна той. От това зависела поетапната индексация на всички пенсии, не само на минималната. Това било дългосрочен финансов ресурс за доходите на пенсионерите и го амбицира за поне още едно коалиционно управление с участието на патриотите.Лидерът на \"Атака\" Волен Сидеров пък е готов на радикални промени в здравния сектор. Няколко са приоритетите на патриотите - НЗОК, болниците да не са чак толкова търговски дружества, да се пресече изтичането на пари. Ако се наложи и промяна в Закона за лечебните заведения, ще има да не са търговски дружества, планира националистът.Сидеров иска засилване ролята на профилактиката, както и ограничаване на зависимите.Поетапна демонополизация на НЗОК, иска той. Патриотите искат преодоляване на регионалните дисбаланси.Здравеопазването се оказа най-горещият проблем на обществото, коментира и Искрен Веселинов. На първо място сме по смъртност в ЕС и в света, както посочва доклад на ЦРУ.Патриотът се обяви срещу насилието над медици. Спешната помощ да бъде оборудвана в най-скоро време, иска още той.Министърът пък подкрепя всеки по-тесен контакт със законодателите. Ситуацията е близо до катастрофалната, сподели здравният министър Николай Петров за финансовото състояние на лечебните заведения. Имало болници дори със запорирани сметки.Ще предложи унифицирана система за управление на лечебните заведения. Пилотно тя трябвало да стартира през октомври в някои лечебни заведения, а после и в други.Той иска от депутатите да подкрепят повече средства за два скринингови прегледа.Да се дефинират конфликтните точки, където се съобщават лоши нови и се приемат спешни случаи, планира Петров в борбата срещу насилието над медици.Ще се въведе и видеонаблюдение, ще има и оборудване на линейките с паник бутони и GPS системи. Спешните екипи ще имат директна връзка с охранителни фирми.Неприятни изненади очаквали шофьорите, пътуващи под въздействието на упойващи вещества, обясни още той. Нови строги наредби щели да ловят дрогираните зад волана.Битка на много интереси спъвали реформите в здравеопазването досега, стана ясно още от изявлението на здравния министър.", "date": "2017.07.19", "title": "На патриотите им се \"услади\" властта, готови за още един мандат "}
{"url": "https://news.bg/energy/podpisahme-memorandum-s-gartsiya-rumaniya-i-ungariya-za-gazov-koridor.html", "text": "България подписа меморандум с Гърция, Румъния и Унгария за реализацията на Вертикален газов коридор. Документът беше подписан от представители на газовите компании - \"Булгартрансгаз\" ЕАД, ICGB AD, DESFA S.A., FGSZ LTD и SNTGN TRANSGAZ S.A. Това се случи по време на провелата се днес, 19 юли съвместна среща в Букурещ.Припомняме, че през септември 2016 г. енергийните министерства на България, Гърция, Румъния и Унгария подписаха меморандум за реализацията на Вертикалния газов коридор в рамките на заседание на Групата на високо равнище за газова междусистемна свързаност в Централна и Югоизточна Европа (CESEC).Целта на настоящия меморандум е сътрудничество между газовите компании за реализацията на коридора за двупосочен пренос на природен газ, който свързва междусистемно мрежите на България, Гърция, Румъния и Унгария.Страните се съгласяват, че настоящият меморандум ще служи за засилване на бъдещото сътрудничество по отношение на анализа на възможността за изграждане на необходимата газопроводна система.Отчитайки географското разположение на четирите страни, подобряването на националните им инфраструктури и изграждането на липсващите междусистемни връзки, ще допринесе за постигане целите на Европейския енергиен съюз.", "date": "2017.07.19", "title": "Подписахме меморандум с Гърция, Румъния и Унгария за газов коридор"}
{"url": "https://news.bg/world/ruski-deputat-zakleymi-bolnite-amerikanski-medii-za-vtorata-sreshta-tramp-putin.html", "text": "Високопоставен руски депутат заклейми американските медийни информации за неогласена втора среща между президентите Доналд Тръмп и Владимир Путин на вечеря на проведената по-рано този месец среща на Г-20 в Хамбург, съобщава ДПА.Алексей Пушков, депутат в горната камара на руския парламент, написа в \"Туитър\" на руски, че \"сега в САЩ създадоха скандал около фалшива новина за \"тайна вечеря\" между Путин и Тръмп\".\"Те настояват да се разкрият подробности за таен разговор, който не се е провел\", добави Пушков.\"Те са болни\", написа той, заемайки позицията на Белия дом спрямо американските медии.На 7 юли двамата лидери проведоха първата си среща, която продължи повече от 2 часа и беше широко отразена от международните медии.Но вчера американски медии информираха, че Путин и Тръмп са провели втора, неразкрита до момента среща на 7 юли вечерта. Срещата е продължила около час, пише \"Ню Йорк таймс\", отбелязвайки, че не е имало американски представители на правителството, а само преводач на Кремъл.\"Фалшивата новинарска история за тайна вечеря с Путин е \"лудост\", написа Тръмп в \"Туитър\".\"Всички лидери на Г-20 и съпругите им бяха поканени от канцлера Меркел. Пресата знаеше\", добави той.", "date": "2017.07.19", "title": "Руски депутат заклейми \"болните\" американски медии за втората среща Тръмп-Путин"}
{"url": "https://news.bg/world/uilyam-i-keyt-se-sreshtnaha-s-merkel-v-berlin.html", "text": "Британската кралска двойка Уилям и Кейт пристигнаха в Берлин на тридневен тур в Германия, който включва обяд с германския канцлер Ангела Меркел, посещение на Бранденбургската врата и мемориал на Холокоста, съобщава ДПА.Херцогът и херцогинята на Кеймбридж пристигнаха на летище \"Тегел\" в Берлин днес с децата си Джордж и Шарлот, на 3 и 2 г., от Полша, където посетиха град Гданск и нацистки лагер на смъртта.Визитата им в Германия се тълкува като опит на кралската двойка да подобри имиджа на Великобритания на фона на безпрецедентното напрежение около Брекзит.Облечена в синя рокля, Кейт излезе от частния самолет с дъщеря си Шарлот, докато Уилям държеше ръката на Джордж. Децата са поверени на грижата на бавачка и няма да участват в официалната програма.Малко след това двойката беше приветствана в канцлерството от Меркел, която за първи път се срещна с Уилям по време на пътуването му до германската провинция Северен Рейн-Вестфалия миналата година.Меркел обяви преди това, че Брекзит вероятно ще бъде една от темите на разговор по време на обяда, който включва три различни вида риба.Двойката беше приветствана от събралата се тълпа от хора пред Бранденбургската врата преди да посети намиращия се в близост паметник на убитите евреи в Европа.Принц Уилям описа мемориала като \"много трогателен\".Останалата част от днешната програма на кралската двойка включва посещение на център за бездомни хора в Източен Берлин и среща с представители на института \"Роберт Енке\", изследващ душевните заболявания.Те също ще се срещнат и с президента Франк-Валтер Щайнмайер.", "date": "2017.07.19", "title": "Уилям и Кейт се срещнаха с Меркел в Берлин"}
{"url": "https://news.bg/int-politics/iran-se-zareche-da-dade-otpor-na-sasht.html", "text": "Президентът на Иран Хасан Рохани обяви, че новите икономически санкции на САЩ срещу страната му, са в нарушение на ядреното споразумение между Иран и шестте световни сили, сключено през 2015 г., като обеща Техеран да окаже отпор, съобщава \"Ройтерс\".Администрацията на американския президент Доналд Тръмп вчера наложи нови санкции на Иран заради програмата му за балистични ракети и настоя, че \"вредните дейности\" на Техеран в Близкия изток подкопават всякакви \"положителни приноси\" от ядреното споразумение.\"Някои действия на американците са в разрез с духа и дори буквата на споразумението. Ще се съпротивяваме на тези намерения и действия\", зарече се държавният глава на Иран.\"Част от кроежите на САЩ са да действат така, че да накарат Иран да заяви, че няма да спазва ангажиментите си. Смятам, че американците ще се провалят, тъй като ние винаги спазваме международните си задължения\", коментира още Рохани.", "date": "2017.07.19", "title": "Иран се зарече да даде отпор на САЩ"}
{"url": "https://news.bg/regions/stroim-novi-9-km-ot-avtomagistrala-hemus.html", "text": "910 дни е срокът за изпълнение на обществената поръчка за изграждането на новия участък от АМ \"Хемус\" - между пътните възли \"Ябланица\" и \"Боаза\". Новата отсечка ще бъде 9.3 километра.От тези 910 дни срок от половин година е предвиден за проектирането на новата отсечка. 730 дни са предвидени за самото изграждане на обекта.Това стана ясно днес при подписването на договорите за строителство и строителен надзор на обекта. Договорът беше подписан от председателя на Управителния съвет на Агенция \"Пътна инфраструктура\" инж. Дончо Атанасов и инж. Живко Недев - представител на Консорциум \"ХВП Ябланица\" ДЗЗД. На подписването присъстваше и министърът на регионалното развитие и благоустройството Николай Нанков.В рамките на проекта е предвидено и изграждането на 5 селскостопански подлеза, 2 селскостопански надлеза, както и подлез при общинския път от Брестница към пешерата Съева дупка. Ще бъде изградена етапна връзка в близост до село Брестница за връзка с път I-4 Коритна - Белокопитово.Договорът възлиза на 54 990 000 лв. без ДДС, а изпълнител на проекта е дружеството \"ХВП Ябланица\" ДЗЗД.По време на подписването на договора Нанков посочи, че в момента се извършва и физическото проектиране на 50-километровата отсечка между пътен възел \"Боаза\" и разклона на второкласния път II-35 между Ловеч и Плевен. Строителството на тази отсечка ще бъде разделено на три етапа.За изграждането на новата отсечка ще бъдат отчуждени имоти - частна държавна собственост. Имотите са в участък 1, който е с обхват от км 78+884 до км 87+800. Въпросните терени се намират в землището на град Ябланица и село Брестница, област Ловеч. Финансирането по процедурата се осигурява от Агенция \"Пътна инфраструктура\".Един от имотите, който ще бъде отчужден, е предоставен за управление на Висшия съдебен съвет за нуждите на Военно-окръжната прокуратура - София и на Софийската районна прокуратура.Променя се статутът и на осем имота в областите Монтана, Плевен, Ловеч, Ямбол, София и Пловдив. Те ще преминат от публична в частна държавна собственост. Досега те са били под управлението на Министерството на отбраната, но са с отпаднала необходимост за ведомството.Имотите са:Други 15 имота със статут на публична държавна собственост също стават частна държавна собственост с решение на Министерски съвет. Те се намират в местността \"Военен полигон\" в землището на село Малък манастир, община Елхово. За Министерството на отбраната те са с отпаднала необходимост и с тях ще могат да се извършват разпоредителни действия като продажба чрез търг според Закона за държавната собственост.", "date": "2017.07.19", "title": "Строим нови 9 км от автомагистрала \"Хемус\""}
{"url": "https://news.bg/politics/borisov-iska-direktna-traba-ot-turski-potok-kam-balgariya.html", "text": "Премиерът Бойко Борисов е категоричен, че ще подпише Пътната карта за доставка на 15.7 млрд. куб. м. газ от газопровода \"Турски поток\". Това той заяви по време на годишната среща на българските посланици в София.Премиерът увери, че Европейският газов хъб \"Балкан\" е разковничето, за да бъде страната ни транзитьор, а не обикновен клиент. Борисов заяви, че очаква писмо от ЕК за евентуални преговори за директна тръба към България /б.р. тълкуваният като втори лъч на \"Турски поток\".По думите му, докато са се водили тези процеси целият регион е станал зависим от Турция. \"Сега при тези отношения между ЕС и Турция можем да си задаваме много риторични въпроси, кое е по-добре, кое е по-зле\", коментира Борисов.Относно прекрояването на енергийните потоци, Борисов заяви, че страната ни е използвала времето и вече има направено доста в газопреносната система. \"Подменихме компресорните станции, изграждаме интерконекторни връзки - с Румъния вече е готова, сега се строи с Турция, със Сърбия, с Гърция\", констатира Борисов. Той уточни, че ако всичко върви по план октомври месец ще бъде направена първа копка на интерконектора с Гърция.Премиерът се обърна към посланиците с важно уточнение за името на газовия хъб на наша територия. Той настоя на добавеното от него в името определение \"Европейски газов хъб Балкан\". Премиерът подчерта, че именно това е разковничето на всичко.\"Европейският газов хъб \"Балкан\" изпълнява абсолютно всички изисквания на европейското законодателство. Ние бяхме най-лоялният член на ЕС, дори на моменти до глупост в лоялността си\", подчерта Борисов.Той намекна и за разговора си с руския външен министър Сергей Лавров в Париж и изтъкна, че те са били принципни. \"Спазвайки решенията на Брюксел, на нашето европейско средство, а и като един от главните поддръжници на общия енергиен пакет, на общата ни европейска енергийна политика\", заяви Борисов.По думите му натовска Гърция, натовска Турция, натовска Италия, без да се съобразяват изобщо с никакви други норми са подписали \"Турски поток\" и \"Посейдон\".Според него един изключително изгоден за България европейски проект, за който са били пръснати 100 млн. евро е бил: \"хвърлен в канала\". Борисов визира \"Набуко\", напомняйки че без него диверсификацията с азерски газ не може да стане. \"Сега изведнъж ние се озоваваме изцяло в тази зависимост на \"Турски поток\". Той не е случаен и като вместимост е точно толкова, колкото минава от Украйна през България и влиза в Истанбул- 16,7 . Точно толкова е тръбата от Русия за Турция - 16.7 куб.м. Трябва да си заврял главата в пясъка, за да не разбираш, че в момента, в който приключи \"Турски поток\" и там тръгне газ - транзитът през България ще спре. Тогава България става само клиент\", коментира още министър-председателят.Борисов изтъкна още, че е безкрайно благодарен на ЕК, която е възприела, че ние трябва да запазим стратегическото си място, спазвайки разбира се всички европейски правила. \"Те се спазват през европейския газов хъб \"Балкан\" за транзит на газ\", отсече Борисов. По думите му така у нас газ може да идва от Румъния, Украйна, от находищата ни \"Хан Аспарух\" или руски газ директно от Турски поток, азерски газ, а от интерконектора в Гърция втечнен газ.\"Ако американците го докарат на добра цена, ще го продадем първо него, защото клиентите ще дойдат и ще купуват на хъба. Тогава ние ще сме транзитьори, ще си взимаме транзитните такси и сме в играта. Това е моята политика, която следвам неотлъчно, защото иначе България ще остане само клиент\", изтъкна премиерът Борисов.Той подчерта, че имаме най-добрата газопреносна система. \"80% от всички компресори на Балканите са в България. Всичките са американски най-добрите. Утре може да стане така, че дори за Украйна да изнасяме, ако дойде втечнен газ - евтин, американски от LG терминала в Гърция. Това е пазар, това ще намали цената, това ще даде конкурентост на доставчиците и ще имаме успех\".", "date": "2017.07.19", "title": "Борисов иска директна тръба от \"Турски поток\" към България"}
{"url": "https://news.bg/int-politics/nachalnikat-na-frenskata-armiya-hvarli-ostavka-zaradi-oryazvaneto-na-razhodite.html", "text": "Началникът на Генералния щаб на френската армия ген. Пиер дьо Вилиер е подал оставка, след като не се е съгласил с президента Еманюел Макрон за орязването на военните разходи, което правителството планира, съобщават френските медии.Дьо Вилиер заяви по-рано, че не подкрепя орязването на разходите в бюджета за отбрана и добави: \"Може да съм глупав, но знам кога съм такъв.\"Генералът също така добави в профила си във \"Фейсбук\": \"Никой не заслужава да бъде сляпо следван.\"През уикенда Макрон коментира, че Дьо Вилиер трябвало да е наясно кой командва и подчерта, че ако шефът на Генералния щаб и президентът не са съгласни един с друг, \"началникът на Генералния щаб си отива\".Ген. Пиер дьо Вилиер коментира в нарочно изявление, че повече не може да \"гарантира устойчивостта на модела на армията\", което смята за необходимо, за да гарантира отбраната на Франция.Френското правителство през миналата седмица обяви големи бюджетни съкращения, за да приведе дефицита в рамките на изискванията на ЕС от максимум 3 процента.По-късно Макрон назначи ген. Франсоа Льокоентр за нов началник на генералния щаб. ", "date": "2017.07.19", "title": "Началникът на френската армия хвърли оставка заради орязването на разходите"}
{"url": "https://news.bg/politics/borisov-e-optimist-za-razshiryavaneto-na-es.html", "text": "Берлинският процес няма да остане само на книга, а ще има и реално изпълнение. Това заяви премиерът Бойко Борисов по време на годишната среща с посланиците на Република България в София. Припомняме, Берлинският процес е дипломатическа инициатива за разширяване на ЕС.Премиерът изтъкна, че е оптимист по отношение на разширяването на ЕС със страните от Западните Балкани след срещите в Дубровник и в Триест. Той бе категоричен, че за много от колегите кандидат-членове на ЕС, вече е станало ясно, че народите им са в Европа. \"Те трябва да им дадат перспектива. Политическите елити там трябва да намерят необходимия сговор или необходимата толерантност помежду си - да не пречат на своите държави да вървят напред\", посочи Борисов.Според него, ако за младите хора в страните от Западните Балкани - Македония, Сърбия, Черна гора, Босна, не се даде перспектива, след 5 или 7 години да бъдат част от ЕС, младите хора ще отидат да живеят там, където е по-добре.Министър-председателят Бойко Борисов очерта три основни причини поради които България е получила възможност да участва в срещата в Триест. По думите му първата причина, е, че България е завидно стабилна на фона на целите Балкани. Второ - нашата политика е на добросъседство, искрено с всички останали държави. Трето - нашите предложения са в абсолютен унисон с това, което Брюксел желае за Западните Балкани, е в интерес и на България.Борисов допълни, че когато е предупредил лидерите на върха по време на срещата в Триест, че повтарят сценария за бивша Югославия, реакцията им била: \"В първия момент - малко се вцепениха, но след това се съгласиха, че съм прав\".Той настоя пред българските дипломати, че всяка една държава от Балканите трябва да има излаз към всяка от своите съседки. \"Да са разтворени във всички посоки, а не капсулирани в рамките на шестте\", отсече Борисов.Премиерът изрази задоволство, че Коридор номер 8 - жп връзката Скопие - България излиза на Перник. По думите му е въпрос на инженерно решение дали да не бъде при Благоевград или Сандански, ако се скъсява разстоянието. Той посочи, че предстои изграждането на връзката София-Белград. \"Имаме София-Солун, имаме София-Истанбул, имаме София-Бургас\", каза той.Борисов информира дипломатите ни, че е разговарял с румънския си колега. Очаква се до месец да бъде изградено затвореното вече пет години ГКПП при силистренското село Кайнарджа, изградено с европейски средства от 6 млн. евро. \"Обеща до един месец максимум, защото от нас е готова сухопътната граница с Румъния, остава те да го доправят\", каза премиерът за разговора със своя румънски колега.Той бе категоричен, че ще се работи за още един мост над Дунава. Регулярното българо-румънско съвместно заседание тази година ще се състои в началото на септември във Варна. На него е поканен и гръцкият премиер Алексис Ципрас.", "date": "2017.07.19", "title": "Борисов е оптимист за разширяването на ЕС "}
{"url": "https://news.bg/regions/otstraniha-ot-dlazhnost-direktora-na-kat-plovdiv.html", "text": "Началникът на \"Пътна полиция\" в Пловдив Николина Джамбова е била освободена от длъжност, съобщи БНР. Тя заемаше този пост от месец октомври 2016 година.По думите на директора на Областната дирекция на МВР Атанас Илков Джамбова е освободена от поста, защото след извършена проверка били установени пропуски в работата на сектора.Джамбова вече е назначена на друг пост - в отдел \"Охранителна полиция\" като началник на групата за видеонаблюдение.Към момента не е ясно кой ще поеме поста на началник на \"Пътна полиция\" в Пловдив.", "date": "2017.07.19", "title": "Отстраниха от длъжност директора на КАТ - Пловдив"}
{"url": "https://news.bg/regions/babh-proveryava-targovtsite-na-zehtina.html", "text": "Българската агенция по безопасност на храните (БАБХ) извърши 1 140 проверки на предлаганите на пазара маслинови масла и растителни масла смес, с вложено в състава им маслиново масло.Проверката се провежда на територията на цялата страна. Обект на инспекциите станаха супермаркети и специализирани хранителни магазини, складовете за търговия на едро и дребно,както и логистични центрове на търговските вериги. Инспекторите на БАБХ провериха и производствените обекти, с дейност производство и/или бутилиране на захтин и смеси от растителни масла.В хода на проверките са взети 20 проби за лабораторни изпитвания за съответствие с характеристиките на категориите маслинови масла.В резултат на проверките са издадени 183 предписания за спиране от реализация. Спрените продукти в повече случаи не отговарят на стандартите за търговия на маслинови масла. Възбранени са близо 10 000 литра зехтин.Според резултатите на БАБХ на родния ни пазар се предлагат няколко видове маслинови масла. Най-често срещаните нарушения са срещани при изискванията за етикетирането, характеристиките и наименованията на маслиновите масла. Най-често обозначенията на опаковките били само за търговската марка, като липсвало описание или налична информация и изображения.", "date": "2017.07.19", "title": "БАБХ проверява търговците на зехтина"}
{"url": "https://news.bg/politics/valeri-simeonov-ne-saglasuval-s-borisov-mahaneto-na-klas-prosluzheno-vreme.html", "text": "\"Не идвам от приют за безработни, клас \"прослужено време\" не трябва да има\". Това заяви като лично мнение вицепремиерът Валери Симеонов в кулоарите на парламента по повод искането от бизнеса да отпадне клас \"прослужено време\" в заплатите на работниците.Симеонов увери, че тази идея той не е обсъдил с премиера Бойко Борисов и с депутатите от ГЕРБ. \"\", ироничен бе Симеонов.Според него червените манипулирали личното му мнение. \"Аз не идвам от приют за безработни или пък за социално слаби, идвам от бизнеса и ви казвам, че клас не трябва да има\" категоричен бе вицепремиерът по демографската политика.Според него въпросът за отпадане на клас \"прослужено време\" трябва да се обсъди в Националния съвет за тристранно сътрудничество (НСТС). Вицепремиерът критикува синдикатите, които не искат да се срещнат с него по темата. Раздуват пропаганда, с която обслужват БСП. Да ходят да се срещат с Корнелия Нинова, тяхно право е, отсече той.\"Кой е казал, че доходите ще се намалят? Ще се вкара в заплатата и оттам нататък заплатата, която трябва да се дава според количеството и качеството на вложения труд, тя ще осигури поминъка на този човек\", обясни Симеонов.Има пазар на труда и този пазар на труда трябва да определи, че заплатата трябва да бъде съответна на съответните качества и количества на труда, допълни патриотът.Припомняме, бизнесът настоява, а синдикатети са категорично против отпадането на добавката за прослужено време в заплатата на работниците.", "date": "2017.07.19", "title": "Валери Симеонов не съгласувал с Борисов махането на клас \"прослужено време\""}
{"url": "https://news.bg/crime/tayna-e-za-kakvo-borshosh-e-izharchil-parite-na-ndk.html", "text": "Следствена тайна е за какво точно бившият директор на НДК Мирослав Боршош е изхарчил парите, определени за ремонт на сградата, където ще гостуват участниците в европредседателството ни. Това стана ясно на брифинг на говорител на главния прокурор Румяна Арнаудова.Той е с мярка \"Подписка\" и с две обвинения - нецелево разходване на средства и в умишлена безстопанственост, уточниха от Специализирано звено \"Антикорупция\".\"Напълно възможно е да се стигне до събиране на доказателства, които да обосноват по-високия размер на причинената имуществена щета за държавата\", каза още Румяна Арнаудова.На въпрос дали има някой, който е бил над Боршош и да е трябвало да бъде наясно с извършените нарушения, Арнаудова отговори така \" Ако отговоря на този въпрос,ще трябва и веднага да отговоря кой е следващият обвиняем. Когато имаме сигурни доказателства за участие, ако има въобще такова и на други лица, тогава ще го обявим официално и публично\".Тези 1,700 млн. лева са безвъзвратно изгубени и с тях са заплатени дейности, които не влизат категорично в целите, за които са отпуснати тези средства, а именно - за реконструкция на сградата, обясни говорителят на главния прокурор.Арнаудова уточни, че това са началните и работните обвинения по отношение на Боршош, тъй като продължава анализът на изисканите и вече получени над 4000 договора, които той е сключил в качеството си на изпълнителен директор. Договорът, за който му е повдигнато обвинение за умишлена безстопанственост е за ползването на лекия автомобил \"Лексус\".Арнаудова обясни, че продължават да събират доказателства за разходването на средства по останалите договори. \"Според нас, на пръв поглед, има доста такива договори, така че вероятно предстои повдигане на обвинение и за други подобни престъпления\", заяви Арнаудова.По първото му обвинение - нецелево изразходване на средства, представляват част от средствата, които са му били отпуснати по силата на решение на Министерския съвет в размер на 17 млн. лева.До сега е установено, че от момента на отпускането (в частност 23 август миналата година) до края на януари тази година, средствата, които са били изразходвани нецелево, са на стойност около 1, 700 млн. лв. Назначена е допълнителна съдебно-счетоводна експертиза, която да установи каква част от целевите средста са изразходвани до края на мандата на Боршош, т.е до месец юни.Тя уточни, че очакват Агенцията за държавна финансова инспекция да приключи финансовата инспекция на НДК, за да стане ясно дали тази институция е установила законосъобразност или незаконосъобразност във връзка с проведените обществени поръчки за ремонта на сградата на НДК.\"Това може да повлече и увеличаване на нецелево разходваните средства\", коментира Арнаудова. Тя бе категорична, че ако съберат доказателства за вина на други лица, спецзвеното няма да се поколебае да повдигне обвинение.", "date": "2017.07.19", "title": "Тайна е за какво Боршош е изхарчил парите на НДК"}
{"url": "https://news.bg/regions/v-pomorie-otmeniha-akta-za-darenieto-na-voenniya-sanatorium.html", "text": "На Общински съвет - Поморие решиха да бъде отменено дарението от 1932 г., с което Градският общински съвет на Анхиало дава парцела на държавата, за да се изгради \"Почивна станция на инвалидите\". Решението било взето със 17 гласа от 19 присъстващи, съобщават от Община Поморие.Според Общината с решението на МС волята на дарителя била нарушена, когато в края на 2016 година МС обяви станцията БДПЛР \"Свети Георги\" за имот с \"отпаднала необходимост\", а скоро след това поморийският имот премина като непарична вноска в капитала на велинградското търговско дружество \"МБПЛР - Вита\" ЕООД с бонус от 1 млн. лв., отпуснати за ремонт.С превръщането на лечебницата от публична държавна в частна държавна собственост волята на анхиалци била погазена.\"Непаричната вноска на санаториума е 7 918 000 лв., представляващи стойността на недвижимия имот, още 953 100 лв. движими вещи плюс 1 000 000 лв., отпуснати на \"Вита \" от Министерството за ремонт. За съпоставка стойността на имуществото на цялата велинградска болница е 819 000 лв. И това, ако не е подигравка с поморийци?!\", изтъква кметът Иван Алексиев.Според кмета Алексиев, калолечебницата умишлено е доведена до крах.\"На вас ви е ясно, но трябва и на другите хора да им стане ясно, че всички твърдения за това как кметът пречи, а Общината цели да присвои имота, за да построи хотел или да злоупотреби по какъвто и да е начин, са абсолютни спекулации. Единственото, което Общината цели, е да спаси санаториума от протегнатите ръце в момента, за да не размахват външни хора пръст\" - обърна се към общинските съветници, кметът.След като Общински съвет отмени дарението, предстои искът да бъде внесен в съда. В случай че искът бъде удовлетворен, Поморие ще предприеме мерки, за да подари имота отново на държавата, категорични са от общината.  ", "date": "2017.07.19", "title": "В Поморие отмениха акта за дарението на Военния санаториум"}
{"url": "https://news.bg/politics/ms-odobri-3-godishna-strategiya-za-balgarskata-banka-za-razvitie.html", "text": "Министрите от кабинета \"Борисов-3\" одобриха тригодишна стратегия за дейността на Българската банка за развитие за периода 2017 - 2020 година, съобщиха от Министерския съвет.Стратегията представя текущото състояние и бъдещите приоритети и цели на банката. Ключов приоритет в нея е развитието на програмите за индиректно финансиране на малките и средни предприятия.В документа е предвидено да продължи търсенето на други форми за кредитиране, както и на възможности за разнообразяване на предлаганите програми и продуктови линии. Приоритет е поставен върху предекспортно и експортно финансиране, мостово финансиране на проекти по оперативни програми, финансиране за изпълнение на национално и/или регионално значими проекти, в т.ч. и по възложени мандати, дългосрочно инвестиционно и проектно финансиране за технологично обновление, повишаване на конкурентоспособността и ефективността на икономическите субекти.Решението е в изпълнение на чл. 4, ал. 4 от Закона за Българската банка за развитие, според който тригодишната стратегия за дейността на банката се одобрява по предложение на министъра на финансите и министъра на икономиката в съответствие с националната икономическа политика.", "date": "2017.07.19", "title": "МС одобри 3-годишна стратегия за Българската банка за развитие"}
{"url": "https://news.bg/finance/aktualiziraha-byudzhetite-na-df-zemedelie-i-ministerstvoto-na-ikonomikata.html", "text": "Правителството одобри актуализацията на бюджета на Държавен фонд \"Земеделие\" за 2017 година. Одобрените допълнителни разходи възлизат на 2.1 млн. лв.Отпуснатите допълнителни средства са предвидени за финансиране на разходи за данък върху добавената стойност по одобрени за подпомагане проекти на общини по Програмата за развитие на селските райони за периодите 2007-2013 и 2014-2020 година.Правителството одобри и отпускане на допълнителни разходи по бюджета на Министерството на икономиката за 2017 година. Одобрените допълнителни разходи възлизат на 300 000 лева.Отпуснатите средства са предвидени за персонал в  на Република България във връзка с скорошното преструктуриране на дейността му. По този начин ще се осигури финансовото обезпечаване на дейността на ведомството до края на годината.Средствата идват от преструктуриране на разходите и трансфери по централния бюджет за същата година.", "date": "2017.07.19", "title": "Актуализираха бюджетите на ДФ \"Земеделие\" и Министерството на икономиката"}
{"url": "https://news.bg/regions/muzeyat-v-byala-se-sdobi-s-amfora-na-6-000-godini.html", "text": "Амфора, намерена на брега на Бяла преди около 50 години, стана част от експозицията на музея в черноморския град Бяла, област Варна.Амфората е намерена от Траян Траянов, който работи като старши научен сътрудник в Института по океанология. Негови находки често се срещат в Археологическия и Военноморския музей в морската столица, съобщава БНТ.Амфората датира от четвърто хилядолетие преди Христа, следователно е на приблизително 6 000 години. По думите на Траянов обаче това не прави артефактът изключителен, защото край бреговете ни имало много подобни находки.Това, което прави глинения съд изключителен, е че той сам разказва за историята си. Според Траянов амфората разказва за историята на мореплаването и търговията в района. По думите му в северна посока от днешния град Бяла има опасен риф, в който навремето са се разбивали много кораби.Често тези находки се появявали след вълнение на морето, което обръща подводните пластове. \"Морето се пази по-добре от иманярите\", допълни Траянов. Именно тези факти не отказват града от идеята за изграждане на подводен музей, независимо колко скъпо ще излезе това.", "date": "2017.07.19", "title": "Музеят в Бяла се сдоби с амфора на 6 000 години"}
{"url": "https://news.bg/crime/bez-sporove-deputatite-promeniha-zakona-za-sadebnata-vlast.html", "text": "Депутатите се заеха с първо четене на Закона за съдебната власт. С него се цели повишаване на гаранциите за независимост и безпристрастност на съдиите, прокурорите и следователите, както и премахване на всички предпоставки за упражняване на влияние върху органите на съдебната власт.Предлага се изравняване на статута на изборните членове на Висшия съдебен съвет при прекратяване на мандата им с този на магистратите, заемали длъжностите, посочени в чл. 195 ал. 3 от ЗСВ, както и се прецизира забраната за упражняване на търговска дейност от магистратите.С цел гарантиране на пълен политически неутралитет на магистратите се предлага отнемане на възможността магистратите да могат да бъдат членове на избирателни комисии.Въвеждат се гаранции за свободата на професионално сдружаване на магистратите и се предвижда съсловните организации да не могат да упражняват дейност различна от тази, насочена към защитата на професионалните им интереси, както и се предлага в такива организации да членуват единствено лица, които са действащи магистрати.Със законопроекта се въвеждат промени във финансирането и в начина на формиране на имуществото на сдруженията с идеална цел, създадени от съдии, прокурори и следователи, както и на професионалните организациите на съдебните служители. С оглед особеностите на тяхната професия се предвижда източници на финансиране да бъдат само членски внос, имуществени вноски и дарения от техните членове.Предлага се създаването на Съвет за партньорство, който да обхваща представители на всички професионални организации, чиито членове са над пет процента от съответния числен състав на съдии, прокурори и следователи, като се гарантира и представителство на магистратите, които не членуват в такива организации.Законопроектът въвежда отстраняване от длъжност на магистрати във всички случаи на обвинение за тежко умишлено престъпление от общ характер, като се запазват гаранциите, свързани с временния характер на такова отстраняване, както и с получаването на минимална работна заплата за срока на действието на тази мярка.Предвижда се всички магистрати да подават декларация, в която да се разкриват техните дейности и членства, а не само за новоназначените, като така се цели да се гарантира независимостта и равнопоставеността на магистратите.Предложенията минаха без спорове със 116 гласа \"За\", 6-ма бяха \"против\" и 52-ма се въздържаха.", "date": "2017.07.19", "title": "Без спорове депутатите промениха Закона за съдебната власт"}
{"url": "https://news.bg/int-politics/sauditska-arabiya-i-ko-otslabvat-natiska-varhu-katar.html", "text": "Дипломати от мисиите на Саудитска Арабия, Обединените арабски емирства, Бахрейн и Египет в Организацията на обединените нации (ООН) разкриха, че ултиматумът с 13 искания, отхвърлен от Катар, е бил отслабен до платформа от шест \"принципа\", съобщават световните информационни агенции. Въпреки това \"няма компромис\" по по-общите искания, изтъкна саудитският посланик, който коментира пред медиите в САЩ.Катар успя бързо да отхвърли списъка с искания, но също така даде сигнал за готовност за започване на преговори с участието на медиатори от региона. И двете страни отрекоха, че ще изберат военно решение.Ревизията на исканията включва отмяна на настояването правителството в Доха да закрие англоезичната телевизия \"Ал Джазира\". Въпреки че все още може да има спорове по няколко въпроса, новата инициатива на арабските страни не споменава военната база на Турция в Катар, отношенията му с Иран, нито египетското \"Мюсюлманско братство\".Четирите страни също така спират да настояват за експулсиране на хора, които те определят като екстремисти.Представителят на Катар в ООН коментира, че исканията са били ограничени заради международния натиск върху четирите арабски страни.", "date": "2017.07.19", "title": "Саудитска Арабия и Ко. отслабват натиска върху Катар"}
{"url": "https://news.bg/world/vishegradskata-chetvorka-i-izrael-se-sblizhavat.html", "text": "Държавите от Вишеградската група се обявиха за подобряване на отношенията между ЕС и Израел, съобщават полски медии.Премиерът на Полша Беата Шидло и колегите й от Унгария, Чехия и Словакия приеха поканата на израелския министър-председател Бенямин Нетаняху за формиране на работна група за борба с тероризма.Министър-председателят на Унгария Виктор Орбан изтъкна, че се работи по детайлите. Той добави, че лидерите на четворката са приели поканата на израелския премиер да посетят Израел.Те също обсъдиха миграцията, мирния процес в Близкия изток и търговията по време на срещата в Будапеща.", "date": "2017.07.19", "title": "Вишеградската четворка и Израел се сближават"}
{"url": "https://news.bg/world/bryuksel-se-chudi-dali-da-otneme-pravoto-na-glas-na-polsha-v-es.html", "text": "Европейският съюз призова дясното правителство на Полша да отмени спорната съдебна реформа, изразявайки \"сериозно безпокойство\", тъй като може да подкопае свободата в областта на правораздаването, информира АФП.По време на специално заседание на високо равнище в Брюксел Европейската комисия също обсъди безпрецедентния вариант за отнемане на правото на глас на Полша в Съвета на ЕС, се казва в съобщение на изпълнителния орган на съюза.През последните дни полското правителство е изправено пред протести, след като миналата седмица предприе промени в цялата съдебна система. \"\", предупреди вицепрезидентът на ЕК Франс Тимерманс.В съобщението се допълва, че Брюксел \"изразява сериозното си безпокойство относно ясните рискове за независимостта на правораздаването в Полша\".\"\", се пояснява още от ЕК.След като предприе реформи в Конституционния съд в края на 2015 г., полското правителство започна да реформира съдилищата.Полският парламент спря дебата върху закон, който би увеличил влиянието на правосъдния министър върху върховния съд, след като лидерът на управляващата партия остро нападна опозицията.Миналата седмица двете камари на парламента приеха отделно законодателство, което би дало правомощия на правосъдния министър да посочва съдиите за европейските съдилища.В допълнение парламентът е на път да избере членове на Националния съдебен съвет, чиято роля е защита на независимостта на съдилищата.", "date": "2017.07.19", "title": "Брюксел се чуди дали да отнеме правото на глас на Полша в ЕС"}
{"url": "https://news.bg/finance/otchetat-na-su-pred-smetnata-palata-pokazval-razliki-za-milioni.html", "text": " Председателят на Сметната палата Цветан Цветков заяви, че разликите в отчета на Софийския университет \"Св. Климент Охридски\" възлизат на милиони левове.\"Има несъответствие на данните, които се посочват в отчета, баланса и оборота на СУ с обобщените данни на останалите факултети\", обясни Цветков пред bTV.Припомняме, в понеделник, 17 юли, стана ясно, че инспекторите на Сметната палата са отказали да заверят финансовия отчет на Софийския университет \"Св. Климент Охридски\" за 2016 г.Според одиторите, годишният финансов отчет не дава вярна и честна представа за финансово състояние и имущество на Софийския университет към 31 декември 2016 г.Стана ясно още, че в Софийския университет \"Св. Климент Охридски\" не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни.По думите на Цветков нарушения имало и в разплащанията на университета - имало практика служебните аванси да се изплащат в брой, а не по банков път. Така се разплащали и разходите за стоки, депозити за тръжни процедури и други.Още в понеделник Сметната палата даде 6-месечен срок на СУ да направи проверка и да премахне несъответствията, след което ще последва нов одит. \"Университетът трябва да извърши проверка, за да установи дали това са счетоводни грешки или липси\", допълни Цветков.", "date": "2017.07.19", "title": "Отчетът на СУ пред Сметната палата показвал разлики за милиони"}
{"url": "https://news.bg/crime/politsaite-hodeli-pri-shivachi-za-da-im-karpyat-uniformite.html", "text": "Полицаите често търсели услугите на шивачи, които да закърпят скъсаните им . Това заявиха пред bTV Ивайло Десев и Трифон Трифонов от Охранителна полиция.По думите им, заради липсата на нови униформи, служителите в системата на МВР дори си купували платове, за да си шият сами нови униформи.Според Десев и Трифонов на полицаите се осигурява само оръжие и малка част от цялата униформа. В същото време полицаите трябвало да отделят около 30% от възнагражденията си за поддръжка на служебните им облекла.Припомняме, ниските възнаграждения на служителите в системата на МВР станаха повод за , провел се в деня на празника на . Вчера, 18 юли, в София се даде началото на нова серия от .Вчерашният протест в столицата събра стотици служители на МВР в градинката при църквата \"Св. Седмочисленици\", в чието съседство се намира и Министерство на вътрешните работи. На шествието заместник-председателят на Синдикалната федерация на служителите в МВР (СФСМВР) Илия Кузманов заяви, че искането им е за минимално увеличение на заплатите с 15% от 1-ви юли тази година.Следващият протест на полициате ще бъде на 20 юли във Варна, на 25 юли - в Добрич, а на 27 юли - в Гоце Делчев. Предвидено е протестните действия да продължат и в други големи градове в страната - Бургас, Благоевград, Перник, както и в по-малки населени места.", "date": "2017.07.19", "title": "Полицаите ходели при шивачи, за да им кърпят униформите"}
{"url": "https://news.bg/crime/parfyumi-anaboli-i-falshivi-drehi-sa-zadarzhani-na-granitsata.html", "text": "Митничари на ГКПП Лесово откриха пратка с недекларирани облекла и парфюми с лога на известни марки и контрабандни ампули с анабол в пътнически автобус.Автобусът се движил от Румъния за Турция и пристигнал на българския пункт около 1 ч. след полунощ на 18 юли.В зоната на митническия контрол всички пътуващи са казали, че нямат нищо за деклариране.При последвалата щателна митническа проверка на автобуса, митничарите открили в багажника девет големи пакета, собственост на един от пътниците.Съдържанието на пакетите било 792 броя мъжки облекла- блузи, пуловери и жилетки, носещи лога \"Armani\", \"Lacoste\", \"POLO\", \"BOSS\" и др. Открити са още 373 парфюми, също с лога на световноизвестни марки. В един от пакетите са открити и 84 ампули по 6 ml от анаболния препарат \"HUMATROPE\".Цялата контрабанда е иззета и е съставен акт за нарушение на Закона за митниците срещу румънски гражданин, който заявил, че са негови. ", "date": "2017.07.19", "title": "Парфюми, анаболи и фалшиви дрехи са задържани на границата"}
{"url": "https://news.bg/politics/gerb-podavat-raka-na-stolichna-obshtina-za-stroezha-na-nebostargachi.html", "text": "ГЕРБ готови да внесат Закон за застрояване и устройство на София.Причината е засиления инвеститорски интерес към строителство в столицата, както обясни на брифинг депутатът Александър Ненков.В проекта ще се регламентира строежът на небостъргачи. Единият район ще е 7-ми километър на бул. \"Цариградско шосе\", другите са в ж.к. \"Люлин\" и около и зад Централна жп гара. Това според столичната управа са най-добрите райони за строеж на високи сгради. Идеята бе представена преди дни от главния архитект Здравко Здравков, който на дискусия представи идеите за развитие на София.Строителството ще бъде съобразено така, че да не повлияе на трафика в района, увери Ненков.Ще се запазят зелените площи, обеща герберът и поясни, че се разширява обхватът на това що е зелена система.Той очаква законът да бъде разработен от всички гилдии и граждани. ГЕРБ се надява проектът да получи и широка политическа подкрепа.Предлагат се и промени, които да защитят и културното наследство на София. Законът няма да важи за вече започнали проекти.", "date": "2017.07.19", "title": "ГЕРБ подават ръка на Столична община за строежа на небостъргачи"}
{"url": "https://news.bg/disasters/turisti-se-vrashtat-ot-gartsiya-bez-avtomobilite-si.html", "text": "Десетки българи са били засегнати от опасния циклон \"Медуза\", който причини сериозни поражения в северните част на съседна Гърция.Наводненията в страната бяха най-интензивни на полуострова Халкидики. В Ситония също беше обявено бедствено положение. По информация на официалните гръцки власти най-засегнати са областите на Никити, Мармара, Порто Куфо, Торони и Каламици.Припомняме, циклонът засегна почти цяла Гърция. Обилните валежи принудиха много туристи да преустановят почивката си и да се приберат по домовете си.Хората, избрали да прекарат почивните си дни на къмпинг бяха най-засегнати. Туристите, отседнали в хотели, също започнаха да напускат страната.И днес пожарните екипи в страната продължават да вадят автомобили, потънали в кал. Според местните медии щетите от пороя са огромни.Десетки българи са се оказали в подобна ситуация. Водата е нанесла сериозни щети по тяхното имущество. Част от автомобилите на сънародниците ни са били залети от проливните дъждове, което налага колите да бъдат върнати в България с репатрак.Вчера проливните дъждове парализираха и . По някои от улиците в града се стичат реки. За един час в Истанбул са се изсипали 50 л/кв. м дъжд, като предупреждението е за очаквани валежи до 100 л/кв. м. Бяха наводнени къщи, офиси, автомобили. Има наводнени и тунели на метрото, съобщават турските медии.  Припомняме, и че български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на генералното консулство в Солун. Наши сънародници, които са понесли материални щети и/или са загубили документи за самоличност вследствие на проливните дъждове, също могат да се обърнат за съдействие към генералното ни консулство на следните телефони:", "date": "2017.07.19", "title": "Туристи се връщат от Гърция без автомобилите си"}
{"url": "https://news.bg/politics/ninova-brani-zemedelskata-zemya.html", "text": "Соцлидерът Корнелия Нинова се отчете за резултатите от проведените срещи с партиите за казуса със свободна продажба на земеделска земя.ЕК настоява забраната да падне. Ако не се съобразим, ни чакат солени глоби, изтъкна лидерът на левицата.Нинова е разговаряла с партийните водачи. Помолих да превъзмогнем партийните си различия и да търсим обединение по тема, която е национален интерес, обясни в кулоарите на НС червеният лидер.Поправката да не се приема и внася сега, решили партиите. ДПС обаче били против. Те предлагали два месеца да се мисли за решение и евродепутатите да бъдат включени в обсъжданията. Трябвало да се проведат и разговори с ЕК и да се намери решение за ограничение на свободното продаване на земеделска земя.Нинова иска извънредно заседание на земеделската комисия и да се дискутира темата заедно с министъра на земеделието Румен Порожанов.От президента Румен Радев пък соцлидерът иска институционално обединение по темата. ДПС смятали, че трябва да изпълним изискването на Брюксел и да падне ограничението за продажба на земя на чужденци, но Корнелия Нинова отсече, че земеделската земя е национално богатство. Ограничение имало и в Полша, Унгария и други европейски държави, които не дават земя да се купува от чужденци.", "date": "2017.07.19", "title": "Нинова брани земеделската земя"}
{"url": "https://news.bg/crime/obviniha-bivshiya-shef-na-ndk-miroslav-borshosh.html", "text": "Прокуратурата обвини бившия директор на НДК Мирослав Боршош за нецелесъобразно изразходване на средства. Боршош бе призован днес за разпит в качеството му на обвиняем. Той е с мярка \"Подписка\" и с две обвинения - нецелево разходване на средства и в умишлена безстопанственост, уточниха от Специализирано звено \"Антикорупция\".На излизане от сградата на специализираното звено \"Антикорупция\" Боршош заяви, че е поискал да види доказателства, но такива не са му били предоставени. \"Искам да ви кажа, че не се отказвам от всичко, което съм свършил през тези две години. Заставам зад работата си, зад всичко, което сме постигнали и всичко, което сме направили е не само важно и значимо, но и по законен път\", допълни Боршош.Бившият директор на двореца на културата заяви, че във вторник ще представи позицията си и истината по случая пред временната парламентарна комисия.Припомняме, на 29 юни, два дни след като бе възстановен на поста директор на НДК, Боршош напусна сам. Като причина изтъкна проверката срещу неговото управление на НДК. На 26 юни 2017 г., понеделник изпълнителния директор на НДК Мирослав Боршош. Във вторник .От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  занарушения с бюджетни пари, отпуснати на НДК. Справката им е изпратена на 21 февруари 2017 година.В сряда, 28 юни, от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.Малко по-късно на брифинг говорителят на главния прокурор Румяна Арнаудова уточни, че това са началните и работните обвинения по отношение на Боршош, тъй като продължава анализът на изисканите и вече получени над 4000 договора, които той е сключил в качеството си на изпълнителен директор. Договорът, за който му е повдигнато обвинение за умишлена безстопанственост е за ползването на лекия автомобил \"Лексус\".Междувременно от Специализирано звено \"Антикорупция\" изпратиха мотивите си за обвинението. Обвинението е по разследване на спецзвеното, образувано на 08 юни 2017 г. по материали от извършена от ДАНС проверка.С решение на Министерски съвет от 03 август 2016 г. е увеличен бюджетът на Националния дворец на културата със 17 млн. лева. Парите са били с целево предназначение - за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година, припомнят от СЗА.Според разследващите, след получаването на парите от 23 август 2016 г. до 31 януари 2017 г. в нарушение на Закона за публичните финанси, Мирослав Боршош е разпоредил част от целевите средства - в размер на 1 718 243 лева да бъдат изразходвани за заплащане на разходи, различни от тези, за които са определени. От това са настъпили вредни последици за държавата в размер на 1 718 243 лв.Според обвинението, в периода 18 септември 2015г. - 27 септември 2016 г. Мирослав Боршош умишлено не е положил достатъчно грижи за управлението на повереното му имущество. От това са настъпили вреди за 8 399 лв.На 09 септември 2015 г. Мирослав Боршош е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил \"Ситроен С4\" и с микробус \"Хюндай\".Въпреки това и преди да изчака решението на МС, на 18 септември 2015г. Боршош е сключил договор при условията на оперативен лизинг за отдаване на автомобил \"Лексус ЛС 600\" за срок от 12 месеца, за което е заплатена сумата от 14 199 лв.На 16 октомври 2015г. Министерският съвет е уважил искането на Мирослав Боршош от 09 септември 2015г. и на \"НДК-КЦС\" ЕАД е предоставен за временно ползване и стопанисване автомобил \"Пежо 607\". Изпълнителният директор не е прекратил договора за оперативен лизинг, а на следващата година /на 27 септември 2016г./ отново е сключил договор при условията на оперативен лизинг за автомобил м.\"Лексус ЛС 600\", за което отново са заплатени средства в размер на 14 199 лв.Повдигнатите днес обвинения са начални работни обвинения. Продължава събирането на нови доказателства и анализ на целия събран доказателствен материал, увериха от прокуратурата.Продължава анализът на плащания с бюджетни средства не за целта, за която те са били отпуснати, както и анализът на договорите с външни изпълнители, които Боршош като изпълнителен директор е сключвал. Посоченият по - горе договор за оперативен лизинг на лек автомобил м. \"Лексус ЛС 600\" е само един от тези договори. До настоящия момент са изискани всички такива договори, сключени от изпълнителния директор до месец юни 2017 година - над 4 000 на брой.Очаква се приключването на финансовата инспекция от АДФИ. Там проверяват законосъобразността на проведените обществени поръчки за строителство и ремонт на сградата на НДК за нуждите на предстоящото председателство на Р България на Съвета на Европейския съюз през 2018 година.", "date": "2017.07.19", "title": "Обвиниха бившия шеф на НДК Мирослав Боршош"}
{"url": "https://news.bg/politics/korneliya-ninova-otreche-bsp-da-e-zamesena-v-stsenarii-okolo-tsum-geyt.html", "text": "\"БСП не е замесена в сценарии\". Тази позиция изрази лидерът на БСП Корнелия Нинова по повод вчерашните думи на главния прокурор за \"ЦУМ гейт\".. Лидерът на червените отново припомни, че Георги Гергов е отстранен от ИБ на соцпартията по нейно предложение. Това било политическо решение.\"Никога не сме твърдели,че той е извършил престъпление\", коментира Нинова казуса с Георги Гергов. Партията била въвлечена в скандала с ЦУМ гейт.Нинова коментира и възможността Гергов да се върне в ръководството на партията с думите \"няма път назад\". Припомняме, че скандалът се разрази около среща на Сотир Цацаров с бизнесмените Сашо Дончев и Георги Гергов в ЦУМ. Случаят, станал известен като \"Цумгейт\", доведе до . По-късно шефът на ВКС Лозан Панов поиска , но държавният глава се дистанцира, казвайки, че крамолите във ВСС не са дневният ред.", "date": "2017.07.19", "title": "Корнелия Нинова отрече БСП да е замесена в сценарии около \"ЦУМ гейт\""}
{"url": "https://news.bg/politics/dps-brani-prodazhbata-na-zemya-na-chuzhdentsi.html", "text": "От ДПС настояват да спазим европейските регламенти и да разрешим продажбата на земеделска земя за чужденци.Ограничение върху свободното търгуване със земеделска земя по принцип не може да се въведе от нито една от страните членки на ЕС, коментира в кулоарите на парламента Бюрхан Абазов.По думите му още при влизането ни в ЕС сме съгласили с европейските правила. Когато сме ставали членове на ЕС, сме приели задължението да има свободно движение на стоки и капитали, подчерта Абазов. Това е основно правило и няма как да избягаме от това, допълни депутатът.От коментара му стана ясно, че в момента има 5 държави, срещу които върви наказателна процедура. Ако тези държави не отменят ограничението, ще бъдат санкционирани.", "date": "2017.07.19", "title": "ДПС брани продажбата на земя на чужденци"}
{"url": "https://news.bg/disasters/drastichen-spad-na-priizhdashtite-kam-evropa-migranti.html", "text": "Над 110 хил. мигранти и бежанци са пристигнали в Европа през Средиземно море от началото на годината, съобщават от Международната организация по миграцията, цитирани от \"Ройтерс\".За сравнение, през миналата година от 1 януари до 16 юли Европа е приела над 240 хил. мигранти и бежанци.Близо 85% от пристигналите мигранти през тази година, или над 93 хил. души, са пристигнали в Италия, а останалите - в Гърция, Испания и Кипър.Италия за 6 месеца и половина е приела 13,5 хиляди повече мигранти и бежанци в сравнение със същия период на миналата година.Същевременно значително намалява потокът от мигранти към Гърция. От началото на годината там са пристигнали малко повече от 10 хил. души, докато за същия период на миналата година те са били близо 160 хиляди.  От началото на годината са загинали 2 359 мигранти и бежанци, опитали се да се доберат по море до Европа. Миналата година за същия период са били регистрирани 2 996 загинали.", "date": "2017.07.19", "title": "Драстичен спад на прииждащите към Европа мигранти"}
{"url": "https://news.bg/crime/signal-za-bomba-v-sofiyskata-sadebna-palata.html", "text": "Сигнал за бомба затвори за кратко Съдебната палата в София.Анонимният сигнал от мъж е бил получен на телефон 112 в 8:30 часа и е обявил, че в сградата има поставено взривно устройство.На място веднага са изпратени служители на реда, които не са открили взривно устройство. Около 9:20 ч. Съдебната палата беше отворена, като по този начин няма да има отложени дела.", "date": "2017.07.19", "title": "Сигнал за бомба в софийската Съдебна палата"}
{"url": "https://news.bg/regions/rumen-radev-prisastva-na-mashtabnoto-uchenie-briz-2017.html", "text": "Президентът Румен Радев присъства на военноморското учение с международно участие \"Бриз 2017\" във Варна.Върховният главнокомандващ на въоръжените сили на България беше посрещнат с военен ритуал на Морската гара в морската столица.След церемонията президентът Радев ще наблюдава различни епизоди от военноморското учение от борда на фрегатата \"Дръзки\".Предвижда се в хода на учението да се извършат действия по защита срещу терористична атака за завладяване на кораб, противодействие по възникнал пожар на търговски кораб в пристанище и противодействие на нелегален трафик на мигранти по море. Учението предвижда и отразяване атаки на въздушен противник, както и учение по спасяване на голям брой хора в море.В учението участие ще вземат 20 бойни и спомагателни кораба и катери, подводница, 4 самолета, въртолети и над 1 700 военнослужещи от военноморските сили на България, Великобритания, Гърция, Италия, Полша, Румъния, САЩ, Турция.Капитан-лейтенант Георги Калинов от Морския специален разузнавателен отряд посочи пред БНТ, че учението ще предостави безценен опит на военнослужещите в военноморските сили както на България, така и на останалите държави, участващи в учението. По думите на Калинов учението е от голяма значение и за това военноморските ни сили да бъдат оперативно съвместими с партньорите ни от НАТО.Гости на учението ще бъдат още военният министър Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов.", "date": "2017.07.19", "title": "Румен Радев присъства на мащабното учение \"Бриз 2017\""}
{"url": "https://news.bg/crime/eksoblastniyat-upravitel-na-haskovo-na-sad-za-navodnenieto-v-s-biser.html", "text": "Районна прокуратура-Пловдив внесе в съда обвинителен акт спрямо бившия областен управител на Хасково - Ирена Узунова за наводнението в с. Бисер. Заради липсата на превантивни мерки от страна на Узунова са загинали 8 души. Като областен управител Узунова е трябвало да има планирана защита при бедствия, който да бъде съгласуван с министъра на вътрешните работи.Загиналите по заради липсата на превенция са  И. Карамфилова, 80 г., Г. Сираков, 69 г., Х. Христов, 92 г., А. Стоянов, 77 г., Л. Делева, 56 г., К. Николова, 65 г., Ж. Христов, 68 г. и В. Делев, 59 г. Припомняме, че бедствието в с. Бисер се случи на . Тогава стената на язовир \"Иваново\" се пропука и няколкометрова вълна заля село Бисер. Населеното място се намира на около 10 км надолу по течението на изтичащата от язовира река Бисерска. В резултат на приливната вълна бяха наводнени десетки домове. Много домашни животни се удавиха. Непосредствено след наводнението загинаха 8 души, а впоследствие бяха открити още трима удавени.", "date": "2017.07.19", "title": "Ексобластният управител на Хасково на съд за наводнението в с. Бисер "}
{"url": "https://news.bg/education/godina-platen-otpusk-na-vseki-4-g-za-prepodavatelite-iskat-ot-sindikat-obrazovanie.html", "text": "Учителите да имат право на година платен отпуск за професионална квалификация на всеки четири години, предлагат от синдикат \"Образование\".Държавните образователни стандарти в Закона за предучилищното и училищното образование да не се приемат от МС и от парламента, предлагат от синдикат \"Образование\". В мейл до медиите те изпратиха своето становище по повод готвените промени в Закона за предучилищното и училищно образование.Мотивът им да не искат намесата на изпълнителната и законодателната власт в утвърждаване на тези стандарти е, че така процедурите и реформата ще се забавят.Синдикат \"Образование\" изготви становище относно законопроект за изменение и допълнение на Закона за предучилищното и училищно образование.От браншовата организация настояват за няколко ключови промени в образователния закон. Сред тях е задължително създаване на профил \"Хореография\", който да се добави в списъка с професии в профилираната подготовка.От синдикат \"Образование\" искат от 2019 г. МОН да утвърждава един проект за учебник по отделен предмет за безплатните учебници, които се финансират със средства от държавния бюджет.Сред предложенията им са да се осигури време и финансов ресурс за квалификация на педагогическите специалисти. Това да стане с отделяне на 2% от общия бюджет за квалификации, договорени в Колективния трудов договор (КТД) и 96 академични часа, приравнени към 6 квалификационни кредита за атестационен период от 4 години за обезпечаване на добра квалификационна политика.Педагогическите специалисти да имат едногодишен платен отпуск, при изработени 4 години. Това време да се използва за квалификация и възстановяване на педагогическите специалисти.Финансовите средства, гарантиращи приоритета образование, трябва да бъдат осигурени от държавата, ясни са от синдиката. Те настояват в Закона да бъде записано: \"Средствата от държавния бюджет за финансиране на дейности в системата на предучилищното и училищното образование се планират ежегодно в размер не по-нисък от 6% от БВП\". Достигането да стане поетапно до 2020 г.Българските учители не трябва да губят кариерните си длъжности при прекратяване на трудовите правоотношения и при смяна на работното място, предлагат от съсловната организация.", "date": "2017.07.19", "title": "Година платен отпуск на всеки 4 г. за преподавателите, искат от синдикат \"Образование\""}
{"url": "https://news.bg/press/zapochva-li-nov-bum-v-potreblenieto-tsatsarov-byala-a-ne-ndk-e-problem-1.html", "text": "Започва ли нов бум в потреблениетоДомакинствата все по-смело пазаруват стоки за дълготрайна употреба и нови жилища.Крайното потребление на домакинствата расте с 6,5% на годишна база през първото тримесечие. Този темп на нарастване на потреблението е вторият най-висок от началото на кризата насам* и в комбинация с други показатели навежда на мисълта, че има сериозно раздвижване при потреблението. Но дали наистина сме на прага на нов бум в потреблението на домакинствата?Освен данните за крайното потребление на домакинствата от националните сметки покупките на редица стоки за дълготрайна употреба също нарастват чувствително.Цацаров:Бяла, а не НДК е проблем №1Бяла е големият проблем на тази държава, не е някой си Боршош. Това заяви главният прокурор Сотир Цацаров след заседанието на парламентарната комисия за НДК. То съвпадна с погребението на 18-годишния Алекс от Бяла, който почина, след като бе ударен при свада с цигани. Срещу нападателя Валентин Маринов вчера беше повдигнато обвинение за убийство по хулигански подбуди. Прокуратурата ще иска доживотен затвор за 32-годишния циганин. Цацаров изказа съболезнования на близките на загиналото момче. Действията на прокуратурата няма да върнат живота на техния син, допълни той. По случая с НДК бившият директор Мирослав Боршош вече е обвиняем заради начина на харчене на средства за европредседателството. Прокуратурата ще провери 4000 договора, сключени по време на неговото управление.Мръсното море докарва алергииМръсното море и излагането на слънце без защитен крем докарват алергии на хиляди туристи по плажовете ни. Това показа проверка на \"Монитор\". Диарии, алергии и летен грип също морят плажуващите, като често попадналите на някой вирус си го отнасят и долекуват у дома, като почивката им тотално се проваля, разказват самите пострадали на опашка за преглед при джипито.Спецзащитата на лекарите се оказа елементарна PR акцияШумно рекламираните от прокуратурата мерки за защита на лекарите едва ли ще доведат до превантивен ефект върху агресивните пациенти и до по-тежки наказания за биячите на медици. Ден след като главният прокурор Сотир Цацаров се срещна със здравния министър Николай Петров и лансира идеята специални дежурни прокурори да са на разположение при нападения на лекари, за да се ускори разследването и наказването на извършителите, стана ясно, че на практика почти нищо няма да се промени.Главчев избра колелото, загърби АпостолаПредседателят на НС Димитър Главчев завчера присъства на състезание по колоездене за купата \"Васил Левски\" в Ловеч, посветено на юбилея на Левски под неговия личен патронаж. При тръгването на колоната от с. Къкрина обаче той си е направил само множество пиар снимки с велосипедите и дори не е влязъл в Къкринското ханче, където турците са заловили Левски. Това съобщиха за ДУМА изумени и обидени музейни работници от ловешкия Регионален исторически музей, които са очаквали госта в емблематичното ханче и дори са подготвили книга за Левски, която да бъде раздадена в парламента. ЦУМ-гейт приключи официалноИнспекторатът към Висшия съдебен съвет (ВСС) не е открил нищо нередно в срещата между главния прокурор Сотир Цацаров, издателя Сашо Дончев и бившия член на ръководството на БСП Георги Гергов. Проверката по случая е приключила на 10 юли, съобщава сайтът \"Дефакто\".В хода й участниците в срещата не са представили данни за други присъствали лица, които да потвърдят изнесеното в сигнала. Инспекторатът започна проверка в края на май по сигнал на сдружение \"Борец\", което искаше да се провери дали главният прокурор Сотир Цацаров е извършил нарушение, отивайки на срещата в ЦУМ.", "date": "2017.07.19", "title": "Започва ли нов бум в потреблението, Цацаров:Бяла, а не НДК е проблем №1"}
{"url": "https://news.bg/int-politics/germaniya-se-ozabi-na-turtsiya-za-zadarzhan-pravozashtitnik.html", "text": "Германският канцлер Ангела Меркел разкритикува остро задържането от страна на Турция на шестима правозащитници, включително един германски, и обеща да работи за неговото освобождаване, съобщава \"Ройтерс\".Един от арестуваните по подозрение за принадлежност към терористична организация е директорът на международната правозащитна организация \"Амнести интернешънъл\" за Турция Идил Есер. \"Амнести\" обявиха в тази връзка, че истината и справедливостта са станали \"напълно непознати\".Есер, германецът Петер Щойдтнер и осем други правозащитници бяха арестувани този месец, докато присъстваха на семинар по цифрова сигурност край Истанбул.Турски прокурор поиска от съда в понеделник да удължи мярката им за задържане в очакване на съдебен процес по подозрение за връзки с мрежата на ислямския духовник Фетхуллах Гюлен, когото Анкара обвинява за организатор на неуспешния пуч през миналата година. Съдът постанови освобождаването на четирима от 10-те задържани.По думите на Меркел, случаят бил още един пример за невинни хора, \"хванати в колелетата на съдебната система\".Тя заяви, че арестът на Щойдтнер бил абсолютно неоправдан.\"Декларираме солидарността си с него и с всички останали арестувани... германското правителство ще стори всичко, което може, на всички нива, да осигури освобождаването му\", зарече се Меркел.Коментарите на канцлерката вероятно допълнително ще обтегнат отношенията между Берлин и Анкара.\"Много е обезпокоително, че тези, които се борят за защита на човешките права и помагат на другите, са в затвора. Това е много лош знак как се развиват нещата в Турция\", коментира от своя страна Мари Лукас, която е представител на \"Амнести\".", "date": "2017.07.19", "title": "Германия се \"озъби\" на Турция за задържан правозащитник"}
{"url": "https://news.bg/world/novi-danni-za-migratsiyata-v-evropa.html", "text": "Над 110 хиляди мигранти и бежанци са пристигнали в Европа през Средиземно море от началото на годината.Това разкриха от Международната организация по миграцията.От началото на годината са загинали 2359 мигранти и бежанци. Миналата година за същия период са били регистрирани 2996 загинали.Основно направление на миграцията тази година стана Италия. За шест месеца и половина тя е приела 13,5 хиляди повече мигранти и бежанци отколкото за същия период на миналата година.", "date": "2017.07.19", "title": "Нови данни за миграцията в Европа"}
{"url": "https://news.bg/world/tramp-naznachi-poslanik-v-rusiya.html", "text": "Президентът на САЩ Доналд Тръмп ще назначи бившия губернатор на щата Юта, Джон Хънтсман, за посланик в Русия, съобщи Ройтерс.Агенцията се позовава на източник от Белия дом.Хънтсман е служил като посланик на САЩ в Китай от 2009 до 2011 г. по време на управлението на президента Барак Обама.Освен това той ще замине за Москва в разгара на скандала за намесата на Кремъл във президентските избори в САЩ през 2016 г.", "date": "2017.07.19", "title": "Тръмп назначи посланик в Русия"}
{"url": "https://news.bg/int-politics/sblasatsi-mezhdu-migranti-i-politsiya-v-gartsiya.html", "text": "Гръцката полиция е арестувала над 30 мигранти, след като влезли в сблъсъци с нея в бежански център на остров Лесбос, съобщават гръцките медии.Полицията е използвала сълзотворен газ, за да спре бунта на африкански мигранти.Пострадали са петима полицаи, както и работещи извън бежанския център. Нанесени са щети на пет полицейски автомобила.Групи мигранти, най-вече от африканските страни, от дни протестират на остров Лесбос заради бавната обработка на молбите им за убежище.Броят на блокираните бежанци на гръцките острови е нараснал и че те вече са достигнали около 10 хиляди.", "date": "2017.07.19", "title": "Сблъсъци между мигранти и полиция в Гърция"}
{"url": "https://news.bg/politics/iskame-ofitsialno-obyasnenie-ot-turtsiya-za-cherniya-spisak.html", "text": "България изпрати официално допитване до Турция относно \"черния списък\" с 77 български граждани, посочени от външното министерство на южната ни съседка като съпричастни към тероризъм. Това обяви председателят на Държавната агенция за национална сигурност Димитър Георгиев.Припомняме, вчера, 18 юли, Георгиев и главният прокурор Сотир Цацаров посочиха, че службите у нас нямат данни за 77-те българи, попаднали в турския забранителен списък. \"Всеки отделен случай, който се появява, се проверява в пълен обем с оглед важността на темата\", обясни още Георгиев. Още вчера стана ясно, че чрез МВР е поискало информация за този случай от южната ни съседка.В понеделник, 17 юли, стана ясно, че турското външно министерство е обнародвало , подозирани за връзки с терористични организации. За \"черния списък\" става ясно от , посветен на борбата с групировката \"Ислямска държава\". В списъкът има общо 45 000 души.Георгиев посочи още, че страната ни няма информация за българи, които присъстват в конфликтни зони в Близкия Изток.Президентът Румен Радев обясни пред БНТ, че най-вероятно става въпрос за неофициална информация. Той посочи, че все още не се знае какво точно означава това, че българите са съпричастни към тероризъм. \"Нашите служби са отправили съответно своето искане и се надявам този въпрос да бъде изяснен в най-скоро време. Най-вероятно това е във връзка с неуспешния опит за преврат преди година в Турция\", допълни Радев.", "date": "2017.07.19", "title": "Искаме официално обяснение от Турция за \"черния списък\" "}
{"url": "https://news.bg/health/nastroyvat-panik-butonite-da-prashtat-signali-direktno-kam-politsiyata.html", "text": "Паник бутоните в линейките и филиалите на \"Спешна помощ\" трябва да изпращат сигнали директно към СДВР или регионалните дирекции на МВР в страната. Това заяви пред БНТ д-р Георги Гелев, директор на Спешна помощ - София.По думите на Гелев във филиалите на \"Спешна помощ\" и в линейките фигурират всички технически средства, необходими за защитата на медиците. В линейките са инсталирани камери, GPS устройства и паник бутони, а филиалите на \"Спешна помощ\" са оборудвани с камери.Според Гелев е въпрос на дни да се преконфигурират паник бутоните, така че те да изпращат сигнал директно към СДВР, а не към телефон 112. В другите населени места сигналите ще се изпращат към регионалните дирекции на МВР. По този начин можело да се спести ценно време, в което екипите на МВР да предприемат съответните действия. \"В София-област не пречи вторият бутон да е към съответното районно управление\", допълни той.Гелев коментира и други възможни мерки, които може да се предприемат с цел ограничаването на насилието срещу медици у нас. Според него лекарите трябва да се оборудват с радиостанции, както полицаите.Според Гелев освен физическа агресия медиците ни често са подложени и на вербална такава - физическата агресия била 5% от вербалната. Той посочи и че от началото на годината насам са регистрирани 12 случая на насилие срещу лекари, но това били по-скоро емоционални реакции, провокирани от много и различни фактори като употребата на упойващо вещество или забавянето на екипите на \"Спешна помощ\".Д-р Гелев информира и че в София към момента работят 28 екипи на ден. Тези екипи трябвало да са около 60 на брой. \"Ако трябва да се покрият някои западни норми, трябва да са 80-85 екипа\", допълни Гелев. Според него най-новите линейки са от 2007 година, но имало и значително по-стари такива, които са в експлоатация. \"За да се покрие по правилния начин, би трябвало да има поне 100 нови линейки\", обясни той.Д-р Гелев посочи, че на месец към спешните ни медици се отправят 13 500 повиквания, от които 4 500 всъщност били спешни.", "date": "2017.07.19", "title": "Настройват паник бутоните да пращат сигнали директно към полицията"}
{"url": "https://news.bg/world/rusiya-detronira-sasht-kato-iznositel-na-pshenitsa.html", "text": "Русия се очертава като износител № 1 на пшеница в световен мащаб . Тя ще изпревари САЩ. Прогнозата е на американското земеделско министерство, предаде АП.Тази година Русия ще експортира малко над 30 милиона тона пшеница. Това са близо 3 милиона тона повече, отколкото през миналата стопанска година и милион и половина тона над прогнозата от месец юни.Миналата година класацията се оглавяваше от САЩ. В света износът на пшеница ще достигне близо 181 милиона тона.", "date": "2017.07.19", "title": "Русия детронира САЩ като износител на пшеница"}
{"url": "https://news.bg/regions/spirat-dvizhenieto-v-otsechka-na-am-trakiya-v-posoka-burgas.html", "text": "Днес и утре, 19 и 20 юли, от 11 до 14 часа движението движението в посока Бургас в участъка от пътен възел \"Карнобат\" до пътен възел \"Българово\" на АМ \"Тракия\" ще се пренасочва по обходен маршрут.Движението ще се осъществява по обходен маршрут поради извършване на спешни аварийни ремонтни дейности на пътното платно от 347-ми до 350-ти километър на АМ \"Тракия\".Трафикът в посока Бургас ще се пренасочва по Югозападния обходен път на Карнобат. От там движението ще продължи по път I-6 Карнобат - Айтос - Съдиево - Българово. Движението ще се включва отново на автомагистрала \"Тракия\" при 351-ви километър, през пътен възел \"Българово\".В посока София на АМ \"Тракия\" пътуването в участъка Българово - Карнобат на АМ \"Тракия\" ще се осъществява без ограничения.Агенция \"Пътна инфраструктура\" призовава водачите да шофират внимателно и да спазват пътната сигнализация по обходния маршрут.Припомняме, днес, от 10 до 17 часа движението в тунел \"Траянови врата\" на АМ \"Тракия\" ще се осъществява двупосочно в тръбата в посока София.В тръбата за Пловдив преминаването ще бъде ограничено поради авариен ремонт на осветлението в тунела, съобщава Агенция \"Пътна инфраструктура\".", "date": "2017.07.19", "title": "Спират движението в отсечка на АМ \"Тракия\" в посока Бургас"}
{"url": "https://news.bg/crime/zadarzhaha-10-mps-ta-9-karutsi-2-konya-i-13-triona-na-nelegalni-darvosekachi.html", "text": "11 166 са проверките, извършени за последните две седмици в горските територии на страната, съобщават от Министерството на земеделието.2941 са проверените обекти за добив на дървесина, 977 обекта за складиране, преработка и търговия с дървесина, 4935 превозни средства и 2313 ловци, риболовци и други физически лица, извършващи дейности в горски територии.Задържани през двете седмици са 499 куб. м. дървесина и 52 куб. м. обла дървесина, както и 273 пространствени куб. м. дърва за огрев, като за сравнение през целия месец юни задържаната дървесина е била 520 куб. м.Задържани са общо и 10 моторни превозни средства, 9 каруци и 2 коня за извозване на дървесина без необходимите документи, а също и 13 триона. При акциите е заловен и нарушител с незаконно добит дребен дивеч - бременна дива зайкиня.261 са съставените актове за нарушения по Закона за горите и 3 по Закона за лова и опазването на дивеча. 204 са актовете за нарушения срещу заловени извършители и 119 - срещу неизвестни такива.Профилът на извършените нарушения продължава да бъде най-често свързан с незаконен добив на дървесина без изискваните документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.", "date": "2017.07.19", "title": "Задържаха 10 МПС-та, 9 каруци, 2 коня и 13 триона на нелегални дървосекачи"}
{"url": "https://news.bg/world/novi-predizvikatelstva-za-tramp-v-senata.html", "text": "Републиканските усилия за преразглеждане или отмяна на Обамакеър се сринаха в сената на САЩ във вторник, като оказаха остър неуспех на президента Доналд Тръмп и седемгодишната задача на републиканската партия да убие подписания закон за здравето на бившия президент Барак Обама.Блокирането в контролираните от републикаците сенат разтърси финансовите пазари, тъй като поставя под съмнение шансовете за получаване на други приоритети на вътрешната политика на Тръмп, като например данъчната реформа, чрез разделен конгрес.Тръмп заяви, че е разочарован от провала и предложи да се откаже от застрахователните пазари, създадени в рамките на Obamacare, и да се опита да работи с демократите за спасяване.\"Ние вероятно сме в такава позиция, в която просто ще позволим на Обамакеър да се провали\", каза Тръмп пред репортери в Белия дом. \"Ще позволим на Obamacare да се провали и тогава демократите ще дойдат при нас\".Американският сенатор Републиканския лидер Мич Макконъл съобщи, че е гласувал правилното отменяне на Obamacare, което ще влезе в сила след две години, след като стана ясно в понеделник вечерта, че няма достатъчно подкрепа, за да преразгледа законодателството в областта на здравеопазването.", "date": "2017.07.19", "title": "Нови предизвикателства за Тръмп в сената"}
{"url": "https://news.bg/world/pak-ogranicheniya-na-trakiya-pri-ihtiman.html", "text": "Ограничава се скоростта до 50 км/ч, в участъка от км 44 до км 50 на АМ \"Тракия\", в двете посоки, поради намалена видимост. Шофьорите да се движат с повишено внимание, съобщават от АПИ.Преди седмици в района стана верижна катастрофа заради намалена видимост.", "date": "2017.07.19", "title": "Пак ограничения на Тракия при Ихтиман"}
{"url": "https://news.bg/society/politsaite-podgotvyat-seriya-ot-regionalni-protesti.html", "text": "Служителите в системата на МВР започват . След втория протест на полицаите в столицата, който се проведе вчера, 18 юли, шествия се организират и в други големи градове в страната.На 20 юли полицаите ще протестират във Варна, на 25 юли - в Добрич, а на 27 юли - в Гоце Делчев. Предвидено е протестните действия да продължат и в други големи градове в страната - Бургас, Благоевград, Перник, както и в по-малки населени места.Вчерашният протест в столицата събра стотици служители на МВР в градинката при църквата \"Св. Седмочисленици\", в чието съседство се намира и Министерство на вътрешните работи. На шествието заместник-председателят на Синдикалната федерация на служителите в МВР (СФСМВР) Илия Кузманов заяви, че искането им е за минимално увеличение на заплатите с 15% от 1-ви юли тази година.Серията от регионалните протести идва близо две седмици след провеждането на националния протест от 5 юли. Припомняме, в деня на  стотици полицаи се събраха пред паметника на \"Цар Освободител\" пред Народното събрани в знак на протест.На митинга от 5 юли служителите в системата на МВР също протестираха срещу ниските си възнаграждения. Тогава се акцентира и върху проблема с . Органите на реда посочиха, че задълженията на полицаите не спирали да се увеличават, но си оставали същите.", "date": "2017.07.19", "title": "Полицаите подготвят серия от регионални протести"}
{"url": "https://news.bg/world/vtora-sreshta-tramp-putin-na-g-20.html", "text": "Президентите на САЩ и Русия Доналд Тръмп и Владимир Путин са имали втора среща в кулоарите на форума на Г-20 в Хамбург, съобщи Си Ен Ен.За нея не е било съобщено, разкрива телевизята.Тя се позовава на източник от Белия дом.Путин и Тръмп проведоха на 7 юли първата си среща, която продължи повече от два часа. На нея бяха обсъдени въпроси от двустранен интерес.В изявление Белият дом нарече втория разговор \"кратък\" и добави, че Тръмп говори с Путин чрез руския преводач.Белият дом се опита да понижи значението на дискусията.\"Това не е съвсем нормално, тя е част от задълженията на президента, за да взаимодейства със световните лидери\", се казва в изявлението на Белия дом.", "date": "2017.07.19", "title": "Втора среща Тръмп - Путин на Г-20"}
{"url": "https://news.bg/world/tramp-hvarlya-oman-sreshtu-iran.html", "text": "Президентът на САЩ Доналд Тръмп търси нови съюзници в Близкия изток, съобщи АП.В телефонен разговор със султан Кабус бин Саид ал Саид вчера Тръмп изтъкнал необходимостта от тясно двустранно сътрудничество. Това се посочва в изявление от Белия дом.Тръмп дори е помолил султана на Оман да помогне за контриране на дестабилизиращите действия на Иран в Близкия изток.Преди два месеца американският президент Доналд Тръмп направи историческа визита в Саудитска Арабия. От своя страна Оман играе историческа роля на посредник в региона.", "date": "2017.07.19", "title": "Тръмп хвърля Оман срещу Иран"}
{"url": "https://news.bg/bulgaria/martvo-valnenie-na-plazha.html", "text": "Мъртво вълнение е сграбчило Бургаския залив от петък насам. Флагът на плажовете е червен и летовниците, които влизат във водата, не могат да поплуват надълбоко и на спокойствие. Силният вятър е вдигнал вълната и подводните течения са се активизирали, обясниха спасители.Страховити ями засмукват плувците, ако някой се осмели да влезе в такова време. В понеделник вълната стигна височина до 2 метра. \"Днес е най-лошият ден. На плажа почти няма хора.Казват, че вълнението е 4 бала, но според мен е 5\", заяви пред \"Труд\" шефът на спасителите на Северния плаж в Бургас Петър Русев. В събота и неделя броят на летовниците на ивицата също не бил голям заради \"мъртвака\".", "date": "2017.07.19", "title": "Мъртво вълнение на плажа"}
{"url": "https://news.bg/regions/gorya-pokrivat-na-kashtata-na-spirka-vishneva.html", "text": "Покривът на къщата на трамвайната спирка \"Вишнева\" се е запалил тази вечер.Сигналът за пожара на покрива на емблематичната къща е депозиран около 5.20 часа тази сутрин, съобщи БНТ. Към момента къщата се използва за склад за инертни материали, които работници използвали за ремонт на релсите в района.Обстоятелствата около инцидента се изясняват. Предполага се, че става въпрос за умишлен палеж. ", "date": "2017.07.19", "title": "Горя покривът на къщата на спирка \"Вишнева\""}
{"url": "https://news.bg/int-politics/avstraliya-byasna-zaradi-zastrelyana-ot-politsay-avstraliyka-v-sasht.html", "text": "Австралийският премиер Малкълм Търнбул заяви, че ще търси отговори от американските власти заради \"необяснимата\" смърт на жена, застреляна от полицай, съобщава БиБиСи.Джъстин Деймънд, която е родом от австралийския град Сидни, беше застреляна в американския град Минеаполис в събота, след като се обадила на полицията, за да съобщи за възможно престъпление.Инцидентът се разследва от американските власти, които твърдят, че не могат да заставят полицая да даде изявление.Търнбул се зарече, че правителството му е твърдо решено да научи какво \"трагично се е объркало\".\"Как може една жена, излязла на улицата по пижама, търсейки помощ, да бъде застреляна по този начин\", запита пред местни медии премиерът на Австралия.\"Това е шокиращо убийство, и да, ние настояваме за отговори от името на семейството ѝ\", настоя Малкълм Търнбул.Американските медии съобщиха, че 40-годишната Джъстин Деймънд е била по пижама и се приближила до полицейската кола откъм шофьорската врата, когато била простреляна.Полицаят Мохамед Нор, който седял на дясната предна седалка в патрулката, открил стрелба през колегата си, прострелвайки жената в коремната област.Всеки полицай и полицейска патрулка в Минеаполис са оборудвани с камери, но точно този инцидент не е бил заснет.Кметът на Минеаполис заяви, че настоява за информация защо полицаят Нор и неговият колега не са включили камерите си.\"Ние не можем да принудим полицай Нор да направи изявление\", коментира кметицата, допълвайки: \"Налице са сериозни въпроси, на които се надяваме скоро да получим отговори.\"", "date": "2017.07.19", "title": "Австралия бясна заради застреляна от полицай австралийка в САЩ"}
{"url": "https://news.bg/regions/ogranichavat-vodata-i-dvizhenieto-v-rayona-na-bul-dzhavaharlal-neru.html", "text": "Заради реконструкция на водопровода в столичния квартал \"Люлин 7\", по столичния булевард \"Джавахарлал Неру\" се налага организация на движението.Движението ще бъде ограничено в участъка от булевард \"Панчо Владигеров\" до улица \"703\".От 00.00 часа на 19 юли до 24 часа на 25 юли се забранява влизането на пътни превозни средства по дясната лента от южната половина от пътното платно на булевард \"Джавахарлал Неру\" на 60 метра след съществуващата пешеходна пътека пред блок 715 в ж.к. \"Люлин 7\" в посока центъра.Заради ремонтните действия ще се премести и локацията на тролейбусната спирка с код 0253 \"блок715 ж.к. \"Люлин\" на булевард \"Джавахарлал Неру\". От 4.30 часа на 19 юли до 24.00 часа на 25 юли спирката ще се премести с 50 метра назад, в посока улица \"Околовръстен път\".Във връзка с изпълнението на инвестиционния проект за реконструкция на уличен водопровод на бул. \"Джавахарлал Неру\" жк. \"Люлин\" 7, се налага и спиране на водоподаването от 9:00 до 21:00 часа на клиентите на \"Софийска вода\", живеещи в района на жилищните блокове с номера от 706 до 715 вкючитело, 720, 721, 722, 750; 751; 751А; 752.", "date": "2017.07.19", "title": "Ограничават водата и движението в района на бул. \"Джавахарлал Неру\""}
{"url": "https://news.bg/int-politics/martin-shults-zaplashi-s-oryazvane-na-evrofondove-stranite-othvarlyashti-migrantite.html", "text": "Средствата от европейските фондове трябва да бъдат отпускани според принципите на \"солидарността\". Това обяви германският опозиционен лидер Мартин Шулц, намеквайки, че страните от Централна и Източна Европа, които отказват да приемат мигранти, трябва да получават по-малко средства от Брюксел, съобщава ДПА.\"Няма бежанска криза в Европа - ние сме богат и огромен континент и просто трябва да разпределим бежанците по разумен начин. Това, което имаме, е криза на солидарността\", написа лидерът на Социалдемократическата партия в профила си във \"Фейсбук\".\"Има държави, които казват \"да\" на Европа, когато получават нещо. Ала те казват \"не\", когато се предполага, че трябва да сторят нещо, като например приемането на бежанци. Това трябва да престане. Като канцлер, аз ще наложа вето на всеки бюджет на ЕС, който не е основан на принципа на солидарността\", добави Шулц.През юни Европейската комисия стартира наказателна процедура срещу Полша, Чехия и Унгария заради отказа им да приемат бежанци от Италия и Гърция, като част от споразумението за споделяне на тежестта на миграцията, постигнато през 2015 г.Бившият италиански премиер Матео Ренци беше сред първите през миналата година, който обвини европейските си партньори от Централна и Източна Европа в егоизъм във връзка с миграционната криза, като заплаши с орязването на европейски фондове.Изявлението на Шулц в подкрепа на позицията на Италия дойде, докато социалдемократите се борят да свалят от власт германския канцлер Ангела Меркел на изборите, насрочени за 24 септември. Социологическите допитвания показват, че Меркел ще спечели изборите, което ще бъде нейният четвърти мандат като канцлер.", "date": "2017.07.19", "title": "Мартин Шулц заплаши с орязване на еврофондове страните, отхвърлящи мигрантите"}
{"url": "https://news.bg/regions/maglata-se-vdigna-ot-am-trakiya.html", "text": "Към 8.30 часа видимостта по АМ \"Тракия\" в участъка от 44 до 50 километър е нормализирана. От Агенция \"Пътна инфраструктура\" съобщиха, че видимостта е нормализирана и в двете посоки на движение в района на Ихтиман. Заради намалената видимист се наложи временно ограничение на скоростта по АМ \"Тракия\" в района на Ихтиман. Максималната допустима скорост за водачите беше до 50 км/ч. Въпреки нормализирането на видимостта, от АПИ призовават водачите да шофират със повишено внимание и съобразена скорост. Припомняме, на 5 юли тази година на АМ \"Тракия\" в района на Ихтиман възникна . Причината за произшествието тогава беше намалената видимост в района. Предполагаше се, че над магистралата е имало мъгла, а видимостта била допълнително ограничена от . В инцидента пострадаха над 23 души. ", "date": "2017.07.19", "title": "Мъглата се вдигна от АМ \"Тракия\""}
{"url": "https://news.bg/world/maduro-opozitsiyata-byaga.html", "text": "Опозицията бяга от отговорност и не изпрати свой представител на заседанието на Съвета за национална сигурност.Това заяви президентът Николас Мадуро пред националната телевизия.От месеци Венецуела е разкъсвана от протести. Опозицията контролира парламента и се опитва да свали държавния глава.Политическата криза прерасна в улични протести. Мадуро обвини САЩ, ЕС и страните от Латинска Америка в опит да се месят и да дестабилизират ситуацията в страната.", "date": "2017.07.19", "title": "Мадуро: Опозицията бяга"}
{"url": "https://news.bg/world/naprezhenieto-okolo-iran-raste.html", "text": "Напрежението в двустранните отношения на САЩ с Иран се увеличава. До това се стигна, след като Белият дом обяви нови санкции срещу Техеран заради балистичната му ракетна програма..Държавният департамент наложи санкции на 18 физически и юридически лица.Санкциите бяха наложени няколко часа, след като администрацията на САЩ потвърди пред Конгреса, че Иран спазва международното споразумение за ядрената му програма и може да продължи с облекчаването на санкциите, наложени във връзка с тази програма, отбелязва АП.Външният министър на Техеран Мохамад Джавад Зариф пък заяви в ООН, че правителството на президента Доналд Тръмп се опитва да отрови международната атмосфера с нови санкции срещу Техеран. Мохамад Зариф потвърди, че Иран спазва задълженията си по споразумението от 2015 г. за ядрена му програма.", "date": "2017.07.19", "title": "Напрежението около Иран расте"}
{"url": "https://news.bg/bulgaria/dyakonskite-odezhdi-sa-izraboteni-v-rusiya.html", "text": "Богослужебните одежди, с които е служил дякон Игнатий, се съхраняват в Сопотския девически манастир \"Св. Спас\". Там е замонашен Васил Иванов Кунчева. Дяконският стихар и орар изработени през първата половина на 19 вeк в Русия и са подарени на манастира от руски монаси и поклонници, които отсядат в обителта на път за Света Гора.Манастирът е опожарен от турците по време на Освободителната война, но олтарът на църквата, където са били одеждите, не е засегнат. След възстановяването му манастирът става девически и монахините съхраняват одеждите като една от реликвите му, съобщава БНТ.Орарът е дарен на музея от семейството на Димитър Топлийски от София през 1985 година. Дълъг е 4,30 метра, широк е 10,5 см. Одеждата е била дадена, като депозит на дядото на дарителя, който притежавал църковен магазин в София през 1926 година от Ботевия четник Димитър Тодоров-Димитрото.\"Със сигурност никой не може да каже дали това е дрехата на йеродякон Игнатий или не е. Въпрос на вяра. Със сигурност това е руска одежда и стара одежда - за това говори твърде характерната орнаментика. Това дава основание да се предположи, че това, което се говори за тези одежди, е истина\", казва свещеник Ангел Ангелов, храм \"Св. София\" пред БНТ.", "date": "2017.07.19", "title": "Дяконските одежди са изработени в Русия"}
{"url": "https://news.bg/society/balgariya-protestira-sreshtu-voynata-po-patishtata.html", "text": "София, Пловдив, Варна, Бургас, Русе и Мездра протестират срещу войната по пътищата. Тази вечер жителите на тези и други градове в страната ще излязат на национален протест \"Да спрем убийствата на пътя\".Очаква се протестът да започне в 17.30. В протестните действия ще се включат и близки и приятели на хора, загинали при катастрофи, съобщава БНТ.В София шествието ще започне от храм-паметника \"Св. Александър Невски\". Очаква се протестиращите да продължат към магистрала \"Хемус\".Протестиращите в страната ще настояват за изготвянето на План за действие за ограничаване жертвите на пътя, както и за създаването на държавен орган, който да бъде отговорен за управлението на риска от транспортните произшествия.", "date": "2017.07.19", "title": "България протестира срещу войната по пътищата"}
{"url": "https://news.bg/society/protesti-v-shest-grada-zaradi-katastrofite.html", "text": "Петдесетина души се събраха в столицата на протест под надслов \"Да спрем убийствата на пътя\". Освен в София шествия в този час има и във Варна, Пловдив, Бургас, Русе и Мездра.Един от организаторите е Румяна Чобанова - вдовица на служителя на \"Автомагистрали\" Иван Димитров, който загуби живота си на автомагистрала \"Хемус\", докато помага на катастрофирал водач. Чобанова благодари на хората, които я подкрепят в тази кауза. \"Искаме единен орган, който обединява цялата тема безопасност на движението\", заяви тя и добави, че са депозирали в Министерски съвет искане за среща с премиера.Председателят на МЕНСА Христо Радков, който бе част от протеста подчерта, че за да се спре войната по пътищата първо трябва да се обърне внимание на инфраструктурата. \"Според мен тя е виновна за поне 50% от жертвите\", каза Радков.По думите му, Пътна полиция не си върши работата - да спомага движението. \"Седят само като приходна агенция и събират пари от актове. Когато всичко това се промени, предполагам, че жертвите ще намалеят с поне 40% само от тези мерки\", добави Радков. Той посочи, че в активните ленти на магистрала \"Хемус\" има зони, в които се получава аквапланинг (напълно или частично да се загуби сцеплението, предизвикано от наличието на воден слой, който отделя гумата на автомобила от пътната повърхност. При това колата става неуправляема - б.р.).Към събитието се присъедини и омбудсмана Мая Манолова.Точно в 17.30ч. протестиращите пред храм- паметника \"Св.Александър Невски\" се отправиха с автомобили и мотори към автомагистрала \"Хемус\".", "date": "2017.07.19", "title": "Протести в шест града заради катастрофите"}
{"url": "https://news.bg/world/ukrayna-i-gruziya-se-obediniha-sreshtu-obshtiya-agresor-rusiya.html", "text": "Украинският лидер Петро Порошенко обяви, че Украйна и Грузия ще координират усилията за връщането на териториите, окупирани от проруски сепаратисти, съобщават АП и Интерфакс-Украйна.Порошенко говори по време на визитата си в Грузия, която участва в кратка война срещу Русия през 2008 г. Двата грузински региона Южна Осетия и Абхазия обявиха независимост след войната и оттогава се радват на руска политическа и финансова подкрепа.Порошенко и грузинският му колега Георгий Маргвелашвили посетиха село, разделено с бодлива тел от съседен район, който е контролиран от правителството в Южна Осетия.Порошенко нарече Русия \"нашия общ агресор\" и призова международната общност да изрази солидарността си с Украйна и Грузия, които изгубиха територии от подкрепяни от Русия сепаратисти.Част от Източна Украйна се контролира от сепаратисти от 2014 г.Порошенко каза още, че Украйна и Грузия ще се борят докрай за възстановяването на териториалната си цялост. Той обаче подчерта, че това трябва да стане по политически и дипломатически път.\"\", убеден Порошенко.Украинският президент направи паралел между ситуацията в окупирания регион в Грузия и ситуацията в Донбас.", "date": "2017.07.19", "title": "Украйна и Грузия се обединиха срещу \"общия агресор\" Русия"}
{"url": "https://news.bg/bulgaria/prebiha-mazh-i-bremennata-mu-priyatelka-na-am-trakiya.html", "text": "Пребиха мъж и бременната му приятелка на АМ \"Тракия\", съобщава Нова телевизия, позовавайки се на Дарик радио.Те са пребити от двама мъже заради засичане по време на движение.От пресцентъра на Областната дирекция на МВР в Пловдив съобщиха, че мъжете са арестувани.Сигналът за нападението е бил подаден тази сутрин към 09,00 ч. Автомобилът на двойката засякъл колата на нападателите в района на Карловски надлез на магистралата по посока София. Веднага след това агресивният шофьор на автомобила със софийска регистрация препречил пътя на младата двойка и принудил другия водач да спре. Двамата столичани изскочили от първата кола и нападнали с удари 31-годишния шофьор и 20-годишната му бременна приятелка, след което побързали да се оттеглят.Младата жена е откарана в болница за обстойни прегледи. По данни на лекарите няма опасност за нея и бебето й. Медицинска помощ е оказана и на мъжа. Задържаните са 57-годишен криминално проявен и 59-годишният му брат, който е настанен в болница за лечение със счупена челюст. Спрямо по-младия е взета 24-часова полицейска мярка за неотклонение. ", "date": "2017.07.19", "title": "Пребиха мъж и бременната му приятелка на АМ \"Тракия\""}
{"url": "https://news.bg/world/rusiya-otgovarya-ako-polsha-sabori-savetskite-pametnitsi.html", "text": "Русия подготвя ответни мерки срещу Полша, за да я накаже заради незаконния и неморален план да се съборят съветските паметници. Това предупреди председателят на горната камара на руския парламент Валентина Матвиенко, цитирана от Ройтерс.В понеделник полският президент Анджей Дуда одобри поправки в закон, който забранява насърчаване на комунизма и задължава премахване на всички съветски паметници до една година, включително и тези, посветени на Червената армия.Матвиенко остро разкритикува действията на Варшава и подчерта, че руското външно министерство подготвя ответни \"мерки\".Според Москва Полша плюе в лицето на повече от 600 000 съветски войници, които са изгубили живота си за освобождението на страната от нацистите. Но днес много поляци разглеждат съветските войници като окупатори, а не като освободители.Външното министерство на Русия обяви, че полските действия водят до \"последици\" за Варшава.Ведомството отбелязва, че Варшава нарушава руско-полско споразумение от 1992-1994 г., с което Полша обеща да пази тези паметници.", "date": "2017.07.19", "title": "Русия отговаря, ако Полша събори съветските паметници"}
{"url": "https://news.bg/bulgaria/obmislyat-razshiryavane-na-am-trakiya-v-uchastaka-sofiya-plovdiv.html", "text": "Вече разглеждаме варианти и възможности за разширяване на автомагистрала \"Тракия\" в участъка София - Пловдив с по едно платно в двете посоки.Това заяви регионалният министър Николай Нанков пред парламентарната Комисия по транспорт, информационни технологии и съобщения, информираха от ведомството.По думите му основание за това дават данните от трафик камерите, според които в пиковите летни дни на 2015 г. и 2016 г. преминалите през участъка автомобили са между 32-33 хиляди за денонощие, а над 37 хил. са отчетени през най-натоварения ден - 31 август 2016 година. Вече са започнали проучвания, тъй като след четири години ситуацията ще бъде много тежка.Министърът беше изслушан във връзка с процедурата за изграждането и въвеждане в експлоатация на ТОЛ-система за преминаване по републиканските пътища, в т. ч. актуалност на процедурата по обществена поръчка за системата.Според него новият модел ще бъде по-справедлив, тъй като ще се приложи принципът, \"който амортизира повече, плаща повече\". Той посочи, че пътният сектор се издържа основно от лекотоварните автомобили, като в последните години тенденцията е делът им да нараства. Съотношението през 2015 г. е било 64% леки автомобили и 36% тежкотоварни, а през 2016 г. приходите от леки автомобили са над 70 % от общия дял.Според министъра тенденцията в европейски мащаб е за преминаване от винетна към тол система.Заложили сме гъвкав модел на тарифиране и правене на политики, като целим минимум три пъти да се увеличат приходите в Агенция \"Пътна инфраструктура\",обяви той.Заданието на Световната банка умишлено е направено толкова общо. Първоначално се предвижда да бъдат обхванати 16 000 км пътища на етап внедряване, но обхватът на пътната мрежа може да се променя както по времена изпълнението на договора, така и след въвеждането в експлоатация на системата за събиране на пътни такси, уточни той.Министърът обърна внимание, че според един от разработените модели в анализа на банката приходите от новата система се очаква да бъдат в размер на над 1 млрд. лв. още през първата година, като целта е пътният сектор да бъде издържан от тежкотоварния трафик.Целта е да достигнем 661 млн. лв. повече през този период, като те ще се разходват само за рехабилитация, ремонт устроителство на нови пътища, уточни той. Разработен е и резервен вариант, предвиждащ повишаване на винетките за тежкотоварни автомобили за следващата бюджетна година.Нанков напомни, че обществената поръчка за избор на изпълнител за изграждане и внедряване на тол системата бе обявена на 5 април 2016 г. Тя е с индикативна стойност 200 млн. лв. без ДДС, като средствата няма да серазходват от бюджета на АПИ, а ще се генерират в тригодишен период от приходите от тол такси и електронни винетки. Срокът за нейното изграждане ивнедряване е седем месеца от сключването на договора с избрания изпълнител, след което ще има 12-месечен период за оценка на ефективност и отстраняванена дефекти, като през това време системата ще функционира и ще генерира приходи. Ще има и двегодишен срок на гаранционна поддръжка.При разработването и внедряването на системата ще бъдат отчетени и различни фактори като тежест, изминато разстояние, категория на превозното средство и часови пояси. Предвижда се също и възможността за заявяване и предплащане на маршрут.В Министерския съвет ще бъде внесен проект на нов Устройствен правилник на Агенция \"Пътна инфраструктура\", с който ще бъде създаден отдел \"Електронно таксуване\" към дирекция \"Пътни такси и разрешителни\". Той ще бъде ресурснообезпечен, като на следващ етап се предвижда създаване на предприятие със специално предназначение, което да отговаря за всички видове таксуване, съобщи още Николай Нанков.Ежедневно губим 1,5 млн. лв. от невъвеждането на тол системата, акцентира още регионалният министър. Около 1 млрд. лв. са необходими годишно за сектора, а 320 млн. лв. годишно са наличните средства. Над 600 млн. лв. са необходими за смяна на мантинелите по магистралите и пътищата от първи и втори клас, като годишно трябват 7-8 млн. лв. Необходимите за маркировка средства са между 25 млн. лв. и 40 млн. лв. годишно. 212 съоръжения са в критично положение, а 8 млрд. са необходими за построяване на основните направления, стана ясно още по време на заседанието при обсъждане на мерки за пътна безопасност.", "date": "2017.07.19", "title": "Обмислят разширяване на АМ „Тракия” в участъка София-Пловдив"}
{"url": "https://news.bg/world/tramp-ne-puska-senatorite-vav-vakantsiya-dokato-ne-otmenyat-obamakear.html", "text": "Президентът на САЩ Доналд Тръмп обяви, че сенаторите не трябва да напускат Вашингтон за лятната ваканция през август, докато не гласуват законодателството за отмяна и замяна на здравната реформа на Барак Обама, съобщи АП.Тръмп подчерта също, че всеки републикански сенатор, който е против започване на дебат за законодателството, значи заявява, че е \"добре с \"Обамакеър\".Американският лидер направи коментара по време на обяд със сенатори от Републиканската партия в Белия дом.Само преди ден републиканци блокираха гласуване за отмяна и замяна на здравната реформа.Президентът и повечето републиканци смятат, че настоящата система е провал и трябва да бъде сменена. Но разделението в Републиканската партия усложнява задачата.Лидерът на мнозинство в Сената Мич Макконъл отложи началото на ваканцията с две седмици, за да даде възможност на сенаторите да постигнат консенсус по казуса.", "date": "2017.07.19", "title": "Тръмп не пуска сенаторите във ваканция, докато не отменят „Обамакеър”"}
{"url": "https://news.bg/bulgaria/zhena-zagina-pri-katastrofa-na-am-trakiya.html", "text": "Една жена загина при катастрофа на АМ \"Тракия\", съобщава БТА, цитирана от Нова телевизия.При инцидента около 17,00 ч. днес са пострадали трима души, които са откарани в болница.Катастрофата е станала на 350-я километър в близост до отбивката за град Българово, информират от полицията в Бургас.Според първоначалната информация при инцидента са участвали два леки автомобила с унгарска и българска регистрация. Най-вероятно заради неспазване на дистанция автомобилът с българска регистрация е застигнал и блъснал другия.Преди минути от Агенция \"Пътна инфраструктура\" съобщиха, че е възстановено движението по АМ \"Тракия\" при км 350, в посока Бургас.", "date": "2017.07.19", "title": "Жена загина при катастрофа на АМ \"Тракия\""}
{"url": "https://news.bg/economics/otpuskat-1-3-mil-lv-za-elektrokoli.html", "text": "Националния доверителен екофонд (НДЕФ) отпуска 1.3 мил. лв. за насърчаване използването на електромобили обяви управителният съвет на НДЕФ.За поканата за финансирането на електрически превозни средства за администрацията съобщи министърът на околната среда и водите Нено Димов.\"Това е една от дейностите, които МОСВ и екофондът лансират за подобряване на средата за живеене в населените места. Знаете, че сме в процедура за фини прахови частици, имаме ангажименти и към изменението на климата. И в двете посоки електромобилите имат принос\", каза министър Димов на пресконференция днес.Финансирането е насочено отново към общински и държавни институции, но значително е разширен списъкът от допустими за финансиране видове електромобили.Акцент този път са превозните средства, които общините могат да ползват за почистване, поддържане на паркове, социален патронаж, инспекции, както и за осигуряване на вътрешноселищен обществен транспорт в малки населени места.Закупените до момента екомобили са на стойност 630 хил. лв. \"Регистрираните в България електромобили към момента са около 800 като през 2016 г. има ръст от 50%\", добави Нено Димов.Общо 32 точки за зареждане на коли на ток има в цялата страна - в София, Пловдив, Варна, Бургас, Сандански и Благоевград.Всяка администрация може да кандидатства за максимум 3 коли, а безвъзмездната субсидия е фиксирана за всеки различен вид - 20 000 лева за ЕПС и от 10 000 лева за електрически хибриди, без значение продажната цена на автомобила.Срокът за кандидатстване по схемата е до 2 октомври 2017 г. и се осъществява чрез попълване на формуляр и подаването му на хартиен носител в офиса на НДЕФ.Условията и редът могат да бъдат намерени на сайта на www.ecofund-bg.org", "date": "2017.07.19", "title": "Отпускат 1.3 мил. лв. за електроколи "}
{"url": "https://news.bg/regions/proveryavat-dali-ima-zamarsyavane-s-mazut-na-plazh-do-sinemorets.html", "text": "Проверяват сигнал за замърсяване с мазут на плаж до Синеморец, община Царево, съобщиха от ведомството на Николина Ангелкова.Съвместна проверка е между представители на Регионална здравна инспекция (РЗИ) и \"Морска администрация\"-Бургас.", "date": "2017.07.19", "title": "Проверяват замърсен ли е с мазут плаж до Синеморец"}
{"url": "https://news.bg/world/kremal-tvardeniyata-za-tayna-sreshta-tramp-putin-sa-shizofreniya.html", "text": "Американската медийна информация, че руският президент е провел \"тайна\" среща с американския си колега в кулоарите на Г-20 в германския град Хамбург буди учудване и причинява объркване. Това заяви говорителят на Кремъл Дмитрий Песков пред Канал 1, цитиран от ТАСС.По-рано беше съобщено, че Тръмп и Путин са провели втора среща в кулоарите на форума, която е продължила около час.Според Песков информацията е \"абсурдна\", пояснявайки, че официално чрез дипломатическите канали е била уговорена двустранна среща.Говорителят добави, че медийната информация в САЩ показва, че американските политици имат нездравословно отношение към Русия, определено от Тръмп като \"руска треска\".Цитирайки Путин, Песков подчерта, че новата медийна информация може да се оприличи като \"шизофрения\".", "date": "2017.07.19", "title": "Кремъл: Твърденията за „тайна” среща Тръмп-Путин са шизофрения"}
{"url": "https://news.bg/world/prinudiha-bibisi-da-oglasi-zaplatite-na-vodeshtite-i-zhurnalistite.html", "text": "Публично финансираната британска медия БиБиСи беше принудена дана най-високоплатените водещи и журналисти, информира АП.Списъкът показва, че медията плаща на 96 души заплата от най-малко 150 000 лири (195 000 долара) на година - повече от на британския премиер. Най-скъпоплатеният е радиоводещият Крис Евънс, който печели повече от 2,2 милиона лири.Медията е принудена от британското правителство да огласи заплатите, които преди оставаха в тайна. Информацията е изключително чувствителна, тъй като БиБиСи е директно финансирана от данъкоплатците. Всяко домакинство отделя на година за БиБиСи по 147 паунда (около 190 долара).Данните разкриват пропастта по отношение на половото равенство в заплащането. 2/3 от най-високоплатените са мъже. Също така високоплатените са бели.Данните можете да разгледате .", "date": "2017.07.19", "title": "Принудиха БиБиСи да огласи заплатите на водещите и журналистите"}
{"url": "https://news.bg/world/sasht-iran-1-sponsor-na-terorizam-v-sveta.html", "text": "Администрацията на президента Доналд Тръмп обяви в нов доклад, че Иран продължава да бъде водещата държава, която спонсорира тероризъм, информира АП.В доклада се подчертава още, че има спад на терористичните атаки между 2015 и 2016 г.Ежегодният доклад \"Country Reports on Terrorism\" е публикуван днес от Държавния департамент. Външното министерство на САЩ обвинява Иран като основен спонсор на тероризъм през 2016 г. Пояснява се, че Техеран подкрепя антиизраелски групи и организации, които дестабилизират конфликтите в Ирак, Сирия и Йемен. Посочва се още, че Ислямската република продължава да набира шиитски милиции в Сирия и Ирак и не изменя подкрепата си за \"Хизбула\".От доклада, първи за администрацията на Тръмп, става ясно, че терористичните атаки през 2016 г. са спаднали с 9% в сравнение с 2015 г.Припомняме, през последните дни напрежението между Иран и САЩ се покачи, след като Вашингтон наложи нови санкции.Командирът на иранската Революционна гвардия Мохамед али Джафари предупреди, че САЩ ще платят \"висока цена\".Джафари, цитиран от агенция \"Тасним\", заяви, че САЩ са преместили военните си бази на по-малко от 1000 километра от иранската територия. Той добави, че иранският ракетен потенциал \"бързо\" се увеличава и Техеран не е склонен да преговаря за ракетната си програма.", "date": "2017.07.19", "title": "САЩ: Иран №1 спонсор на тероризъм в света"}
{"url": "https://news.bg/world/v-sauditska-arabiya-osvobodiha-zhena-zasneta-na-video-s-kasa-pola.html", "text": "Саудитска Арабия съобщи, че освобождават жена, което беше задържана след разпространено видео, на което е с къса пола. Не са повдигнати обвинения на жената и случаят е приключен, информира АП.Решението да не се повдигнат обвинения на жената е рядка победа за поддръжниците на правата на жените в Саудитска Арабия.Видеото и възникналите реакции принудиха властите да разпитат жената, тъй като е нарушила консервативните правила в монархията с носените \"неприлични дрехи\". Според агенцията вероятно тя е освободена без да й се повдигат обвинения заради това, че случаят привлече международно внимание.Младата жена привлече вниманието през уикенда, когато видеото се появи онлайн и на него тя се разхожда в историческо село северно от столицата Рияд. На него тя носи къса пола и къса блуза, а също така си показва косата.Саудитските закони задължават всички жени в монархията, включително и чужденците да носят дълги одежди, наречени \"абая\".Властите поясниха, че жената е освободена след няколкочасов разпит. Тя е заявила пред разследващите, че видеото е публикувано в интернет без нейното знание.", "date": "2017.07.19", "title": "В Саудитска Арабия освободиха жена, заснета на видео с къса пола"}
{"url": "https://news.bg/world/ne-se-ochakvat-barzi-rezultati-v-pregovorite-za-brekzit.html", "text": "Преговарящите от страна на ЕС и Великобритания няма да обявят голям пробив във връзка с проведения тази седмица първи кръг преговори за Брекзит в Брюксел. Това обявиха източници пред Ройтерс.\"Конструктивни\", \"учтиви\" и \"добър старт\" са типичните коментари на някои от тези, които участват в започналите в понеделник по-детайлни преговори по различни въпроси. Двете страни продължават да имат дълбоки разногласия относно сумата, която трябва да изплати Великобритания на ЕС към евробюджета и ролята на европейските съдилища след Брекзит.Министърът за Брекзит Дейвид Дейвис се връща в Брюксел в четвъртък сутринта, за да продължи разговорите с главния преговарящ на ЕК Мишел Барние. Те трябва да дадат политическо одобрение на положените от чиновниците усилия и пресконференция за постигнатите резултати.В разговорите участва екип от 98 души от Лондон, подкрепян от базираните в Брюксел британски дипломати, и 40-членен екип на Барние, подкрепян от други представители на ЕС. Участниците заявиха, че двете страни са постигнали по-добро разбирателство по други точки, макар че не са постигнали съгласие.До октомври са запланувани още три седмици на преговори. Целта е да се убедят лидерите на 27-те страни членки на ЕС, че е постигнат \"задоволителен напредък\" по разрешаването на ключовите елементи в преговорите за Брекзит.До октомври не се очаква двете страни да постигнат съгласие за сумата, която Великобритания трябва да плати към евробюджета като част от условията по напускането на ЕС. Но целта е да се постигне принципно съгласие за формулата, с която ще бъде калкулирана сумата. Брюксел иска от Лондон да плати десетки милиарди евро.По въпроса за правата на гражданите на ЕС на Острова и на британските граждани на Стария континент двете страни са постигнали частично съгласие. Но Лондон обяви за неприемливо предложението на Брюксел европейските съдилища да разрешават казусите с гражданите на ЕС на Острова и британските в Европа. Участниците на преговорите имат повече допирни точки по казуса със Северна Ирландия. Двете страни са ангажирани да предотвратят установяването на нова граница между ЕС и Великобритания, която може да засегне мира в британската провинция. Те са обсъдили как може да проработи обща пътническа зона между Великобритания и Ирландия.Конкретни решения за границата не се очакват до октомври.", "date": "2017.07.19", "title": "Не се очакват бързи резултати в преговорите за Брекзит"}
{"url": "https://news.bg/world/kndr-podgotvya-novo-izpitanie-na-mezhdukontinentalna-raketa.html", "text": "Американската медия СиЕнЕн е научила, че според разузнаването на САЩ КНДР се подготвя за ново изпитание на междуконтинентална ракета или ракета със среден обсег на действие.Двама източници от администрацията, запознати с последната разузнавателна информация, потвърдиха, че има индикации за подготвяне на нов тест, който може да бъде извършен до две седмици.Американски сателити са засекли, че КНДР може би тества нови компоненти и командно-контролни обекти за изстрелване на междуконтинентална ракета или със среден обсег на действие, поясниха източниците.САЩ конкретно следят за изпитание на радари и комуникации на Северна Корея.Следващият тест ще бъде първият от 4 юли, когато азиатската държава успешно изпита междуконтинентална балистична ракета.В същото време източниците разкриха, че КНДР продължава да изпитва компоненти за изстрелване на ракета от подводница, но според оценката на разузнаването тази програма остава в начална фаза.", "date": "2017.07.19", "title": "КНДР подготвя ново изпитание на междуконтинентална ракета"}
{"url": "https://news.bg/world/zaporiraha-smetkite-i-imushtestvoto-na-eksprezidenta-na-braziliya-lula.html", "text": "Бразилски съдия заяви, че банковите сметки на бившия президент Луиз Инасио Лула да Силва са замразени, информира АФП.Припомняме, Силва беше осъден на девет години и половина затвор по обвинения в корупция. На първа инстанция Силва беше признат за виновен по обвинение за пасивна корупция и пране на пари. Срещу бившия президент са повдигнати обвинения за близо $1 млн. злоупотреби.От офиса на федералния съдия Серхио Моро заявиха, че замразените активи в четири сметки са в размер на над 190 000 долара. Също така му се конфискува имущество - три апартамента, земя и две коли.Моро е същият съдия, който осъди Силва. Бившият президент ще остане на свобода, докато се вземе решение по обжалването му.Говорител на Лула потвърди, че активите са блокирани от Централната банка на Бразилия.Бившият президент на Бразилия в периода 2003 - 2010 г. все още е подсъдим по още четири дела за корупция. Ако бъде признат за виновен на втора инстанция, по който и да било от тези процеси, той ще загуби правото да се кандидатира за изборни длъжности.", "date": "2017.07.19", "title": "Запорираха сметките и имуществото на експрезидента на Бразилия Лула"}
{"url": "https://news.bg/world/zapochna-protsesat-sreshtu-sarbi-i-rusnatsi-v-cherna-gora-obvineni-v-opit-za-prevrat.html", "text": "Днес започна съдебен процес срещу 14 души в Черна гора, обвинени в заговор за убийството на премиера и издигане на проруска партия на власт, съобщава Ройтерс.Адвокатите на защитата поискаха държавният прокурор да бъде отстранен от случая.Черна гора обяви, че група сръбски и руски националисти са планирали атака срещу държавни институции в деня на изборите миналата година и да убият тогавашния премиер Мило Джуканович, който беше на поста общо 21 години.Кремъл отхвърля обвиненията като абсурдни. Опозицията в страната обвинява правителството, че е измислило опита за преврат, за да се задържи Джуканович и неговата партия на власт.\"Това е политически процес\", каза съветник на Андрей Мандич, един от двамата проруски опозиционни лидери на процеса.Пред съда са изправени двама руснаци, деветима сърби и трима черногорци, а други четирима са съдени задочно. Сред тях има двама руснаци, които са обвинени, че са организирали заговора.След първото изслушване днес защитата поиска прокурорът Миловой Катнич да бъде отстранен от случая, след като публикувал разговор между обвиняем и адвоката му.", "date": "2017.07.19", "title": "Започна процесът срещу сърби и руснаци в Черна гора, обвинени в опит за преврат"}
{"url": "https://news.bg/world/otkriha-ostankite-na-dvoyka-izcheznala-v-shveytsarskite-alpi-predi-75-g.html", "text": "ДНК тестове са установили, че откритите миналата седмица човешки останки на топящ се глетчер в Швейцарските Алпи са на двойка, която е изчезнала преди 75 г., съобщи полицията, цитирана от АФП.Откритите останки на глетчера са официално идентифицирани, се пояснява в съобщение на полицията в кантона Вале.Двойката трагично изчезнала на 15 август 1942 г. Тя напуснала дома си в село Шандолин, за да провери добитъка си, който бил оставен да пасе в съседния кантон Берн.Най-бързият път е бил през глетчер. Небето е било ясно, когато двойката излязла, но впоследствие метеорологичните условия се влошили и двойката изчезнала, вероятно след падане в пукнатина на глетчера, оставяйки петте си синове и двете си дъщери.Останките са открити през миналия четвъртък в глетчера Tsanfleuron на височина 2 600 метра от служител на местен ски курорт.Роднините обявиха, че откриването на останките най-накрая им дава шанс да организират погребение, което ще се проведе в събота.", "date": "2017.07.19", "title": "Откриха останките на двойка, изчезнала в Швейцарските Алпи преди 75 г. "}
{"url": "https://news.bg/euronews/i-sled-brekzit-da-ostanat-4-te-svobodi-na-grazhdanite-na-es-iska-ilhan-kyuchyuk.html", "text": "Евродепутатите от Алианса на либералите и демократите в ЕП настояват за запазването на четирите основни свободи при преговорите за Брекзит. Това каза пред журналисти евродепутатът Илхан Кючюк, който бе модератор на дискусия за бъдещето на отношенията България - Великобритания след преговорите за Брекзит.Кючюк заяви, че отстояването на четирите свободи на ЕС - свободно движение на хора, стоки, услуги и капитали, е стратегическо предимство на АЛДЕ пред останалите политически партии.\"Това е било винаги приоритет на АЛДЕ. Алиансът на либералите и демократите няма да отстъпят от това. Твърда червена линия, от която и г-н Барние не трябва да отстъпва\", посочи Кючюк.Резултатите от днешната дискусия евродепутатът ни ще депозира и пред АЛДЕ в ЕП и пред ДПС. След старта на официалните преговори между ЕС и Великобритания участниците в дискусията ще фокусират вниманието си върху отношенията между България и Великобритания след евентуален Брекзит, както и върху пътя, по който ЕС ще поеме.Кючюк визира изложените в Бялата книга на ЕК за бъдещето на ЕС пет сценария. По думите му, те не са завършени и не са окончателни. \"Вътре в тях не се говори за институционална свързаност, структура или процедури. Те могат да бъдат допълвани. Тази конференция цели да допълни със съдържание пътят, по който трябва да тръгне България\", уточни евродепутатът ни.Той констатира със съжаление, че не е открил българската позиция по така предложените сценарии от председателя на ЕК Жан-Клод Юнкер. \"Единствената позиция е изразена от служебния министър-председател Огнян Герджиков, който казва, че България има интерес от един по-федерализиран ЕС\", отбеляза Кючюк. Той посъветва българския министър-председател Бойко Борисов, когато се среща с канцлера на Германия Меркел да я запита за Европа на различни скорости и къде е нашето място. В тази връзка той отбеляза, че е важен въпросът - България по какъв път иска да поеме.\"Не трябва да позволяваме България да е в периферията на ЕС. Не съм съгласен с твърдението, че сме малка държава и малките държави могат да генерират големи политики. Пример е Естония, която е водеща в сферата на дигиталната икономика. Защо България да не бъде водеща страна и да продуцира политики, които са приемливи за целия ЕС?\", настоя още евродепутатът ни и продължи, че с оглед предстоящото председателство - това е уникален шанс за страната ни, ако искаме да изпълним със съдържание нашето участие в тези институции.", "date": "2017.07.19", "title": "И след Брекзит да останат 4-те свободи на гражданите на ЕС, иска Илхан Кючюк"}
{"url": "https://news.bg/politics/dyankov-spanal-pridobivaneto-na-novi-iztrebiteli.html", "text": "Рестриктивната финансова политика на Симеон Дянков спънала закупуването на нов изтребител. Поне такъв извод може да се направи от изслушването на Аню Ангелов по време на заседанието на Временната парламентарна комисия за проучване изпълнението на процедурата по избор на нов тип боен самолет.\"Началото на тази сага не е от нас\", обясни бившият военен министър в кабинета \"Борисов 1\".Още в края на 2008 г., началото на 2009 г. при кабинета \"Станишев\" имало оферта от САЩ в резултат на питане от България.В първия кабинет \"Борисов\" е създаден комитет, който да проучи опциите за боеспособността на авиацията ни. Ангажирани с проучването били настоящият вътрешен министър Валентин Радев, тогава заместник на Аню Ангелов, както и президентът Румен Радев като шеф на ВВС.Получили сме тогава оферти от 15 държави. Имало оферти за нови самолети, както и за втора употреба.Аню Ангелов припомни, че през 2010 г. бюджетът на Министерството на отбраната (МО) е намален с 40%. Орязването било заради амбицията да влезем в чакалнята на еврозоната и желанието за ниски дефицити, както и за постигане на балансиран бюджет. Документите били явни. Имало само секретност около методиката за оценка на изтребителите.Никога не съм игнорирал военната експертиза, отчете Аню Ангелов. До 2012 година МО успява да разплати стари дългове и според него вече можело годишно да отделяме по 100-150 милиона лева за самолет, който да изплащаме в рамките на седем години.Не трябва желаното да се представя за действително, предупреди Аню Ангелов. Трите проекта за армията ни - нов самолет, нови кораби и нова сухопътна бойна машина - не можели да вървят заедно. Никога не сме казвали на контрагентите какви са ни възможностите за нов самолет.Колосални суми стрували новите изтребители. Новият Ф-16 бил около 1,3 млрд. долара, около 1,2 млрд. долара пък бил нов \"Юрофайтър\". \"Грипен\" бил най-евтин - малко над 900 млн. лева, но без оборудване. Всички първоначални сметки показвали, че нямало как да си купим нов самолет.С преговори всичко се постига, убеден е Аню Ангелов. В хода на разговорите \"Юрофайтър\" дали по-ниска оферта с 40%.Защо военния министър Николай Ненчев е търсил втора ръка самолет, той не може да си обясни. Това е огромна стратегическа инвестиция за страната, каза Ангелов. Моето мнение е, че не трябва да се бърза, сподели той. Има и други възможности, коментира бившият военен министър. Инвестиционният проект не е свещена крава, заяви Аню Ангелов.Всички държави искат да си купят нов самолет. Румъния и Гърция също искат нов изтребител. Даже ни предлагали старите си машини, за да си купят нов Ф-35. Самият Аню Ангелов изрази убеденост, че преговорите е можело да бъдат доведени до край. До юни 2013 г. е можело да имаме изтребител, но първият кабинет на ГЕРБ подал оставка и изтребителят останал за бъдещето.", "date": "2017.07.19", "title": "Дянков \"спънал\" придобиването на нови изтребители"}
{"url": "https://news.bg/world/varhovniyat-sad-na-sasht-pozvoli-striktno-prilagane-na-zabranata-za-bezhantsi.html", "text": "Върховният съд на САЩ временно удовлетвори молба на администрацията на Доналд Тръмп за по-стриктно прилагане на забраната за бежанци най-малко до вземането на решение от страна на федерален апелативен съд, съобщава АП.Но върховните съдии оставиха в сила съдебно решение на по-долна инстанция, което улеснява граждани на шест мюсюлмански държави да пътуват до САЩ.Върховният съд реагира на обжалването на администрацията във връзка с решение на окръжния съдия Дерик Уотсън, който изиска от правителството да пусне бежанци, които официално работят с агенцията за разселване на САЩ. Уотсън значително разшири семейните отношения, които бежанците могат да използват при влизането на територията на страната.Върховният съд блокира нареждането на Уотсън що се отнася до бежанците, но не и разширешния списък с роднини. Съдиите обявиха, че сега федералният апелативен съд в Сан Франциско трябва да разгледа обжалването. Не е ясно колко бързо ще се осъществи.В същото време до 24 000 бежанци, които са свързани с благотворителни и религиозни организации в САЩ няма да могат да използват тази връзка, за да влязат в страната.Указът на Тръмп засяга гражданите на Иран, Сирия, Судан, Либия, Йемен и Сомалия. Върховният съд ще разгледа целия случай по-късно тази година.", "date": "2017.07.19", "title": "Върховният съд на САЩ позволи стриктно прилагане на забраната за бежанци"}
{"url": "https://news.bg/world/sasht-zapochnaha-parviya-krag-targovski-pregovori-s-kitay.html", "text": "САЩ започнаха първия кръг търговски преговори с Китай, откакто Доналд Тръмп влезе в Белия дом през януари, информира АФП.Вашингтон настоява за \"по-справедливи, равнопоставени и реципрочни\" отношения, с по-голям достъп до американски стоки и услуги.Секретарят за търговията на САЩ Уилбър Рос подчерта, че промените са необходими, тъй като през последните 15 г. е регистрирано 200% увеличение на китайския износ за САЩ, което е създало търговски дефицит за миналата година в размер на 309 милиарда долара.\"\", каза Рос в началото на еднодневните преговори.\"Време е да балансираме нашите търговски и инвеститорски отношения по по-справедлив, равнопоставен и реципрочен начин\", добави той.Разговорите са продължение на процеса, предприет от предишните две администрации - Американско-китайски всеобхватен икономически диалог.По време на предизборната кампания Тръмп многократно атакува Китай за нелоялните търговски практики.", "date": "2017.07.19", "title": "САЩ започнаха първия кръг търговски преговори с Китай"}
{"url": "https://news.bg/world/sasht-zapochvat-predogovaryane-na-nafta-na-16-avgust.html", "text": "Търговският представител на САЩ Робърт Лайтхайзър заяви, че първият кръг за предоговаряне на Северноамериканското споразумение за свободна търговия (НАФТА) ще започне на 16 август, съобщават световни агенции.Тристранните преговори между САЩ, Канада и Мексико ще се проведат във Вашингтон. Асистентът на търговския представител Джон Мел ще бъде главният преговарящ от страна на САЩ.САЩ трябва да изчакат 90 дни от 18 май, когато Белият дом уведоми Конгреса, че възнамерява да предоговори НАФТА, за да започнат преговорите с Канада и Мексико.В понеделник от отдела на търговския представител очертаха приоритетите по време на преговорите. Вашингтон ще търси клауза за спиране на валутни манипулации.", "date": "2017.07.19", "title": "САЩ започват предоговаряне на НАФТА на 16 август"}
{"url": "https://news.bg/world/anatoliy-antonov-spryagan-za-ruski-poslanik-v-sasht.html", "text": "Руският заместник-министър на външните работи Анатолий Антонов е идеалният избор за следващия посланик на страната в САЩ. Това смятат негови колеги, цитирани от Ройтерс.Номинацията на Антонов, която все още трябва да бъде одобрена от Кремъл, идва в момент на изключително напрегнати отношения между Вашингтон и Москва заради обвиненията на САЩ, че Русия се е намесила на президентските избори през 2016 г.Заместник-министърът на външните работи Сергей Рябков заяви, че колегата му е \"оптималният\" кандидат за позицията.\"Той работи 6 г. като заместник-министър на отбраната на Руската федерация\", каза Рябков пред руска телевизия.\"Това е безценен опит за бъдещата му работа във Вашингтон\", поясни той и добави, че е \"изключителен преговарящ\".Антонов е роден през 1955 г., той има докторат по политически науки. Владее английски и бирмански език.Вчера Белият дом обяви, че номинират Джон Хънтсман за посланик на САЩ в Русия. Той е бивш дипломат в Китай.Рябков добави, че руското външно ведомство е одобрило номинацията на Хънтсман.\"\", добави руският министър.", "date": "2017.07.19", "title": "Анатолий Антонов спряган за руски посланик в САЩ"}
{"url": "https://news.bg/health/bivshiyat-sanatorium-v-pomorie-zarabotva-ot-24-yuli.html", "text": "Бившият санаториум в Поморие щял да приема пациенти от 24 юли. Това става ясно от съобщение на ръководството МБПЛР \"ВИТА\" ЕООД - Велинград.От тогава докато \"ВИТА\" не получат разрешение от Министерството на здравеопазването за упражняване на лечебна дейност ще се извършват само профилактични програми.\"ВИТА\" е стартирала процедурата за получаване на лиценз за лечебно заведение на черноморския си клон с внесени до Районните здравни инспекции на Пазарджик и Бургас заявления, обясняват от търговското дружество. Поради недобрата материална база и инфраструктурата, наследени от бившите стопани - ВМА, процесите по възстановяването на болницата и привеждането й в нормално състояние ще продължат и занапред, обясняват от Велинград. В бившия военен санаториум нямало да се предлага и храна, заради необходим основен авариен ремонт на хранителния блок, който не е функционирал повече от 20 г.\" Вината за лошото състоянието на сградата на лечебното заведение е на ръководствата на ВМА през годините, които са допуснали базата да бъде занемарена и да се руши, напомнят от \"Вита\". Позицията на търговското дружество е, че докато \"ВИТА\" и Министерството на отбраната правят всичко възможно за запазването на социалните и здравни функции на бившия военен санаториум в Поморие, кметът на черноморския град и общински съветници се опитват да отмъкнат от държавата апетитния имот на брега на морето и да преустановят развитието на болницата.", "date": "2017.07.19", "title": "Бившият санаториум в Поморие заработва от 24 юли"}
{"url": "https://news.bg/politics/poveche-prestapleniya-mogat-da-se-opredelyat-kato-terorizam.html", "text": "Министрите от кабинета \"Борисов-3\" одобриха промени в Наказателния кодекс за разширяване на кръга от престъпления, свързани с извършване и закана за извършване на терористични действия, съобщиха от МС.Новите текстове са във връзка с изпълнение на препоръката на Експертния комитет за оценка на мерките за борба с изпирането на пари и финансирането на тероризма към Съвета на Европа.Промените в НК бяха одобрени миналата година от Министерския съвет и внесени за приемане в Народното събрание. Поради предсрочното прекратяване дейността на 43-то народно събрание, текстовете не бяха разгледани, което налага повторното им внасяне в 44-то Народно събрание.С тези промени в Наказателния кодекс въвеждат в националното ни законодателство три директиви на Европейския парламент и на Съвета - за атаките срещу информационните системи, за санкции за пазарна злоупотреба и защитата по наказателноправен ред на еврото и на другите парични знаци срещу подправяне и за замяна.Инкриминирани са действия, насочени срещу ядрено съоръжение или представляващи намеса в дейността на ядрени съоръжения. Инкриминирано е и искане за предоставяне на ядрен материал или друг източник на йонизиращо лъчение.Предлага се наказателно преследване за финансиране при набиране, обучаване и пътуване с цел тероризъм. Разширява се обхватът на подбуждането към и закана за извършване не само на тероризъм, но и свързаните с тероризма дейности.Промени има и при документната измама, което цели инкриминиране не само при извършване на терористично нападение и финансиране на тероризъм, но и пътуване с такава цел.Променени са текстовете за кражбата, като се въвежда квалифициран състав, когато деянието е извършено с цел тероризъм.Според приетите на това заседание на МС поправки в НК за пиратство да се приема и наказва всеки неправомерен акт на завладяване или на установяване на контрол върху кораб в открито море или в международни води, включително чрез сила и заплашване. В досега действащата уредба пиратството е признато за престъпление само по отношение на въздухоплавателните средства.В съответствие с евродирективата за противодействие на кибепрестъпленията, в новите текстове в Наказателния кодекс се синхронизират съставите и размерите на наказанията. Вместо понятието \"компютърна система\" се въвежда по-широкото понятие \"информационна система\".Към деянията се включват и \"пренасяне\", \"повреждане\", \"влошаване\", \"скриване\" и \"спиране на достъпа\" до компютърни данни в информационна система. За първи път се криминализира създаването на т. нар. \"ботнети\", установяване на контрол от разстояние върху значителен брой компютри, посредством заразяването им със зловреден софтуер чрез целенасочени кибернетични атаки.По-ефективна наказателноправната защита на средствата от публични фондове е целта на други промени в НК. Досега обичайният механизъм на този вид престъпления включва използването на представляващи, които нямаха качеството на управляващи на съответното юридическо лице, и НК не предвиждаше наказания за тях. Сега наказателна отговорност ще се носи както от този, който управлява юридическото лице, така и от онзи, който само го представлява, включително и като пълномощник.Новите промени засягат не само фалшификацията на евро, но и \"примане\" и \"превозване\" на парични знаци в нарушение на установения ред.Затвор от 1 до 6 години се прилага при т.нар. \"кражба на фирми\".В сега действащия кодекс извършването на едно или съвкупност от документни престъпления с обект частен документ се наказваше максимално с \"лишаване от свобода\" за срок до 2 години, а в случаите, в които извършителят е неосъждан, то той се освобождаваше от наказателна отговорност с налагане на административно наказание \"глоба\" от хиляда до пет хиляди лева. При претърпени имуществени вреди в особено големи размери се предвижда затвор от 1 до 10 години, припомнят от МС.", "date": "2017.07.19", "title": "Повече престъпления могат да се определят като тероризъм "}
{"url": "https://news.bg/world/pentagonat-se-oplaka-na-turtsiya-zaradi-iznesena-chuvstvitelna-informatsiya-za-operatsiite-v-siriya.html", "text": "Пентагонът изрази притесненията си пред Турция, след като турска държавна медия разкри местоположението на 10 американски военни позиции в Сирия. Това заяви американски представител, цитиран от АФП.В понеделник Анадолската агенция публикува информация с подробности за военните позиции, включително и конкретен брой на военнослужещите, участващи в специални операции.Агенцията допълва, че базите - две летища и 8 предни поста, са използвани за подкрепа на кюрдските сили.САЩ предимно разчитат на кюрдите в борбата срещу терористите в Сирия и им доставят оръжие, което вбесява Анкара, тъй като Турция разглежда сирийските кюрди като \"терористична група\".Говорител на Пентагона подчерта, че изнасянето на \"чувствителна военна информация\" излага коалиционните сили на ненужен риск и има потенциал да попречи на операциите срещу ДАЕШ (\"Ислямска държава\").\"\", каза говорителят.От съображения за сигурност Пентагонът отказва да потвърди дали е вярна информацията на Анадолската агенция.Според агенцията в град Ayn Issah в провинция Ракка има около 200 американски и 75 френски войници.Говорителят на Пентагона призова всички страни да се фокусират върху борбата срещу ДАЕШ.", "date": "2017.07.19", "title": "Пентагонът се оплака на Турция заради изнесена „чувствителна информация” за операциите в Сирия"}
{"url": "https://news.bg/world/tramp-demokratite-pishtyat-na-umryalo.html", "text": "Американският лидер Доналд Тръмп се подигра с демократите преди среща със сенатори от Републиканската партия за здравната реформа.\"\", написа Тръмп в \"Туитър\".Преди това той съобщи в социалната мрежа, че ще проведе работен обяд със сенатори от Републиканската партия в Белия дом, за да обсъдят здравната реформа.\"Те ТРЯБВА да изпълнят обещанието си към Америка\", отбеляза той.Още по време на предизборната кампания милиардерът се закани да отмени здравната реформа на Барак Обама.", "date": "2017.07.19", "title": "Тръмп: Демократите пищят на умряло"}
{"url": "https://news.bg/culture/selishteto-v-slatina-na-poveche-ot-8000-g.html", "text": "Съд на 8 хиляди години - шедьовър на раннонеолитната култура, къщи с необичайно големи размери и древната рецепта за квас представиха археолозите проучващи селището при \"Слатина\".Разкопките там продължават. Откритията бяха представени пред кмета на София Йорданка Фандъкова, която заедно със своя екип и група журналисти, посети раннонеолитното селище в столичния комплекс.Кметът отбеляза, че е изключително важно разкриването на културно-историческото наследство затова и по програма \"Култура\", Столична община е отделила 3 млн. лв. за разкопки и проучвания. Фандъкова обеща финансирането на разкопките в раннонеолитното селище при \"Слатина\" да продължи, дотогава докато има нужда.Посетителски център пък ще прави археологическите открития достъпни за широката публика. Плановете предвиждат мястото да стане вторият археологически парк на столицата. Селището в Слатина има обща площ 300 декара. Според археолозите то датира от периода 6 000 - 5 500 г. пр. Хр. и е едно от най-ранните селища в Югоизточна Европа, населено от първите земеделци и скотовъдци на континента. Проучванията се извършват от екип археолози от Националния археологически институт с музей - БАН, ръководен от чл.-кор. проф. Васил Николов.Освен древният съд, археолозите показаха къщи с необичайна големина за времето си. Едната, от които с площ от 300 кв. м. и разкриха рецептата на древната мая за хляб, съдържаща жито и диви растения, оставени да ферментират.Селището е опасано от ров с дълбочина - 70 см. Ровът не е имал укрепителна или охранителна функция, а магическа. Проф. Николов обясни, че всички селища от тази епоха имат такива ровове, но появата им в Средна и Западна Европа, е станала на по-късен етап.Откритията археолозите искат да представят в сборник, с който да разкажат за живота по тези земи. Кметът Фандъкова от своя страна заяви, че вече има готов проект за този археологически парк, предвиждащ експонирането на археологически останки и обособяването на паркова част. Ще бъде изграден и посетителски център, така че обектът да е достъпен за туристи, без да се пречи на разкопките и проучванията.", "date": "2017.07.19", "title": "Селището в \"Слатина\" на повече от 8000 г."}
{"url": "https://news.bg/politics/turski-voenni-moryatsi-ne-otdadoha-chest-na-ministar-karakachanov.html", "text": "Екипажът на турската фрегата \"Ялдъръм\" не отдаде чест на българския военен министър Красимир Каракачанов при срещата на военните кораби на море. Това стана по време на военноморското учение \"Бриз 2017\", съобщи БНТ.Единствено турските военни не излязоха на палубата, за да поздравят официалните гости - президента Румен Радев и министъра на отбраната Красимир Каракачанов.Всички други екипажи, участващи в учението, преминаха парадно пред фрегатата \"Дръзки\", където бяха гостите. Те поздравиха българския държавен глава, отдавайки чест.Контраадмирал Митко Петев, командир на Военноморските сили коментира, че този въпрос ще бъде обсъден по време на заключителния етап от морските маневри. \"Трябва да видим какви са били причините за това нещо и какво стои зад това действие. Все пак всеки прибързан коментар би бил излишен и ненужен\", заяви контраадмирал Петев.\"Едно мащабно учение, не само като брой участници, но и като брой решавани задачи и сложност на сценариите\", коментира президентът и върховен главнокомандващ на Въоръжените сили Румен Радев.В отговор на журналистически въпрос за модернизацията на Военноморските сили министърът на отбраната Красимир Каракачанов посочи, че корабостроителната програма ще бъде факт, но освен за нови кораби, трябва да бъдат отделени средства и за частичната модернизация на плавателни съдове, които в момента са на въоръжение във ВМС.\"Мое категорично убеждение е, че построяването на нови кораби трябва да стане с категоричното участие на нашата индустрия\", заяви още Каракачанов, който присъства на ВИП-деня на учението.\"За пореден път българските военни моряци показаха професионализъм и демонстрираха своите способности\", каза командирът на ВМС контраадмирал Митко Петев.В първия епизод от заключителния етап на националното военноморско учение с международно участие \"Бриз 2017\" гостите наблюдаваха действия на съвместни групи за специални операции на ВМС на България и Кралската морска пехота на Великобритания. Този епизод отработва бойни способности по неутрализиране на терористи, които са завладели кораб и подготвят голям терористичен акт по критичната инфраструктура на страната. В операцията участва хеликоптер \"Пантер\", който прелята на 3-5 метра над водата и стовари екипа от командоси, които извършиха операцията по обезвреждането на терористите.Ликвидирането на пожар на търговски кораб в пристанище беше извършено от военнослужещи от ВМС, съвместно с представители на различни държавни, областни и регионални организации. С този епизод и с операцията по противодействие на нелегален трафик на мигранти и спасяване на голям брой бедстващи хора на море се отработват необходими способности за действия при кризи от невоенен характер, в които участват и граждански структури.С операцията по отразяване на асиметрични заплахи на море бяха демонстрирани способности, чието придобиване се определя от съвременните заплахи за сигурността.Гостите имаха възможност да наблюдават и бойните способности на военноморските ни сили, свързани с отразяване на атака от въздушен противник, атака на подводница от корабна поискова група с използване на противоподводни бомби, както и артилерийска стрелба по въздушна цел.Демонстрациите завършиха с отдаване на чест на построените кораби, участващи в учението: фрегата \"Верни\", фрегата \"Смели\", корвета \"Решителни\", румънската фрегата \"REGELE FERDINAND\", турската фрегата \"YILDIRIM\" и ескадрен миноносец \"DUNCAN\" от Великобритания.", "date": "2017.07.19", "title": "Турски военни моряци не отдадоха чест на министър Каракачанов "}
{"url": "https://news.bg/world/ungariya-sprya-mezhdunarodnite-vlakove-zaradi-bombena-zaplaha.html", "text": "Унгарската полиция спря и опразни всички 18 международни влака в страната в отговор на бомбена заплаха, се казва в съобщение на силите на реда, цитирано от Ройтерс.Полицията поясни, че са получили обаждане от мъж, който е сигнализирал за поставени експлозивни устройства в международните влакове, намиращи се на територията на страната.\"Полицията провежда претърсвания на влаковете\", се пояснява в съобщението на властите.", "date": "2017.07.19", "title": "Унгария спря международните влакове заради бомбена заплаха"}
{"url": "https://news.bg/world/v-sao-paulo-boryat-zadrastvaniyata-s-helikopteri-taksita.html", "text": "Докато \"Юбер\" промени транспортните услуги в много градове по света, адските задръствания в Сао Пауло доведоха до създаването на ново приложение, което отваря небето за пътниците: Voom - такси услуга с хеликоптер, при която се таксува спрямо дистанцията и теглото на пътника, съобщава АФП.Новата услуга е божи дар за бързащите, но само ако метеорологичното време позволява.12-милионният град има сериозни проблеми с огромните задръствания. В града има 5,9 милиона автомобила или един на всеки двама души. В пиковите часове трафикът може да достигне до дължина 576 километра.Бизнес начинанието е от април. Приложението пита пътниците за теглото и багажа им, а след това изпраща калкулираната цена.Около 30 километра се вземат за 9 минути и струва 150 долара. Други компании, предлагащи услуги с хеликоптери, вземат 10 пъти повече и пътуванията трябва да бъдат заявени най-малко два дни предварително.Сао Пауло е на върха на списък с 500 града, които от Voom са избрали за дебюта си поради различни причини. Градът е с най-големия флот от хеликоптери в света. В Сао Пауло има около 700 хеликоптера, почти 1/3 от всички в Бразилия, и около 530 площадки за кацане.В момента между шестима и десетима души използват услугата всеки ден.", "date": "2017.07.19", "title": "В Сао Пауло борят задръстванията с хеликоптери таксита"}
{"url": "https://news.bg/crime/vazhna-informatsiya-za-balgarite-s-postradali-koli-na-halkidiki.html", "text": "Във връзка с циклона \"Медуза\", който нанесе множество материални щети на гръцкия полуостров Халкидики, от Министерството на външните работи информират, че българските граждани с пострадали автомобили могат да подадат молба за издаване на уверение относно настъпили щети в Противопожарната служба в град Полигирос.Необходимо е да бъдат предоставени данните на заявителя и на автомобила. В молбата българските граждани могат да посочат как желаят да получат уверението - лично, по имейл или по факс.Същата процедура е валидна и за щети върху жилище, документи, лични вещи.Молбата за предоставяне на уверение може да бъде подадена на място на адрес - ул. Политехнио, № 3, п.к. 63100 , Полигирос, по факс - 0030 23710 22 798 и 0030 23710 21 981, или по електронен път на адрес pypoligirou@gmail.com.Контакти за връзка с Противопожарната служба в Полигирос: ул. Политехнио, № 3, п.к. 63100 , Полигирос, тел: 0030 - 23710 22 644email: pypoligirou@gmail.comГенералното консулство на България в Солун е в постоянен контакт с местните власти и има готовност да окаже съдействие на нуждаещите се за попълване и изпращане на молбите към Противопожарната служба в Полигирос. При необходимост от допълнителна информация българските граждани могат да се обърнат към Генералното консулство в Солун на следните телефони:0030 2310 829 2100030 2310 869 5100030 2310 869 520", "date": "2017.07.19", "title": "Важна информация за българите с пострадали коли на Халкидики "}
{"url": "https://news.bg/world/netanyahu-s-ostro-izkazvane-za-es-pri-neizklyuchen-mikrofon-v-budapeshta.html", "text": "Премиерът на Израел Бенямин Нетаняху остро разкритикува ЕС по време на закрита среща в унгарската столица Будапеща тази сутрин, пише \"Аарец\".Нетаняху заяви пред премиерите на Унгария, Чехия, Полша и Словакия, че поведението на ЕС към Израел е откачено.Въпреки че срещата беше при закрити врата, инцидентно изказването на израелския лидер беше чуто от репортерите по предадените им от организаторите на срещата слушалки, макар че няколко минути по-късно от екипа на Нетаняху установиха пропуска и спряха микрофоните., оплака се Нетаняху.\"Това е безумно. Наистина безумно\", продължи той, имайки предвид настояването на ЕС да сключи споразумение за асоцииране с Израел при определени условия, свързани с мирния процес.\"Не става въпрос за моя интерес. Говоря за интереса на Европа\", добави той.\"Ние имаме специални отношения с Китай. И те не ги е грижа. Те не се интересуват от политически въпроси. Премиерът на Индия Нарендра Моди заяви, че иска вода за народа си. Откъде ще я взема? Рамала? Не\", поясни той, допълвайки, че израелските крави произвеждат повече мляко от всички други по света - двойно повече от европейските средни равнища.Нетаняху помоли лидерите на държавите от Централна Европа \"да ни помогнат и да помогнат на Европа да ускори споразумението за асоцииране с ЕС\".Според него \"ЕС подкопава сигурността си с подкопаването на Израел. Европа подрива напредъка си, тъй като подкопава връзката си с израелските иновации чрез безумен опит да създаде условия\".Унгарският премиер Виктор Орбан го прекъсна и се разсмя: \"\".Нетаняху отговори от своя страна, че Европа трябва да реши дали иска да продължи да съществува и да процъфтява, или да се свие и да изчезне.\"\", изтъкна израелският лидер.\"\", продължи израелският лидер.За американската политика в Близкия изток израелският лидер атакува бившия президент на САЩ Барак Обама. \"\", коментира той.", "date": "2017.07.19", "title": "Нетаняху с остро изказване за ЕС при неизключен микрофон в Будапеща"}
{"url": "https://news.bg/int-politics/nachalnikat-na-frenskata-armiya-hvarli-ostavka-zaradi-oryazvaneto-na-razhodite.html", "text": "Началникът на Генералния щаб на френската армия ген. Пиер дьо Вилиер е подал оставка, след като не се е съгласил с президента Еманюел Макрон за орязването на военните разходи, което правителството планира, съобщават френските медии.Дьо Вилиер заяви по-рано, че не подкрепя орязването на разходите в бюджета за отбрана и добави: \"Може да съм глупав, но знам кога съм такъв.\"Генералът също така добави в профила си във \"Фейсбук\": \"Никой не заслужава да бъде сляпо следван.\"През уикенда Макрон коментира, че Дьо Вилиер трябвало да е наясно кой командва и подчерта, че ако шефът на Генералния щаб и президентът не са съгласни един с друг, \"началникът на Генералния щаб си отива\".Ген. Пиер дьо Вилиер коментира в нарочно изявление, че повече не може да \"гарантира устойчивостта на модела на армията\", което смята за необходимо, за да гарантира отбраната на Франция.Френското правителство през миналата седмица обяви големи бюджетни съкращения, за да приведе дефицита в рамките на изискванията на ЕС от максимум 3 процента.По-късно Макрон назначи ген. Франсоа Льокоентр за нов началник на генералния щаб. ", "date": "2017.07.19", "title": "Началникът на френската армия хвърли оставка заради орязването на разходите"}
{"url": "https://news.bg/world/berlin-privika-turskiya-poslanik.html", "text": "Германското външно министерство привика турския посланик във връзка със задържането на германец и няколко други активисти за защита на човешките права, съобщава ДПА.Те са арестувани по обвинения в подпомагане на въоръжена терористична група.По-рано днес германският канцлер Ангела Меркел разкритикува остро задържането от страна на Турция на шестима правозащитници, включително един германски, и обеща да работи за неговото освобождаване.Говорител на министерството поясни, че на посланика е било заявено \"много ясно\", че арестите са неразумни и е поискано от него да убеди правителството в Анкара да изпълни искането на Германия за незабавното им освобождаване.Външният министър Зигмар Габриел ще прекъсне лятната си ваканция и ще се върне в Берлин в четвъртък, за да отговори на \"драматичната ескалация\".Говорителят на германското правителство Щефан Зайберт заяви, че 45-годишният Петер Щойдтнер, фотограф и защитник на човешките права, трябва да получи достъп до служителите на германското консулство, докато е задържан от властите.Зайберт описа ситуацията като \"сериозна и тъжна\".Активистите бяха задържани в Истанбул преди 2 седмици.Щойдтнер е 23-ият германец, задържан от турските власти от неуспешния опит за преврат през юли 2016 г.", "date": "2017.07.19", "title": "Берлин привика турския посланик"}
{"url": "https://news.bg/energy/podpisahme-memorandum-s-gartsiya-rumaniya-i-ungariya-za-gazov-koridor.html", "text": "България подписа меморандум с Гърция, Румъния и Унгария за реализацията на Вертикален газов коридор. Документът беше подписан от представители на газовите компании - \"Булгартрансгаз\" ЕАД, ICGB AD, DESFA S.A., FGSZ LTD и SNTGN TRANSGAZ S.A. Това се случи по време на провелата се днес, 19 юли съвместна среща в Букурещ.Припомняме, че през септември 2016 г. енергийните министерства на България, Гърция, Румъния и Унгария подписаха меморандум за реализацията на Вертикалния газов коридор в рамките на заседание на Групата на високо равнище за газова междусистемна свързаност в Централна и Югоизточна Европа (CESEC).Целта на настоящия меморандум е сътрудничество между газовите компании за реализацията на коридора за двупосочен пренос на природен газ, който свързва междусистемно мрежите на България, Гърция, Румъния и Унгария.Страните се съгласяват, че настоящият меморандум ще служи за засилване на бъдещото сътрудничество по отношение на анализа на възможността за изграждане на необходимата газопроводна система.Отчитайки географското разположение на четирите страни, подобряването на националните им инфраструктури и изграждането на липсващите междусистемни връзки, ще допринесе за постигане целите на Европейския енергиен съюз.", "date": "2017.07.19", "title": "Подписахме меморандум с Гърция, Румъния и Унгария за газов коридор"}
{"url": "https://news.bg/politics/borisov-e-optimist-za-razshiryavaneto-na-es.html", "text": "Берлинският процес няма да остане само на книга, а ще има и реално изпълнение. Това заяви премиерът Бойко Борисов по време на годишната среща с посланиците на Република България в София. Припомняме, Берлинският процес е дипломатическа инициатива за разширяване на ЕС.Премиерът изтъкна, че е оптимист по отношение на разширяването на ЕС със страните от Западните Балкани след срещите в Дубровник и в Триест. Той бе категоричен, че за много от колегите кандидат-членове на ЕС, вече е станало ясно, че народите им са в Европа. \"Те трябва да им дадат перспектива. Политическите елити там трябва да намерят необходимия сговор или необходимата толерантност помежду си - да не пречат на своите държави да вървят напред\", посочи Борисов.Според него, ако за младите хора в страните от Западните Балкани - Македония, Сърбия, Черна гора, Босна, не се даде перспектива, след 5 или 7 години да бъдат част от ЕС, младите хора ще отидат да живеят там, където е по-добре.Министър-председателят Бойко Борисов очерта три основни причини поради които България е получила възможност да участва в срещата в Триест. По думите му първата причина, е, че България е завидно стабилна на фона на целите Балкани. Второ - нашата политика е на добросъседство, искрено с всички останали държави. Трето - нашите предложения са в абсолютен унисон с това, което Брюксел желае за Западните Балкани, е в интерес и на България.Борисов допълни, че когато е предупредил лидерите на върха по време на срещата в Триест, че повтарят сценария за бивша Югославия, реакцията им била: \"В първия момент - малко се вцепениха, но след това се съгласиха, че съм прав\".Той настоя пред българските дипломати, че всяка една държава от Балканите трябва да има излаз към всяка от своите съседки. \"Да са разтворени във всички посоки, а не капсулирани в рамките на шестте\", отсече Борисов.Премиерът изрази задоволство, че Коридор номер 8 - жп връзката Скопие - България излиза на Перник. По думите му е въпрос на инженерно решение дали да не бъде при Благоевград или Сандански, ако се скъсява разстоянието. Той посочи, че предстои изграждането на връзката София-Белград. \"Имаме София-Солун, имаме София-Истанбул, имаме София-Бургас\", каза той.Борисов информира дипломатите ни, че е разговарял с румънския си колега. Очаква се до месец да бъде изградено затвореното вече пет години ГКПП при силистренското село Кайнарджа, изградено с европейски средства от 6 млн. евро. \"Обеща до един месец максимум, защото от нас е готова сухопътната граница с Румъния, остава те да го доправят\", каза премиерът за разговора със своя румънски колега.Той бе категоричен, че ще се работи за още един мост над Дунава. Регулярното българо-румънско съвместно заседание тази година ще се състои в началото на септември във Варна. На него е поканен и гръцкият премиер Алексис Ципрас.", "date": "2017.07.19", "title": "Борисов е оптимист за разширяването на ЕС "}
{"url": "https://news.bg/politics/na-patriotite-im-se-usladi-vlastta-gotovi-za-oshte-edin-mandat.html", "text": "\"Обединени патриоти\" (ОП) готови за още един управленски мандат. Вицепремиерът Валери Симеонов сподели амбициозните си планове на среща в Народно събрание между ОП и здравния министър Николай Петров.Симеонов иска справяне с фалшивите инвалидни пенсии. Всичко това трябва да даде финансов резултат, изтъкна той. От това зависела поетапната индексация на всички пенсии, не само на минималната. Това било дългосрочен финансов ресурс за доходите на пенсионерите и го амбицира за поне още едно коалиционно управление с участието на патриотите.Лидерът на \"Атака\" Волен Сидеров пък е готов на радикални промени в здравния сектор. Няколко са приоритетите на патриотите - НЗОК, болниците да не са чак толкова търговски дружества, да се пресече изтичането на пари. Ако се наложи и промяна в Закона за лечебните заведения, ще има да не са търговски дружества, планира националистът.Сидеров иска засилване ролята на профилактиката, както и ограничаване на зависимите.Поетапна демонополизация на НЗОК, иска той. Патриотите искат преодоляване на регионалните дисбаланси.Здравеопазването се оказа най-горещият проблем на обществото, коментира и Искрен Веселинов. На първо място сме по смъртност в ЕС и в света, както посочва доклад на ЦРУ.Патриотът се обяви срещу насилието над медици. Спешната помощ да бъде оборудвана в най-скоро време, иска още той.Министърът пък подкрепя всеки по-тесен контакт със законодателите. Ситуацията е близо до катастрофалната, сподели здравният министър Николай Петров за финансовото състояние на лечебните заведения. Имало болници дори със запорирани сметки.Ще предложи унифицирана система за управление на лечебните заведения. Пилотно тя трябвало да стартира през октомври в някои лечебни заведения, а после и в други.Той иска от депутатите да подкрепят повече средства за два скринингови прегледа.Да се дефинират конфликтните точки, където се съобщават лоши нови и се приемат спешни случаи, планира Петров в борбата срещу насилието над медици.Ще се въведе и видеонаблюдение, ще има и оборудване на линейките с паник бутони и GPS системи. Спешните екипи ще имат директна връзка с охранителни фирми.Неприятни изненади очаквали шофьорите, пътуващи под въздействието на упойващи вещества, обясни още той. Нови строги наредби щели да ловят дрогираните зад волана.Битка на много интереси спъвали реформите в здравеопазването досега, стана ясно още от изявлението на здравния министър.", "date": "2017.07.19", "title": "На патриотите им се \"услади\" властта, готови за още един мандат "}
{"url": "https://news.bg/world/rokadi-v-turskiya-kabinet.html", "text": "Премиерът на Турция обяви рокади в кабинета, заменяйки или размествайки 11 министри в 26-членния кабинет, включително министрите на правосъдието и отбраната, информира АП.Промяната идва след увеличаването на властовите позиции на президента Реджеп Ердоган, който се оплака от липса на свежест в редиците на управляващата партия.Бинали Йълдъръм посочи депутата Абдюлхамит Гюл като нов министър на правосъдието, а бившият вицепремиер Нуреттин Джаникли става военен министър. Те заменят съответно Бекир Боздаг и Фикри Ъшък, които стават заместници на премиера. Като цяло четирима от петимата вицепремиери са сменени.Ключовите министерства, свързани с икономиката, финансите, външните работи, вътрешните работи и по въпросите на ЕС, остават непроменени.Йълдъръм назначи Жюлиде Саръероглу за министър на труда и социалните грижи, увеличавайки броя на жените в кабинета до две.Премиерът съобщи рокадите след необявена среща с Ердоган. Той ги описа като \"смяна на кръвта\".", "date": "2017.07.19", "title": "Рокади в турския кабинет"}
{"url": "https://news.bg/world/ruski-deputat-zakleymi-bolnite-amerikanski-medii-za-vtorata-sreshta-tramp-putin.html", "text": "Високопоставен руски депутат заклейми американските медийни информации за неогласена втора среща между президентите Доналд Тръмп и Владимир Путин на вечеря на проведената по-рано този месец среща на Г-20 в Хамбург, съобщава ДПА.Алексей Пушков, депутат в горната камара на руския парламент, написа в \"Туитър\" на руски, че \"сега в САЩ създадоха скандал около фалшива новина за \"тайна вечеря\" между Путин и Тръмп\".\"Те настояват да се разкрият подробности за таен разговор, който не се е провел\", добави Пушков.\"Те са болни\", написа той, заемайки позицията на Белия дом спрямо американските медии.На 7 юли двамата лидери проведоха първата си среща, която продължи повече от 2 часа и беше широко отразена от международните медии.Но вчера американски медии информираха, че Путин и Тръмп са провели втора, неразкрита до момента среща на 7 юли вечерта. Срещата е продължила около час, пише \"Ню Йорк таймс\", отбелязвайки, че не е имало американски представители на правителството, а само преводач на Кремъл.\"Фалшивата новинарска история за тайна вечеря с Путин е \"лудост\", написа Тръмп в \"Туитър\".\"Всички лидери на Г-20 и съпругите им бяха поканени от канцлера Меркел. Пресата знаеше\", добави той.", "date": "2017.07.19", "title": "Руски депутат заклейми \"болните\" американски медии за втората среща Тръмп-Путин"}
{"url": "https://news.bg/politics/ne-sme-izpalnili-58-merki-po-dogovora-s-es.html", "text": "Доклад за изпълнението на Плана за действие за 2017 година с мерките, произтичащи от членството на Република България в Европейския съюз, приеха министрите от кабинета \"Борисов-3\" по време на редовното заседание на МС. Мерките са към 30 юни 2017 година.Общо 148 са предписанията до края на юни. От тях са изпълнени 90 мерки. Неизпълнените мерки са 58, което представлява 39,2 % неизпълнение. От неизпълнените мерки 32 са законопроекти, като 16 от тях са свързани с отстраняване на допуснати нарушения на правото на Европейския съюз. От неизпълнените мерки 21 са свързани със започнати процедури за нарушения по Договора за функционирането на Европейския съюз.Към доклада са посочени и 22 директиви на ЕС в областта на Вътрешния пазар с изтекъл или изтичащ срок за транспониране края на месец ноември 2017 г. В Информационното табло за Вътрешния пазар през ноември 2017 г., което включва директиви, чиито срок на въвеждане беше 31 май 2017 г., резултатът за България е 14 невъведени директиви от общо 1036, поясняват от МС.Министерският съвет прие доклада и възложи на министрите съобразно своята компетентност да предприемат необходимите действия за изпълнението на неизпълнените мерки.", "date": "2017.07.19", "title": "Не сме изпълнили 58 мерки по Договора с ЕС "}
{"url": "https://news.bg/regions/babh-proveryava-targovtsite-na-zehtina.html", "text": "Българската агенция по безопасност на храните (БАБХ) извърши 1 140 проверки на предлаганите на пазара маслинови масла и растителни масла смес, с вложено в състава им маслиново масло.Проверката се провежда на територията на цялата страна. Обект на инспекциите станаха супермаркети и специализирани хранителни магазини, складовете за търговия на едро и дребно,както и логистични центрове на търговските вериги. Инспекторите на БАБХ провериха и производствените обекти, с дейност производство и/или бутилиране на захтин и смеси от растителни масла.В хода на проверките са взети 20 проби за лабораторни изпитвания за съответствие с характеристиките на категориите маслинови масла.В резултат на проверките са издадени 183 предписания за спиране от реализация. Спрените продукти в повече случаи не отговарят на стандартите за търговия на маслинови масла. Възбранени са близо 10 000 литра зехтин.Според резултатите на БАБХ на родния ни пазар се предлагат няколко видове маслинови масла. Най-често срещаните нарушения са срещани при изискванията за етикетирането, характеристиките и наименованията на маслиновите масла. Най-често обозначенията на опаковките били само за търговската марка, като липсвало описание или налична информация и изображения.", "date": "2017.07.19", "title": "БАБХ проверява търговците на зехтина"}
{"url": "https://news.bg/regions/otstraniha-ot-dlazhnost-direktora-na-kat-plovdiv.html", "text": "Началникът на \"Пътна полиция\" в Пловдив Николина Джамбова е била освободена от длъжност, съобщи БНР. Тя заемаше този пост от месец октомври 2016 година.По думите на директора на Областната дирекция на МВР Атанас Илков Джамбова е освободена от поста, защото след извършена проверка били установени пропуски в работата на сектора.Джамбова вече е назначена на друг пост - в отдел \"Охранителна полиция\" като началник на групата за видеонаблюдение.Към момента не е ясно кой ще поеме поста на началник на \"Пътна полиция\" в Пловдив.", "date": "2017.07.19", "title": "Отстраниха от длъжност директора на КАТ - Пловдив"}
{"url": "https://news.bg/crime/mareshki-ne-vyarva-na-institutsiite-nay-veche-na-prokuraturata.html", "text": "\"Нямам намерение да казвам кой ми е оказвал натиск, защото нямам никакво основание да вярвам в институциите, в частност на прокуратурата\". Това заяви пред журналисти лидерът на партия \"Воля\" Веселин Марешки.Той бе разпитан в специализираното звено \"Антикорупция\", заради думите му, че върху него е оказван натиск да прекрати бизнеса си с горива. Марешки е споделил пред прокурорите единствено, че няма никакво основание да вярва на прокуратурата и затова няма как да каже кои са хората, които го заплашват, защото така щял да се изложи на по-голяма опасност. Той допълни, че няма доверие, че някой ще го защити.По думите му, чувства се заплашен и това, което е предприел е публичност. На въпрос дали ще поиска оставката на главния прокурор Сотир Цацаров, народният представител отговори, че всеки, който не си върши работата трябва да напусне мястото, което заема, но към този момент не иска оставката му. Марешки отрече да е клеветил прокурор Виолета Радева и допълни, че е задал въпроси по информация в медиите. Той изрази надежда, че държавното обвинение ще провери информацията.\"Излиза, че главният прокурор е най-големия артист, защото ако той прави това нещо и в същото време обвинява някой друг, това е висша форма на артистизъм\", заяви Марешки във връзка с изказването на Цацаров, че депутатът играе театър.Лидерът на \"Воля\" каза още, че очевидно и главният прокурор не вярва на прокуратурата, защото коментирал, че скандалът \"ЦУМ-гейт\" е сценарий, но не посочил чий.", "date": "2017.07.19", "title": "Марешки не вярва на институциите, най-вече на прокуратурата"}
{"url": "https://news.bg/int-politics/iran-se-zareche-da-dade-otpor-na-sasht.html", "text": "Президентът на Иран Хасан Рохани обяви, че новите икономически санкции на САЩ срещу страната му, са в нарушение на ядреното споразумение между Иран и шестте световни сили, сключено през 2015 г., като обеща Техеран да окаже отпор, съобщава \"Ройтерс\".Администрацията на американския президент Доналд Тръмп вчера наложи нови санкции на Иран заради програмата му за балистични ракети и настоя, че \"вредните дейности\" на Техеран в Близкия изток подкопават всякакви \"положителни приноси\" от ядреното споразумение.\"Някои действия на американците са в разрез с духа и дори буквата на споразумението. Ще се съпротивяваме на тези намерения и действия\", зарече се държавният глава на Иран.\"Част от кроежите на САЩ са да действат така, че да накарат Иран да заяви, че няма да спазва ангажиментите си. Смятам, че американците ще се провалят, тъй като ние винаги спазваме международните си задължения\", коментира още Рохани.", "date": "2017.07.19", "title": "Иран се зарече да даде отпор на САЩ"}
{"url": "https://news.bg/regions/stroim-novi-9-km-ot-avtomagistrala-hemus.html", "text": "910 дни е срокът за изпълнение на обществената поръчка за изграждането на новия участък от АМ \"Хемус\" - между пътните възли \"Ябланица\" и \"Боаза\". Новата отсечка ще бъде 9.3 километра.От тези 910 дни срок от половин година е предвиден за проектирането на новата отсечка. 730 дни са предвидени за самото изграждане на обекта.Това стана ясно днес при подписването на договорите за строителство и строителен надзор на обекта. Договорът беше подписан от председателя на Управителния съвет на Агенция \"Пътна инфраструктура\" инж. Дончо Атанасов и инж. Живко Недев - представител на Консорциум \"ХВП Ябланица\" ДЗЗД. На подписването присъстваше и министърът на регионалното развитие и благоустройството Николай Нанков.В рамките на проекта е предвидено и изграждането на 5 селскостопански подлеза, 2 селскостопански надлеза, както и подлез при общинския път от Брестница към пешерата Съева дупка. Ще бъде изградена етапна връзка в близост до село Брестница за връзка с път I-4 Коритна - Белокопитово.Договорът възлиза на 54 990 000 лв. без ДДС, а изпълнител на проекта е дружеството \"ХВП Ябланица\" ДЗЗД.По време на подписването на договора Нанков посочи, че в момента се извършва и физическото проектиране на 50-километровата отсечка между пътен възел \"Боаза\" и разклона на второкласния път II-35 между Ловеч и Плевен. Строителството на тази отсечка ще бъде разделено на три етапа.За изграждането на новата отсечка ще бъдат отчуждени имоти - частна държавна собственост. Имотите са в участък 1, който е с обхват от км 78+884 до км 87+800. Въпросните терени се намират в землището на град Ябланица и село Брестница, област Ловеч. Финансирането по процедурата се осигурява от Агенция \"Пътна инфраструктура\".Един от имотите, който ще бъде отчужден, е предоставен за управление на Висшия съдебен съвет за нуждите на Военно-окръжната прокуратура - София и на Софийската районна прокуратура.Променя се статутът и на осем имота в областите Монтана, Плевен, Ловеч, Ямбол, София и Пловдив. Те ще преминат от публична в частна държавна собственост. Досега те са били под управлението на Министерството на отбраната, но са с отпаднала необходимост за ведомството.Имотите са:Други 15 имота със статут на публична държавна собственост също стават частна държавна собственост с решение на Министерски съвет. Те се намират в местността \"Военен полигон\" в землището на село Малък манастир, община Елхово. За Министерството на отбраната те са с отпаднала необходимост и с тях ще могат да се извършват разпоредителни действия като продажба чрез търг според Закона за държавната собственост.", "date": "2017.07.19", "title": "Строим нови 9 км от автомагистрала \"Хемус\""}
{"url": "https://news.bg/crime/bez-sporove-deputatite-promeniha-zakona-za-sadebnata-vlast.html", "text": "Депутатите се заеха с първо четене на Закона за съдебната власт. С него се цели повишаване на гаранциите за независимост и безпристрастност на съдиите, прокурорите и следователите, както и премахване на всички предпоставки за упражняване на влияние върху органите на съдебната власт.Предлага се изравняване на статута на изборните членове на Висшия съдебен съвет при прекратяване на мандата им с този на магистратите, заемали длъжностите, посочени в чл. 195 ал. 3 от ЗСВ, както и се прецизира забраната за упражняване на търговска дейност от магистратите.С цел гарантиране на пълен политически неутралитет на магистратите се предлага отнемане на възможността магистратите да могат да бъдат членове на избирателни комисии.Въвеждат се гаранции за свободата на професионално сдружаване на магистратите и се предвижда съсловните организации да не могат да упражняват дейност различна от тази, насочена към защитата на професионалните им интереси, както и се предлага в такива организации да членуват единствено лица, които са действащи магистрати.Със законопроекта се въвеждат промени във финансирането и в начина на формиране на имуществото на сдруженията с идеална цел, създадени от съдии, прокурори и следователи, както и на професионалните организациите на съдебните служители. С оглед особеностите на тяхната професия се предвижда източници на финансиране да бъдат само членски внос, имуществени вноски и дарения от техните членове.Предлага се създаването на Съвет за партньорство, който да обхваща представители на всички професионални организации, чиито членове са над пет процента от съответния числен състав на съдии, прокурори и следователи, като се гарантира и представителство на магистратите, които не членуват в такива организации.Законопроектът въвежда отстраняване от длъжност на магистрати във всички случаи на обвинение за тежко умишлено престъпление от общ характер, като се запазват гаранциите, свързани с временния характер на такова отстраняване, както и с получаването на минимална работна заплата за срока на действието на тази мярка.Предвижда се всички магистрати да подават декларация, в която да се разкриват техните дейности и членства, а не само за новоназначените, като така се цели да се гарантира независимостта и равнопоставеността на магистратите.Предложенията минаха без спорове със 116 гласа \"За\", 6-ма бяха \"против\" и 52-ма се въздържаха.", "date": "2017.07.19", "title": "Без спорове депутатите промениха Закона за съдебната власт"}
{"url": "https://news.bg/crime/tayna-e-za-kakvo-borshosh-e-izharchil-parite-na-ndk.html", "text": "Следствена тайна е за какво точно бившият директор на НДК Мирослав Боршош е изхарчил парите, определени за ремонт на сградата, където ще гостуват участниците в европредседателството ни. Това стана ясно на брифинг на говорител на главния прокурор Румяна Арнаудова.Той е с мярка \"Подписка\" и с две обвинения - нецелево разходване на средства и в умишлена безстопанственост, уточниха от Специализирано звено \"Антикорупция\".\"Напълно възможно е да се стигне до събиране на доказателства, които да обосноват по-високия размер на причинената имуществена щета за държавата\", каза още Румяна Арнаудова.На въпрос дали има някой, който е бил над Боршош и да е трябвало да бъде наясно с извършените нарушения, Арнаудова отговори така \" Ако отговоря на този въпрос,ще трябва и веднага да отговоря кой е следващият обвиняем. Когато имаме сигурни доказателства за участие, ако има въобще такова и на други лица, тогава ще го обявим официално и публично\".Тези 1,700 млн. лева са безвъзвратно изгубени и с тях са заплатени дейности, които не влизат категорично в целите, за които са отпуснати тези средства, а именно - за реконструкция на сградата, обясни говорителят на главния прокурор.Арнаудова уточни, че това са началните и работните обвинения по отношение на Боршош, тъй като продължава анализът на изисканите и вече получени над 4000 договора, които той е сключил в качеството си на изпълнителен директор. Договорът, за който му е повдигнато обвинение за умишлена безстопанственост е за ползването на лекия автомобил \"Лексус\".Арнаудова обясни, че продължават да събират доказателства за разходването на средства по останалите договори. \"Според нас, на пръв поглед, има доста такива договори, така че вероятно предстои повдигане на обвинение и за други подобни престъпления\", заяви Арнаудова.По първото му обвинение - нецелево изразходване на средства, представляват част от средствата, които са му били отпуснати по силата на решение на Министерския съвет в размер на 17 млн. лева.До сега е установено, че от момента на отпускането (в частност 23 август миналата година) до края на януари тази година, средствата, които са били изразходвани нецелево, са на стойност около 1, 700 млн. лв. Назначена е допълнителна съдебно-счетоводна експертиза, която да установи каква част от целевите средста са изразходвани до края на мандата на Боршош, т.е до месец юни.Тя уточни, че очакват Агенцията за държавна финансова инспекция да приключи финансовата инспекция на НДК, за да стане ясно дали тази институция е установила законосъобразност или незаконосъобразност във връзка с проведените обществени поръчки за ремонта на сградата на НДК.\"Това може да повлече и увеличаване на нецелево разходваните средства\", коментира Арнаудова. Тя бе категорична, че ако съберат доказателства за вина на други лица, спецзвеното няма да се поколебае да повдигне обвинение.", "date": "2017.07.19", "title": "Тайна е за какво Боршош е изхарчил парите на НДК"}
{"url": "https://news.bg/politics/ms-odobri-3-godishna-strategiya-za-balgarskata-banka-za-razvitie.html", "text": "Министрите от кабинета \"Борисов-3\" одобриха тригодишна стратегия за дейността на Българската банка за развитие за периода 2017 - 2020 година, съобщиха от Министерския съвет.Стратегията представя текущото състояние и бъдещите приоритети и цели на банката. Ключов приоритет в нея е развитието на програмите за индиректно финансиране на малките и средни предприятия.В документа е предвидено да продължи търсенето на други форми за кредитиране, както и на възможности за разнообразяване на предлаганите програми и продуктови линии. Приоритет е поставен върху предекспортно и експортно финансиране, мостово финансиране на проекти по оперативни програми, финансиране за изпълнение на национално и/или регионално значими проекти, в т.ч. и по възложени мандати, дългосрочно инвестиционно и проектно финансиране за технологично обновление, повишаване на конкурентоспособността и ефективността на икономическите субекти.Решението е в изпълнение на чл. 4, ал. 4 от Закона за Българската банка за развитие, според който тригодишната стратегия за дейността на банката се одобрява по предложение на министъра на финансите и министъра на икономиката в съответствие с националната икономическа политика.", "date": "2017.07.19", "title": "МС одобри 3-годишна стратегия за Българската банка за развитие"}
{"url": "https://news.bg/politics/s-350-mil-lv-garantirat-stabilnostta-na-energetikata-ni.html", "text": "Над 355 млн. лв. са събрани през 2016 г. във фонд \"Сигурност на електроенергийната система\", показва отчетът на фонда, стана ясно днес на Министерски съвет.Регламентацията в закона е, че във фонда се събират по 5 % от месечните приходи от продажби на електроенергия на производителите и вносителите в страната, приходи от оператора на електропреносната, проходи от операторите на газопреносната, приходи от оператори на съоръжения за съхраняване на природен газ, както и приходи от търгове за продажба на квоти емисии парникови газове.От вноските са събрани 215,164 млн. лв., а от продажба на квоти - 140,741 млн. лв.Разходите за издръжката на фонда през изминалата година са в размер на 131,9 хил. лв. Покриване на разходите на Обществения доставчик са в размер на 290,713 млн. лв., е записано още в отчета.", "date": "2017.07.19", "title": "С 350 мил. лв. гарантират стабилността на енергетиката ни"}
{"url": "https://news.bg/world/razbiha-golyam-kanal-za-nelegalni-tsigari-v-gartsiya-plasirali-i-v-balgariya.html", "text": "Голям канал за производство на незаконни цигари в Гърция е бил разбит, като те са пласирани на черния пазар в няколко европейски страни, сред които и България, съобщава кореспондентът на БНР в Атина.Износът е извършван в тайници на ТИР-ове, собственост на \"кухи\" фирми, регистрирани в България и в Румъния.Повече от година гръцката полиция е следяла организаторите на престъпната група, които често са пътували до България и Румъния.Опаковката и цигарената хартия е внасяна от България. Нелегалният износ на цигари се е осъществявал чрез фирми регистрирани в България. Техни собственици са несъществуващи лица или дори неподозиращи нищо хора с откраднати лични данни.Транспортът е извършван с 30 ТИР-а, регистрирани на български и румънски фирми, както и с 15 леки автомобила. ТИР-овете са товарени със строителни панели или с тръби и в тях са поставяли тонове нелегални цигари.Повдигнато е обвинение срещу 40 лица, но гръцката полиция не посочва тяхната националност.", "date": "2017.07.19", "title": "Разбиха голям канал за нелегални цигари в Гърция, пласирали и в България"}
{"url": "https://news.bg/crime/parfyumi-anaboli-i-falshivi-drehi-sa-zadarzhani-na-granitsata.html", "text": "Митничари на ГКПП Лесово откриха пратка с недекларирани облекла и парфюми с лога на известни марки и контрабандни ампули с анабол в пътнически автобус.Автобусът се движил от Румъния за Турция и пристигнал на българския пункт около 1 ч. след полунощ на 18 юли.В зоната на митническия контрол всички пътуващи са казали, че нямат нищо за деклариране.При последвалата щателна митническа проверка на автобуса, митничарите открили в багажника девет големи пакета, собственост на един от пътниците.Съдържанието на пакетите било 792 броя мъжки облекла- блузи, пуловери и жилетки, носещи лога \"Armani\", \"Lacoste\", \"POLO\", \"BOSS\" и др. Открити са още 373 парфюми, също с лога на световноизвестни марки. В един от пакетите са открити и 84 ампули по 6 ml от анаболния препарат \"HUMATROPE\".Цялата контрабанда е иззета и е съставен акт за нарушение на Закона за митниците срещу румънски гражданин, който заявил, че са негови. ", "date": "2017.07.19", "title": "Парфюми, анаболи и фалшиви дрехи са задържани на границата"}
{"url": "https://news.bg/disasters/turisti-se-vrashtat-ot-gartsiya-bez-avtomobilite-si.html", "text": "Десетки българи са били засегнати от опасния циклон \"Медуза\", който причини сериозни поражения в северните част на съседна Гърция.Наводненията в страната бяха най-интензивни на полуострова Халкидики. В Ситония също беше обявено бедствено положение. По информация на официалните гръцки власти най-засегнати са областите на Никити, Мармара, Порто Куфо, Торони и Каламици.Припомняме, циклонът засегна почти цяла Гърция. Обилните валежи принудиха много туристи да преустановят почивката си и да се приберат по домовете си.Хората, избрали да прекарат почивните си дни на къмпинг бяха най-засегнати. Туристите, отседнали в хотели, също започнаха да напускат страната.И днес пожарните екипи в страната продължават да вадят автомобили, потънали в кал. Според местните медии щетите от пороя са огромни.Десетки българи са се оказали в подобна ситуация. Водата е нанесла сериозни щети по тяхното имущество. Част от автомобилите на сънародниците ни са били залети от проливните дъждове, което налага колите да бъдат върнати в България с репатрак.Вчера проливните дъждове парализираха и . По някои от улиците в града се стичат реки. За един час в Истанбул са се изсипали 50 л/кв. м дъжд, като предупреждението е за очаквани валежи до 100 л/кв. м. Бяха наводнени къщи, офиси, автомобили. Има наводнени и тунели на метрото, съобщават турските медии.  Припомняме, и че български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на генералното консулство в Солун. Наши сънародници, които са понесли материални щети и/или са загубили документи за самоличност вследствие на проливните дъждове, също могат да се обърнат за съдействие към генералното ни консулство на следните телефони:", "date": "2017.07.19", "title": "Туристи се връщат от Гърция без автомобилите си"}
{"url": "https://news.bg/politics/gerb-podavat-raka-na-stolichna-obshtina-za-stroezha-na-nebostargachi.html", "text": "ГЕРБ готови да внесат Закон за застрояване и устройство на София.Причината е засиления инвеститорски интерес към строителство в столицата, както обясни на брифинг депутатът Александър Ненков.В проекта ще се регламентира строежът на небостъргачи. Единият район ще е 7-ми километър на бул. \"Цариградско шосе\", другите са в ж.к. \"Люлин\" и около и зад Централна жп гара. Това според столичната управа са най-добрите райони за строеж на високи сгради. Идеята бе представена преди дни от главния архитект Здравко Здравков, който на дискусия представи идеите за развитие на София.Строителството ще бъде съобразено така, че да не повлияе на трафика в района, увери Ненков.Ще се запазят зелените площи, обеща герберът и поясни, че се разширява обхватът на това що е зелена система.Той очаква законът да бъде разработен от всички гилдии и граждани. ГЕРБ се надява проектът да получи и широка политическа подкрепа.Предлагат се и промени, които да защитят и културното наследство на София. Законът няма да важи за вече започнали проекти.", "date": "2017.07.19", "title": "ГЕРБ подават ръка на Столична община за строежа на небостъргачи"}
{"url": "https://news.bg/politics/ninova-brani-zemedelskata-zemya.html", "text": "Соцлидерът Корнелия Нинова се отчете за резултатите от проведените срещи с партиите за казуса със свободна продажба на земеделска земя.ЕК настоява забраната да падне. Ако не се съобразим, ни чакат солени глоби, изтъкна лидерът на левицата.Нинова е разговаряла с партийните водачи. Помолих да превъзмогнем партийните си различия и да търсим обединение по тема, която е национален интерес, обясни в кулоарите на НС червеният лидер.Поправката да не се приема и внася сега, решили партиите. ДПС обаче били против. Те предлагали два месеца да се мисли за решение и евродепутатите да бъдат включени в обсъжданията. Трябвало да се проведат и разговори с ЕК и да се намери решение за ограничение на свободното продаване на земеделска земя.Нинова иска извънредно заседание на земеделската комисия и да се дискутира темата заедно с министъра на земеделието Румен Порожанов.От президента Румен Радев пък соцлидерът иска институционално обединение по темата. ДПС смятали, че трябва да изпълним изискването на Брюксел и да падне ограничението за продажба на земя на чужденци, но Корнелия Нинова отсече, че земеделската земя е национално богатство. Ограничение имало и в Полша, Унгария и други европейски държави, които не дават земя да се купува от чужденци.", "date": "2017.07.19", "title": "Нинова брани земеделската земя"}
{"url": "https://news.bg/politics/korneliya-ninova-otreche-bsp-da-e-zamesena-v-stsenarii-okolo-tsum-geyt.html", "text": "\"БСП не е замесена в сценарии\". Тази позиция изрази лидерът на БСП Корнелия Нинова по повод вчерашните думи на главния прокурор за \"ЦУМ гейт\".. Лидерът на червените отново припомни, че Георги Гергов е отстранен от ИБ на соцпартията по нейно предложение. Това било политическо решение.\"Никога не сме твърдели,че той е извършил престъпление\", коментира Нинова казуса с Георги Гергов. Партията била въвлечена в скандала с ЦУМ гейт.Нинова коментира и възможността Гергов да се върне в ръководството на партията с думите \"няма път назад\". Припомняме, че скандалът се разрази около среща на Сотир Цацаров с бизнесмените Сашо Дончев и Георги Гергов в ЦУМ. Случаят, станал известен като \"Цумгейт\", доведе до . По-късно шефът на ВКС Лозан Панов поиска , но държавният глава се дистанцира, казвайки, че крамолите във ВСС не са дневният ред.", "date": "2017.07.19", "title": "Корнелия Нинова отрече БСП да е замесена в сценарии около \"ЦУМ гейт\""}
{"url": "https://news.bg/crime/zadarzhaha-10-mps-ta-9-karutsi-2-konya-i-13-triona-na-nelegalni-darvosekachi.html", "text": "11 166 са проверките, извършени за последните две седмици в горските територии на страната, съобщават от Министерството на земеделието.2941 са проверените обекти за добив на дървесина, 977 обекта за складиране, преработка и търговия с дървесина, 4935 превозни средства и 2313 ловци, риболовци и други физически лица, извършващи дейности в горски територии.Задържани през двете седмици са 499 куб. м. дървесина и 52 куб. м. обла дървесина, както и 273 пространствени куб. м. дърва за огрев, като за сравнение през целия месец юни задържаната дървесина е била 520 куб. м.Задържани са общо и 10 моторни превозни средства, 9 каруци и 2 коня за извозване на дървесина без необходимите документи, а също и 13 триона. При акциите е заловен и нарушител с незаконно добит дребен дивеч - бременна дива зайкиня.261 са съставените актове за нарушения по Закона за горите и 3 по Закона за лова и опазването на дивеча. 204 са актовете за нарушения срещу заловени извършители и 119 - срещу неизвестни такива.Профилът на извършените нарушения продължава да бъде най-често свързан с незаконен добив на дървесина без изискваните документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.", "date": "2017.07.19", "title": "Задържаха 10 МПС-та, 9 каруци, 2 коня и 13 триона на нелегални дървосекачи"}
{"url": "https://news.bg/crime/obviniha-bivshiya-shef-na-ndk-miroslav-borshosh.html", "text": "Прокуратурата обвини бившия директор на НДК Мирослав Боршош за нецелесъобразно изразходване на средства. Боршош бе призован днес за разпит в качеството му на обвиняем. Той е с мярка \"Подписка\" и с две обвинения - нецелево разходване на средства и в умишлена безстопанственост, уточниха от Специализирано звено \"Антикорупция\".На излизане от сградата на специализираното звено \"Антикорупция\" Боршош заяви, че е поискал да види доказателства, но такива не са му били предоставени. \"Искам да ви кажа, че не се отказвам от всичко, което съм свършил през тези две години. Заставам зад работата си, зад всичко, което сме постигнали и всичко, което сме направили е не само важно и значимо, но и по законен път\", допълни Боршош.Бившият директор на двореца на културата заяви, че във вторник ще представи позицията си и истината по случая пред временната парламентарна комисия.Припомняме, на 29 юни, два дни след като бе възстановен на поста директор на НДК, Боршош напусна сам. Като причина изтъкна проверката срещу неговото управление на НДК. На 26 юни 2017 г., понеделник изпълнителния директор на НДК Мирослав Боршош. Във вторник .От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  занарушения с бюджетни пари, отпуснати на НДК. Справката им е изпратена на 21 февруари 2017 година.В сряда, 28 юни, от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.Малко по-късно на брифинг говорителят на главния прокурор Румяна Арнаудова уточни, че това са началните и работните обвинения по отношение на Боршош, тъй като продължава анализът на изисканите и вече получени над 4000 договора, които той е сключил в качеството си на изпълнителен директор. Договорът, за който му е повдигнато обвинение за умишлена безстопанственост е за ползването на лекия автомобил \"Лексус\".Междувременно от Специализирано звено \"Антикорупция\" изпратиха мотивите си за обвинението. Обвинението е по разследване на спецзвеното, образувано на 08 юни 2017 г. по материали от извършена от ДАНС проверка.С решение на Министерски съвет от 03 август 2016 г. е увеличен бюджетът на Националния дворец на културата със 17 млн. лева. Парите са били с целево предназначение - за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година, припомнят от СЗА.Според разследващите, след получаването на парите от 23 август 2016 г. до 31 януари 2017 г. в нарушение на Закона за публичните финанси, Мирослав Боршош е разпоредил част от целевите средства - в размер на 1 718 243 лева да бъдат изразходвани за заплащане на разходи, различни от тези, за които са определени. От това са настъпили вредни последици за държавата в размер на 1 718 243 лв.Според обвинението, в периода 18 септември 2015г. - 27 септември 2016 г. Мирослав Боршош умишлено не е положил достатъчно грижи за управлението на повереното му имущество. От това са настъпили вреди за 8 399 лв.На 09 септември 2015 г. Мирослав Боршош е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил \"Ситроен С4\" и с микробус \"Хюндай\".Въпреки това и преди да изчака решението на МС, на 18 септември 2015г. Боршош е сключил договор при условията на оперативен лизинг за отдаване на автомобил \"Лексус ЛС 600\" за срок от 12 месеца, за което е заплатена сумата от 14 199 лв.На 16 октомври 2015г. Министерският съвет е уважил искането на Мирослав Боршош от 09 септември 2015г. и на \"НДК-КЦС\" ЕАД е предоставен за временно ползване и стопанисване автомобил \"Пежо 607\". Изпълнителният директор не е прекратил договора за оперативен лизинг, а на следващата година /на 27 септември 2016г./ отново е сключил договор при условията на оперативен лизинг за автомобил м.\"Лексус ЛС 600\", за което отново са заплатени средства в размер на 14 199 лв.Повдигнатите днес обвинения са начални работни обвинения. Продължава събирането на нови доказателства и анализ на целия събран доказателствен материал, увериха от прокуратурата.Продължава анализът на плащания с бюджетни средства не за целта, за която те са били отпуснати, както и анализът на договорите с външни изпълнители, които Боршош като изпълнителен директор е сключвал. Посоченият по - горе договор за оперативен лизинг на лек автомобил м. \"Лексус ЛС 600\" е само един от тези договори. До настоящия момент са изискани всички такива договори, сключени от изпълнителния директор до месец юни 2017 година - над 4 000 на брой.Очаква се приключването на финансовата инспекция от АДФИ. Там проверяват законосъобразността на проведените обществени поръчки за строителство и ремонт на сградата на НДК за нуждите на предстоящото председателство на Р България на Съвета на Европейския съюз през 2018 година.", "date": "2017.07.19", "title": "Обвиниха бившия шеф на НДК Мирослав Боршош"}
{"url": "https://news.bg/politics/dps-brani-prodazhbata-na-zemya-na-chuzhdentsi.html", "text": "От ДПС настояват да спазим европейските регламенти и да разрешим продажбата на земеделска земя за чужденци.Ограничение върху свободното търгуване със земеделска земя по принцип не може да се въведе от нито една от страните членки на ЕС, коментира в кулоарите на парламента Бюрхан Абазов.По думите му още при влизането ни в ЕС сме съгласили с европейските правила. Когато сме ставали членове на ЕС, сме приели задължението да има свободно движение на стоки и капитали, подчерта Абазов. Това е основно правило и няма как да избягаме от това, допълни депутатът.От коментара му стана ясно, че в момента има 5 държави, срещу които върви наказателна процедура. Ако тези държави не отменят ограничението, ще бъдат санкционирани.", "date": "2017.07.19", "title": "ДПС брани продажбата на земя на чужденци"}
{"url": "https://news.bg/int-politics/avstraliya-byasna-zaradi-zastrelyana-ot-politsay-avstraliyka-v-sasht.html", "text": "Австралийският премиер Малкълм Търнбул заяви, че ще търси отговори от американските власти заради \"необяснимата\" смърт на жена, застреляна от полицай, съобщава БиБиСи.Джъстин Деймънд, която е родом от австралийския град Сидни, беше застреляна в американския град Минеаполис в събота, след като се обадила на полицията, за да съобщи за възможно престъпление.Инцидентът се разследва от американските власти, които твърдят, че не могат да заставят полицая да даде изявление.Търнбул се зарече, че правителството му е твърдо решено да научи какво \"трагично се е объркало\".\"Как може една жена, излязла на улицата по пижама, търсейки помощ, да бъде застреляна по този начин\", запита пред местни медии премиерът на Австралия.\"Това е шокиращо убийство, и да, ние настояваме за отговори от името на семейството ѝ\", настоя Малкълм Търнбул.Американските медии съобщиха, че 40-годишната Джъстин Деймънд е била по пижама и се приближила до полицейската кола откъм шофьорската врата, когато била простреляна.Полицаят Мохамед Нор, който седял на дясната предна седалка в патрулката, открил стрелба през колегата си, прострелвайки жената в коремната област.Всеки полицай и полицейска патрулка в Минеаполис са оборудвани с камери, но точно този инцидент не е бил заснет.Кметът на Минеаполис заяви, че настоява за информация защо полицаят Нор и неговият колега не са включили камерите си.\"Ние не можем да принудим полицай Нор да направи изявление\", коментира кметицата, допълвайки: \"Налице са сериозни въпроси, на които се надяваме скоро да получим отговори.\"", "date": "2017.07.19", "title": "Австралия бясна заради застреляна от полицай австралийка в САЩ"}
{"url": "https://news.bg/crime/signal-za-bomba-v-sofiyskata-sadebna-palata.html", "text": "Сигнал за бомба затвори за кратко Съдебната палата в София.Анонимният сигнал от мъж е бил получен на телефон 112 в 8:30 часа и е обявил, че в сградата има поставено взривно устройство.На място веднага са изпратени служители на реда, които не са открили взривно устройство. Около 9:20 ч. Съдебната палата беше отворена, като по този начин няма да има отложени дела.", "date": "2017.07.19", "title": "Сигнал за бомба в софийската Съдебна палата"}
{"url": "https://news.bg/regions/rumen-radev-prisastva-na-mashtabnoto-uchenie-briz-2017.html", "text": "Президентът Румен Радев присъства на военноморското учение с международно участие \"Бриз 2017\" във Варна.Върховният главнокомандващ на въоръжените сили на България беше посрещнат с военен ритуал на Морската гара в морската столица.След церемонията президентът Радев ще наблюдава различни епизоди от военноморското учение от борда на фрегатата \"Дръзки\".Предвижда се в хода на учението да се извършат действия по защита срещу терористична атака за завладяване на кораб, противодействие по възникнал пожар на търговски кораб в пристанище и противодействие на нелегален трафик на мигранти по море. Учението предвижда и отразяване атаки на въздушен противник, както и учение по спасяване на голям брой хора в море.В учението участие ще вземат 20 бойни и спомагателни кораба и катери, подводница, 4 самолета, въртолети и над 1 700 военнослужещи от военноморските сили на България, Великобритания, Гърция, Италия, Полша, Румъния, САЩ, Турция.Капитан-лейтенант Георги Калинов от Морския специален разузнавателен отряд посочи пред БНТ, че учението ще предостави безценен опит на военнослужещите в военноморските сили както на България, така и на останалите държави, участващи в учението. По думите на Калинов учението е от голяма значение и за това военноморските ни сили да бъдат оперативно съвместими с партньорите ни от НАТО.Гости на учението ще бъдат още военният министър Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов.", "date": "2017.07.19", "title": "Румен Радев присъства на мащабното учение \"Бриз 2017\""}
{"url": "https://news.bg/disasters/drastichen-spad-na-priizhdashtite-kam-evropa-migranti.html", "text": "Над 110 хил. мигранти и бежанци са пристигнали в Европа през Средиземно море от началото на годината, съобщават от Международната организация по миграцията, цитирани от \"Ройтерс\".За сравнение, през миналата година от 1 януари до 16 юли Европа е приела над 240 хил. мигранти и бежанци.Близо 85% от пристигналите мигранти през тази година, или над 93 хил. души, са пристигнали в Италия, а останалите - в Гърция, Испания и Кипър.Италия за 6 месеца и половина е приела 13,5 хиляди повече мигранти и бежанци в сравнение със същия период на миналата година.Същевременно значително намалява потокът от мигранти към Гърция. От началото на годината там са пристигнали малко повече от 10 хил. души, докато за същия период на миналата година те са били близо 160 хиляди.  От началото на годината са загинали 2 359 мигранти и бежанци, опитали се да се доберат по море до Европа. Миналата година за същия период са били регистрирани 2 996 загинали.", "date": "2017.07.19", "title": "Драстичен спад на прииждащите към Европа мигранти"}
{"url": "https://news.bg/crime/politsaite-hodeli-pri-shivachi-za-da-im-karpyat-uniformite.html", "text": "Полицаите често търсели услугите на шивачи, които да закърпят скъсаните им . Това заявиха пред bTV Ивайло Десев и Трифон Трифонов от Охранителна полиция.По думите им, заради липсата на нови униформи, служителите в системата на МВР дори си купували платове, за да си шият сами нови униформи.Според Десев и Трифонов на полицаите се осигурява само оръжие и малка част от цялата униформа. В същото време полицаите трябвало да отделят около 30% от възнагражденията си за поддръжка на служебните им облекла.Припомняме, ниските възнаграждения на служителите в системата на МВР станаха повод за , провел се в деня на празника на . Вчера, 18 юли, в София се даде началото на нова серия от .Вчерашният протест в столицата събра стотици служители на МВР в градинката при църквата \"Св. Седмочисленици\", в чието съседство се намира и Министерство на вътрешните работи. На шествието заместник-председателят на Синдикалната федерация на служителите в МВР (СФСМВР) Илия Кузманов заяви, че искането им е за минимално увеличение на заплатите с 15% от 1-ви юли тази година.Следващият протест на полициате ще бъде на 20 юли във Варна, на 25 юли - в Добрич, а на 27 юли - в Гоце Делчев. Предвидено е протестните действия да продължат и в други големи градове в страната - Бургас, Благоевград, Перник, както и в по-малки населени места.", "date": "2017.07.19", "title": "Полицаите ходели при шивачи, за да им кърпят униформите"}
{"url": "https://news.bg/health/nastroyvat-panik-butonite-da-prashtat-signali-direktno-kam-politsiyata.html", "text": "Паник бутоните в линейките и филиалите на \"Спешна помощ\" трябва да изпращат сигнали директно към СДВР или регионалните дирекции на МВР в страната. Това заяви пред БНТ д-р Георги Гелев, директор на Спешна помощ - София.По думите на Гелев във филиалите на \"Спешна помощ\" и в линейките фигурират всички технически средства, необходими за защитата на медиците. В линейките са инсталирани камери, GPS устройства и паник бутони, а филиалите на \"Спешна помощ\" са оборудвани с камери.Според Гелев е въпрос на дни да се преконфигурират паник бутоните, така че те да изпращат сигнал директно към СДВР, а не към телефон 112. В другите населени места сигналите ще се изпращат към регионалните дирекции на МВР. По този начин можело да се спести ценно време, в което екипите на МВР да предприемат съответните действия. \"В София-област не пречи вторият бутон да е към съответното районно управление\", допълни той.Гелев коментира и други възможни мерки, които може да се предприемат с цел ограничаването на насилието срещу медици у нас. Според него лекарите трябва да се оборудват с радиостанции, както полицаите.Според Гелев освен физическа агресия медиците ни често са подложени и на вербална такава - физическата агресия била 5% от вербалната. Той посочи и че от началото на годината насам са регистрирани 12 случая на насилие срещу лекари, но това били по-скоро емоционални реакции, провокирани от много и различни фактори като употребата на упойващо вещество или забавянето на екипите на \"Спешна помощ\".Д-р Гелев информира и че в София към момента работят 28 екипи на ден. Тези екипи трябвало да са около 60 на брой. \"Ако трябва да се покрият някои западни норми, трябва да са 80-85 екипа\", допълни Гелев. Според него най-новите линейки са от 2007 година, но имало и значително по-стари такива, които са в експлоатация. \"За да се покрие по правилния начин, би трябвало да има поне 100 нови линейки\", обясни той.Д-р Гелев посочи, че на месец към спешните ни медици се отправят 13 500 повиквания, от които 4 500 всъщност били спешни.", "date": "2017.07.19", "title": "Настройват паник бутоните да пращат сигнали директно към полицията"}
{"url": "https://news.bg/world/tramp-hvarlya-oman-sreshtu-iran.html", "text": "Президентът на САЩ Доналд Тръмп търси нови съюзници в Близкия изток, съобщи АП.В телефонен разговор със султан Кабус бин Саид ал Саид вчера Тръмп изтъкнал необходимостта от тясно двустранно сътрудничество. Това се посочва в изявление от Белия дом.Тръмп дори е помолил султана на Оман да помогне за контриране на дестабилизиращите действия на Иран в Близкия изток.Преди два месеца американският президент Доналд Тръмп направи историческа визита в Саудитска Арабия. От своя страна Оман играе историческа роля на посредник в региона.", "date": "2017.07.19", "title": "Тръмп хвърля Оман срещу Иран"}
{"url": "https://news.bg/world/novi-predizvikatelstva-za-tramp-v-senata.html", "text": "Републиканските усилия за преразглеждане или отмяна на Обамакеър се сринаха в сената на САЩ във вторник, като оказаха остър неуспех на президента Доналд Тръмп и седемгодишната задача на републиканската партия да убие подписания закон за здравето на бившия президент Барак Обама.Блокирането в контролираните от републикаците сенат разтърси финансовите пазари, тъй като поставя под съмнение шансовете за получаване на други приоритети на вътрешната политика на Тръмп, като например данъчната реформа, чрез разделен конгрес.Тръмп заяви, че е разочарован от провала и предложи да се откаже от застрахователните пазари, създадени в рамките на Obamacare, и да се опита да работи с демократите за спасяване.\"Ние вероятно сме в такава позиция, в която просто ще позволим на Обамакеър да се провали\", каза Тръмп пред репортери в Белия дом. \"Ще позволим на Obamacare да се провали и тогава демократите ще дойдат при нас\".Американският сенатор Републиканския лидер Мич Макконъл съобщи, че е гласувал правилното отменяне на Obamacare, което ще влезе в сила след две години, след като стана ясно в понеделник вечерта, че няма достатъчно подкрепа, за да преразгледа законодателството в областта на здравеопазването.", "date": "2017.07.19", "title": "Нови предизвикателства за Тръмп в сената"}
{"url": "https://news.bg/regions/maglata-se-vdigna-ot-am-trakiya.html", "text": "Към 8.30 часа видимостта по АМ \"Тракия\" в участъка от 44 до 50 километър е нормализирана. От Агенция \"Пътна инфраструктура\" съобщиха, че видимостта е нормализирана и в двете посоки на движение в района на Ихтиман. Заради намалената видимист се наложи временно ограничение на скоростта по АМ \"Тракия\" в района на Ихтиман. Максималната допустима скорост за водачите беше до 50 км/ч. Въпреки нормализирането на видимостта, от АПИ призовават водачите да шофират със повишено внимание и съобразена скорост. Припомняме, на 5 юли тази година на АМ \"Тракия\" в района на Ихтиман възникна . Причината за произшествието тогава беше намалената видимост в района. Предполагаше се, че над магистралата е имало мъгла, а видимостта била допълнително ограничена от . В инцидента пострадаха над 23 души. ", "date": "2017.07.19", "title": "Мъглата се вдигна от АМ \"Тракия\""}
{"url": "https://news.bg/world/tramp-naznachi-poslanik-v-rusiya.html", "text": "Президентът на САЩ Доналд Тръмп ще назначи бившия губернатор на щата Юта, Джон Хънтсман, за посланик в Русия, съобщи Ройтерс.Агенцията се позовава на източник от Белия дом.Хънтсман е служил като посланик на САЩ в Китай от 2009 до 2011 г. по време на управлението на президента Барак Обама.Освен това той ще замине за Москва в разгара на скандала за намесата на Кремъл във президентските избори в САЩ през 2016 г.", "date": "2017.07.19", "title": "Тръмп назначи посланик в Русия"}
{"url": "https://news.bg/bulgaria/martvo-valnenie-na-plazha.html", "text": "Мъртво вълнение е сграбчило Бургаския залив от петък насам. Флагът на плажовете е червен и летовниците, които влизат във водата, не могат да поплуват надълбоко и на спокойствие. Силният вятър е вдигнал вълната и подводните течения са се активизирали, обясниха спасители.Страховити ями засмукват плувците, ако някой се осмели да влезе в такова време. В понеделник вълната стигна височина до 2 метра. \"Днес е най-лошият ден. На плажа почти няма хора.Казват, че вълнението е 4 бала, но според мен е 5\", заяви пред \"Труд\" шефът на спасителите на Северния плаж в Бургас Петър Русев. В събота и неделя броят на летовниците на ивицата също не бил голям заради \"мъртвака\".", "date": "2017.07.19", "title": "Мъртво вълнение на плажа"}
{"url": "https://news.bg/press/zapochva-li-nov-bum-v-potreblenieto-tsatsarov-byala-a-ne-ndk-e-problem-1.html", "text": "Започва ли нов бум в потреблениетоДомакинствата все по-смело пазаруват стоки за дълготрайна употреба и нови жилища.Крайното потребление на домакинствата расте с 6,5% на годишна база през първото тримесечие. Този темп на нарастване на потреблението е вторият най-висок от началото на кризата насам* и в комбинация с други показатели навежда на мисълта, че има сериозно раздвижване при потреблението. Но дали наистина сме на прага на нов бум в потреблението на домакинствата?Освен данните за крайното потребление на домакинствата от националните сметки покупките на редица стоки за дълготрайна употреба също нарастват чувствително.Цацаров:Бяла, а не НДК е проблем №1Бяла е големият проблем на тази държава, не е някой си Боршош. Това заяви главният прокурор Сотир Цацаров след заседанието на парламентарната комисия за НДК. То съвпадна с погребението на 18-годишния Алекс от Бяла, който почина, след като бе ударен при свада с цигани. Срещу нападателя Валентин Маринов вчера беше повдигнато обвинение за убийство по хулигански подбуди. Прокуратурата ще иска доживотен затвор за 32-годишния циганин. Цацаров изказа съболезнования на близките на загиналото момче. Действията на прокуратурата няма да върнат живота на техния син, допълни той. По случая с НДК бившият директор Мирослав Боршош вече е обвиняем заради начина на харчене на средства за европредседателството. Прокуратурата ще провери 4000 договора, сключени по време на неговото управление.Мръсното море докарва алергииМръсното море и излагането на слънце без защитен крем докарват алергии на хиляди туристи по плажовете ни. Това показа проверка на \"Монитор\". Диарии, алергии и летен грип също морят плажуващите, като често попадналите на някой вирус си го отнасят и долекуват у дома, като почивката им тотално се проваля, разказват самите пострадали на опашка за преглед при джипито.Спецзащитата на лекарите се оказа елементарна PR акцияШумно рекламираните от прокуратурата мерки за защита на лекарите едва ли ще доведат до превантивен ефект върху агресивните пациенти и до по-тежки наказания за биячите на медици. Ден след като главният прокурор Сотир Цацаров се срещна със здравния министър Николай Петров и лансира идеята специални дежурни прокурори да са на разположение при нападения на лекари, за да се ускори разследването и наказването на извършителите, стана ясно, че на практика почти нищо няма да се промени.Главчев избра колелото, загърби АпостолаПредседателят на НС Димитър Главчев завчера присъства на състезание по колоездене за купата \"Васил Левски\" в Ловеч, посветено на юбилея на Левски под неговия личен патронаж. При тръгването на колоната от с. Къкрина обаче той си е направил само множество пиар снимки с велосипедите и дори не е влязъл в Къкринското ханче, където турците са заловили Левски. Това съобщиха за ДУМА изумени и обидени музейни работници от ловешкия Регионален исторически музей, които са очаквали госта в емблематичното ханче и дори са подготвили книга за Левски, която да бъде раздадена в парламента. ЦУМ-гейт приключи официалноИнспекторатът към Висшия съдебен съвет (ВСС) не е открил нищо нередно в срещата между главния прокурор Сотир Цацаров, издателя Сашо Дончев и бившия член на ръководството на БСП Георги Гергов. Проверката по случая е приключила на 10 юли, съобщава сайтът \"Дефакто\".В хода й участниците в срещата не са представили данни за други присъствали лица, които да потвърдят изнесеното в сигнала. Инспекторатът започна проверка в края на май по сигнал на сдружение \"Борец\", което искаше да се провери дали главният прокурор Сотир Цацаров е извършил нарушение, отивайки на срещата в ЦУМ.", "date": "2017.07.19", "title": "Започва ли нов бум в потреблението, Цацаров:Бяла, а не НДК е проблем №1"}
{"url": "https://news.bg/world/naprezhenieto-okolo-iran-raste.html", "text": "Напрежението в двустранните отношения на САЩ с Иран се увеличава. До това се стигна, след като Белият дом обяви нови санкции срещу Техеран заради балистичната му ракетна програма..Държавният департамент наложи санкции на 18 физически и юридически лица.Санкциите бяха наложени няколко часа, след като администрацията на САЩ потвърди пред Конгреса, че Иран спазва международното споразумение за ядрената му програма и може да продължи с облекчаването на санкциите, наложени във връзка с тази програма, отбелязва АП.Външният министър на Техеран Мохамад Джавад Зариф пък заяви в ООН, че правителството на президента Доналд Тръмп се опитва да отрови международната атмосфера с нови санкции срещу Техеран. Мохамад Зариф потвърди, че Иран спазва задълженията си по споразумението от 2015 г. за ядрена му програма.", "date": "2017.07.19", "title": "Напрежението около Иран расте"}
{"url": "https://news.bg/world/novi-danni-za-migratsiyata-v-evropa.html", "text": "Над 110 хиляди мигранти и бежанци са пристигнали в Европа през Средиземно море от началото на годината.Това разкриха от Международната организация по миграцията.От началото на годината са загинали 2359 мигранти и бежанци. Миналата година за същия период са били регистрирани 2996 загинали.Основно направление на миграцията тази година стана Италия. За шест месеца и половина тя е приела 13,5 хиляди повече мигранти и бежанци отколкото за същия период на миналата година.", "date": "2017.07.19", "title": "Нови данни за миграцията в Европа"}
{"url": "https://news.bg/society/politsaite-podgotvyat-seriya-ot-regionalni-protesti.html", "text": "Служителите в системата на МВР започват . След втория протест на полицаите в столицата, който се проведе вчера, 18 юли, шествия се организират и в други големи градове в страната.На 20 юли полицаите ще протестират във Варна, на 25 юли - в Добрич, а на 27 юли - в Гоце Делчев. Предвидено е протестните действия да продължат и в други големи градове в страната - Бургас, Благоевград, Перник, както и в по-малки населени места.Вчерашният протест в столицата събра стотици служители на МВР в градинката при църквата \"Св. Седмочисленици\", в чието съседство се намира и Министерство на вътрешните работи. На шествието заместник-председателят на Синдикалната федерация на служителите в МВР (СФСМВР) Илия Кузманов заяви, че искането им е за минимално увеличение на заплатите с 15% от 1-ви юли тази година.Серията от регионалните протести идва близо две седмици след провеждането на националния протест от 5 юли. Припомняме, в деня на  стотици полицаи се събраха пред паметника на \"Цар Освободител\" пред Народното събрани в знак на протест.На митинга от 5 юли служителите в системата на МВР също протестираха срещу ниските си възнаграждения. Тогава се акцентира и върху проблема с . Органите на реда посочиха, че задълженията на полицаите не спирали да се увеличават, но си оставали същите.", "date": "2017.07.19", "title": "Полицаите подготвят серия от регионални протести"}
{"url": "https://news.bg/world/vtora-sreshta-tramp-putin-na-g-20.html", "text": "Президентите на САЩ и Русия Доналд Тръмп и Владимир Путин са имали втора среща в кулоарите на форума на Г-20 в Хамбург, съобщи Си Ен Ен.За нея не е било съобщено, разкрива телевизята.Тя се позовава на източник от Белия дом.Путин и Тръмп проведоха на 7 юли първата си среща, която продължи повече от два часа. На нея бяха обсъдени въпроси от двустранен интерес.В изявление Белият дом нарече втория разговор \"кратък\" и добави, че Тръмп говори с Путин чрез руския преводач.Белият дом се опита да понижи значението на дискусията.\"Това не е съвсем нормално, тя е част от задълженията на президента, за да взаимодейства със световните лидери\", се казва в изявлението на Белия дом.", "date": "2017.07.19", "title": "Втора среща Тръмп - Путин на Г-20"}
{"url": "https://news.bg/world/rusiya-detronira-sasht-kato-iznositel-na-pshenitsa.html", "text": "Русия се очертава като износител № 1 на пшеница в световен мащаб . Тя ще изпревари САЩ. Прогнозата е на американското земеделско министерство, предаде АП.Тази година Русия ще експортира малко над 30 милиона тона пшеница. Това са близо 3 милиона тона повече, отколкото през миналата стопанска година и милион и половина тона над прогнозата от месец юни.Миналата година класацията се оглавяваше от САЩ. В света износът на пшеница ще достигне близо 181 милиона тона.", "date": "2017.07.19", "title": "Русия детронира САЩ като износител на пшеница"}
{"url": "https://news.bg/int-politics/martin-shults-zaplashi-s-oryazvane-na-evrofondove-stranite-othvarlyashti-migrantite.html", "text": "Средствата от европейските фондове трябва да бъдат отпускани според принципите на \"солидарността\". Това обяви германският опозиционен лидер Мартин Шулц, намеквайки, че страните от Централна и Източна Европа, които отказват да приемат мигранти, трябва да получават по-малко средства от Брюксел, съобщава ДПА.\"Няма бежанска криза в Европа - ние сме богат и огромен континент и просто трябва да разпределим бежанците по разумен начин. Това, което имаме, е криза на солидарността\", написа лидерът на Социалдемократическата партия в профила си във \"Фейсбук\".\"Има държави, които казват \"да\" на Европа, когато получават нещо. Ала те казват \"не\", когато се предполага, че трябва да сторят нещо, като например приемането на бежанци. Това трябва да престане. Като канцлер, аз ще наложа вето на всеки бюджет на ЕС, който не е основан на принципа на солидарността\", добави Шулц.През юни Европейската комисия стартира наказателна процедура срещу Полша, Чехия и Унгария заради отказа им да приемат бежанци от Италия и Гърция, като част от споразумението за споделяне на тежестта на миграцията, постигнато през 2015 г.Бившият италиански премиер Матео Ренци беше сред първите през миналата година, който обвини европейските си партньори от Централна и Източна Европа в егоизъм във връзка с миграционната криза, като заплаши с орязването на европейски фондове.Изявлението на Шулц в подкрепа на позицията на Италия дойде, докато социалдемократите се борят да свалят от власт германския канцлер Ангела Меркел на изборите, насрочени за 24 септември. Социологическите допитвания показват, че Меркел ще спечели изборите, което ще бъде нейният четвърти мандат като канцлер.", "date": "2017.07.19", "title": "Мартин Шулц заплаши с орязване на еврофондове страните, отхвърлящи мигрантите"}
{"url": "https://news.bg/int-politics/sblasatsi-mezhdu-migranti-i-politsiya-v-gartsiya.html", "text": "Гръцката полиция е арестувала над 30 мигранти, след като влезли в сблъсъци с нея в бежански център на остров Лесбос, съобщават гръцките медии.Полицията е използвала сълзотворен газ, за да спре бунта на африкански мигранти.Пострадали са петима полицаи, както и работещи извън бежанския център. Нанесени са щети на пет полицейски автомобила.Групи мигранти, най-вече от африканските страни, от дни протестират на остров Лесбос заради бавната обработка на молбите им за убежище.Броят на блокираните бежанци на гръцките острови е нараснал и че те вече са достигнали около 10 хиляди.", "date": "2017.07.19", "title": "Сблъсъци между мигранти и полиция в Гърция"}
{"url": "https://news.bg/regions/spirat-dvizhenieto-v-otsechka-na-am-trakiya-v-posoka-burgas.html", "text": "Днес и утре, 19 и 20 юли, от 11 до 14 часа движението движението в посока Бургас в участъка от пътен възел \"Карнобат\" до пътен възел \"Българово\" на АМ \"Тракия\" ще се пренасочва по обходен маршрут.Движението ще се осъществява по обходен маршрут поради извършване на спешни аварийни ремонтни дейности на пътното платно от 347-ми до 350-ти километър на АМ \"Тракия\".Трафикът в посока Бургас ще се пренасочва по Югозападния обходен път на Карнобат. От там движението ще продължи по път I-6 Карнобат - Айтос - Съдиево - Българово. Движението ще се включва отново на автомагистрала \"Тракия\" при 351-ви километър, през пътен възел \"Българово\".В посока София на АМ \"Тракия\" пътуването в участъка Българово - Карнобат на АМ \"Тракия\" ще се осъществява без ограничения.Агенция \"Пътна инфраструктура\" призовава водачите да шофират внимателно и да спазват пътната сигнализация по обходния маршрут.Припомняме, днес, от 10 до 17 часа движението в тунел \"Траянови врата\" на АМ \"Тракия\" ще се осъществява двупосочно в тръбата в посока София.В тръбата за Пловдив преминаването ще бъде ограничено поради авариен ремонт на осветлението в тунела, съобщава Агенция \"Пътна инфраструктура\".", "date": "2017.07.19", "title": "Спират движението в отсечка на АМ \"Тракия\" в посока Бургас"}
{"url": "https://news.bg/world/pak-ogranicheniya-na-trakiya-pri-ihtiman.html", "text": "Ограничава се скоростта до 50 км/ч, в участъка от км 44 до км 50 на АМ \"Тракия\", в двете посоки, поради намалена видимост. Шофьорите да се движат с повишено внимание, съобщават от АПИ.Преди седмици в района стана верижна катастрофа заради намалена видимост.", "date": "2017.07.19", "title": "Пак ограничения на Тракия при Ихтиман"}
{"url": "https://news.bg/world/maduro-opozitsiyata-byaga.html", "text": "Опозицията бяга от отговорност и не изпрати свой представител на заседанието на Съвета за национална сигурност.Това заяви президентът Николас Мадуро пред националната телевизия.От месеци Венецуела е разкъсвана от протести. Опозицията контролира парламента и се опитва да свали държавния глава.Политическата криза прерасна в улични протести. Мадуро обвини САЩ, ЕС и страните от Латинска Америка в опит да се месят и да дестабилизират ситуацията в страната.", "date": "2017.07.19", "title": "Мадуро: Опозицията бяга"}
{"url": "https://news.bg/regions/ogranichavat-vodata-i-dvizhenieto-v-rayona-na-bul-dzhavaharlal-neru.html", "text": "Заради реконструкция на водопровода в столичния квартал \"Люлин 7\", по столичния булевард \"Джавахарлал Неру\" се налага организация на движението.Движението ще бъде ограничено в участъка от булевард \"Панчо Владигеров\" до улица \"703\".От 00.00 часа на 19 юли до 24 часа на 25 юли се забранява влизането на пътни превозни средства по дясната лента от южната половина от пътното платно на булевард \"Джавахарлал Неру\" на 60 метра след съществуващата пешеходна пътека пред блок 715 в ж.к. \"Люлин 7\" в посока центъра.Заради ремонтните действия ще се премести и локацията на тролейбусната спирка с код 0253 \"блок715 ж.к. \"Люлин\" на булевард \"Джавахарлал Неру\". От 4.30 часа на 19 юли до 24.00 часа на 25 юли спирката ще се премести с 50 метра назад, в посока улица \"Околовръстен път\".Във връзка с изпълнението на инвестиционния проект за реконструкция на уличен водопровод на бул. \"Джавахарлал Неру\" жк. \"Люлин\" 7, се налага и спиране на водоподаването от 9:00 до 21:00 часа на клиентите на \"Софийска вода\", живеещи в района на жилищните блокове с номера от 706 до 715 вкючитело, 720, 721, 722, 750; 751; 751А; 752.", "date": "2017.07.19", "title": "Ограничават водата и движението в района на бул. \"Джавахарлал Неру\""}
{"url": "https://news.bg/society/balgariya-protestira-sreshtu-voynata-po-patishtata.html", "text": "София, Пловдив, Варна, Бургас, Русе и Мездра протестират срещу войната по пътищата. Тази вечер жителите на тези и други градове в страната ще излязат на национален протест \"Да спрем убийствата на пътя\".Очаква се протестът да започне в 17.30. В протестните действия ще се включат и близки и приятели на хора, загинали при катастрофи, съобщава БНТ.В София шествието ще започне от храм-паметника \"Св. Александър Невски\". Очаква се протестиращите да продължат към магистрала \"Хемус\".Протестиращите в страната ще настояват за изготвянето на План за действие за ограничаване жертвите на пътя, както и за създаването на държавен орган, който да бъде отговорен за управлението на риска от транспортните произшествия.", "date": "2017.07.19", "title": "България протестира срещу войната по пътищата"}
{"url": "https://news.bg/regions/gorya-pokrivat-na-kashtata-na-spirka-vishneva.html", "text": "Покривът на къщата на трамвайната спирка \"Вишнева\" се е запалил тази вечер.Сигналът за пожара на покрива на емблематичната къща е депозиран около 5.20 часа тази сутрин, съобщи БНТ. Към момента къщата се използва за склад за инертни материали, които работници използвали за ремонт на релсите в района.Обстоятелствата около инцидента се изясняват. Предполага се, че става въпрос за умишлен палеж. ", "date": "2017.07.19", "title": "Горя покривът на къщата на спирка \"Вишнева\""}
{"url": "https://news.bg/bulgaria/dyakonskite-odezhdi-sa-izraboteni-v-rusiya.html", "text": "Богослужебните одежди, с които е служил дякон Игнатий, се съхраняват в Сопотския девически манастир \"Св. Спас\". Там е замонашен Васил Иванов Кунчева. Дяконският стихар и орар изработени през първата половина на 19 вeк в Русия и са подарени на манастира от руски монаси и поклонници, които отсядат в обителта на път за Света Гора.Манастирът е опожарен от турците по време на Освободителната война, но олтарът на църквата, където са били одеждите, не е засегнат. След възстановяването му манастирът става девически и монахините съхраняват одеждите като една от реликвите му, съобщава БНТ.Орарът е дарен на музея от семейството на Димитър Топлийски от София през 1985 година. Дълъг е 4,30 метра, широк е 10,5 см. Одеждата е била дадена, като депозит на дядото на дарителя, който притежавал църковен магазин в София през 1926 година от Ботевия четник Димитър Тодоров-Димитрото.\"Със сигурност никой не може да каже дали това е дрехата на йеродякон Игнатий или не е. Въпрос на вяра. Със сигурност това е руска одежда и стара одежда - за това говори твърде характерната орнаментика. Това дава основание да се предположи, че това, което се говори за тези одежди, е истина\", казва свещеник Ангел Ангелов, храм \"Св. София\" пред БНТ.", "date": "2017.07.19", "title": "Дяконските одежди са изработени в Русия"}
{"url": "https://news.bg/education/godina-platen-otpusk-na-vseki-4-g-za-prepodavatelite-iskat-ot-sindikat-obrazovanie.html", "text": "Учителите да имат право на година платен отпуск за професионална квалификация на всеки четири години, предлагат от синдикат \"Образование\".Държавните образователни стандарти в Закона за предучилищното и училищното образование да не се приемат от МС и от парламента, предлагат от синдикат \"Образование\". В мейл до медиите те изпратиха своето становище по повод готвените промени в Закона за предучилищното и училищно образование.Мотивът им да не искат намесата на изпълнителната и законодателната власт в утвърждаване на тези стандарти е, че така процедурите и реформата ще се забавят.Синдикат \"Образование\" изготви становище относно законопроект за изменение и допълнение на Закона за предучилищното и училищно образование.От браншовата организация настояват за няколко ключови промени в образователния закон. Сред тях е задължително създаване на профил \"Хореография\", който да се добави в списъка с професии в профилираната подготовка.От синдикат \"Образование\" искат от 2019 г. МОН да утвърждава един проект за учебник по отделен предмет за безплатните учебници, които се финансират със средства от държавния бюджет.Сред предложенията им са да се осигури време и финансов ресурс за квалификация на педагогическите специалисти. Това да стане с отделяне на 2% от общия бюджет за квалификации, договорени в Колективния трудов договор (КТД) и 96 академични часа, приравнени към 6 квалификационни кредита за атестационен период от 4 години за обезпечаване на добра квалификационна политика.Педагогическите специалисти да имат едногодишен платен отпуск, при изработени 4 години. Това време да се използва за квалификация и възстановяване на педагогическите специалисти.Финансовите средства, гарантиращи приоритета образование, трябва да бъдат осигурени от държавата, ясни са от синдиката. Те настояват в Закона да бъде записано: \"Средствата от държавния бюджет за финансиране на дейности в системата на предучилищното и училищното образование се планират ежегодно в размер не по-нисък от 6% от БВП\". Достигането да стане поетапно до 2020 г.Българските учители не трябва да губят кариерните си длъжности при прекратяване на трудовите правоотношения и при смяна на работното място, предлагат от съсловната организация.", "date": "2017.07.19", "title": "Година платен отпуск на всеки 4 г. за преподавателите, искат от синдикат \"Образование\""}
{"url": "https://news.bg/finance/aktualiziraha-byudzhetite-na-df-zemedelie-i-ministerstvoto-na-ikonomikata.html", "text": "Правителството одобри актуализацията на бюджета на Държавен фонд \"Земеделие\" за 2017 година. Одобрените допълнителни разходи възлизат на 2.1 млн. лв.Отпуснатите допълнителни средства са предвидени за финансиране на разходи за данък върху добавената стойност по одобрени за подпомагане проекти на общини по Програмата за развитие на селските райони за периодите 2007-2013 и 2014-2020 година.Правителството одобри и отпускане на допълнителни разходи по бюджета на Министерството на икономиката за 2017 година. Одобрените допълнителни разходи възлизат на 300 000 лева.Отпуснатите средства са предвидени за персонал в  на Република България във връзка с скорошното преструктуриране на дейността му. По този начин ще се осигури финансовото обезпечаване на дейността на ведомството до края на годината.Средствата идват от преструктуриране на разходите и трансфери по централния бюджет за същата година.", "date": "2017.07.19", "title": "Актуализираха бюджетите на ДФ \"Земеделие\" и Министерството на икономиката"}
{"url": "https://news.bg/politics/borisov-iska-direktna-traba-ot-turski-potok-kam-balgariya.html", "text": "Премиерът Бойко Борисов е категоричен, че ще подпише Пътната карта за доставка на 15.7 млрд. куб. м. газ от газопровода \"Турски поток\". Това той заяви по време на годишната среща на българските посланици в София.Премиерът увери, че Европейският газов хъб \"Балкан\" е разковничето, за да бъде страната ни транзитьор, а не обикновен клиент. Борисов заяви, че очаква писмо от ЕК за евентуални преговори за директна тръба към България /б.р. тълкуваният като втори лъч на \"Турски поток\".По думите му, докато са се водили тези процеси целият регион е станал зависим от Турция. \"Сега при тези отношения между ЕС и Турция можем да си задаваме много риторични въпроси, кое е по-добре, кое е по-зле\", коментира Борисов.Относно прекрояването на енергийните потоци, Борисов заяви, че страната ни е използвала времето и вече има направено доста в газопреносната система. \"Подменихме компресорните станции, изграждаме интерконекторни връзки - с Румъния вече е готова, сега се строи с Турция, със Сърбия, с Гърция\", констатира Борисов. Той уточни, че ако всичко върви по план октомври месец ще бъде направена първа копка на интерконектора с Гърция.Премиерът се обърна към посланиците с важно уточнение за името на газовия хъб на наша територия. Той настоя на добавеното от него в името определение \"Европейски газов хъб Балкан\". Премиерът подчерта, че именно това е разковничето на всичко.\"Европейският газов хъб \"Балкан\" изпълнява абсолютно всички изисквания на европейското законодателство. Ние бяхме най-лоялният член на ЕС, дори на моменти до глупост в лоялността си\", подчерта Борисов.Той намекна и за разговора си с руския външен министър Сергей Лавров в Париж и изтъкна, че те са били принципни. \"Спазвайки решенията на Брюксел, на нашето европейско средство, а и като един от главните поддръжници на общия енергиен пакет, на общата ни европейска енергийна политика\", заяви Борисов.По думите му натовска Гърция, натовска Турция, натовска Италия, без да се съобразяват изобщо с никакви други норми са подписали \"Турски поток\" и \"Посейдон\".Според него един изключително изгоден за България европейски проект, за който са били пръснати 100 млн. евро е бил: \"хвърлен в канала\". Борисов визира \"Набуко\", напомняйки че без него диверсификацията с азерски газ не може да стане. \"Сега изведнъж ние се озоваваме изцяло в тази зависимост на \"Турски поток\". Той не е случаен и като вместимост е точно толкова, колкото минава от Украйна през България и влиза в Истанбул- 16,7 . Точно толкова е тръбата от Русия за Турция - 16.7 куб.м. Трябва да си заврял главата в пясъка, за да не разбираш, че в момента, в който приключи \"Турски поток\" и там тръгне газ - транзитът през България ще спре. Тогава България става само клиент\", коментира още министър-председателят.Борисов изтъкна още, че е безкрайно благодарен на ЕК, която е възприела, че ние трябва да запазим стратегическото си място, спазвайки разбира се всички европейски правила. \"Те се спазват през европейския газов хъб \"Балкан\" за транзит на газ\", отсече Борисов. По думите му така у нас газ може да идва от Румъния, Украйна, от находищата ни \"Хан Аспарух\" или руски газ директно от Турски поток, азерски газ, а от интерконектора в Гърция втечнен газ.\"Ако американците го докарат на добра цена, ще го продадем първо него, защото клиентите ще дойдат и ще купуват на хъба. Тогава ние ще сме транзитьори, ще си взимаме транзитните такси и сме в играта. Това е моята политика, която следвам неотлъчно, защото иначе България ще остане само клиент\", изтъкна премиерът Борисов.Той подчерта, че имаме най-добрата газопреносна система. \"80% от всички компресори на Балканите са в България. Всичките са американски най-добрите. Утре може да стане така, че дори за Украйна да изнасяме, ако дойде втечнен газ - евтин, американски от LG терминала в Гърция. Това е пазар, това ще намали цената, това ще даде конкурентост на доставчиците и ще имаме успех\".", "date": "2017.07.19", "title": "Борисов иска директна тръба от \"Турски поток\" към България"}
{"url": "https://news.bg/politics/valeri-simeonov-ne-saglasuval-s-borisov-mahaneto-na-klas-prosluzheno-vreme.html", "text": "\"Не идвам от приют за безработни, клас \"прослужено време\" не трябва да има\". Това заяви като лично мнение вицепремиерът Валери Симеонов в кулоарите на парламента по повод искането от бизнеса да отпадне клас \"прослужено време\" в заплатите на работниците.Симеонов увери, че тази идея той не е обсъдил с премиера Бойко Борисов и с депутатите от ГЕРБ. \"\", ироничен бе Симеонов.Според него червените манипулирали личното му мнение. \"Аз не идвам от приют за безработни или пък за социално слаби, идвам от бизнеса и ви казвам, че клас не трябва да има\" категоричен бе вицепремиерът по демографската политика.Според него въпросът за отпадане на клас \"прослужено време\" трябва да се обсъди в Националния съвет за тристранно сътрудничество (НСТС). Вицепремиерът критикува синдикатите, които не искат да се срещнат с него по темата. Раздуват пропаганда, с която обслужват БСП. Да ходят да се срещат с Корнелия Нинова, тяхно право е, отсече той.\"Кой е казал, че доходите ще се намалят? Ще се вкара в заплатата и оттам нататък заплатата, която трябва да се дава според количеството и качеството на вложения труд, тя ще осигури поминъка на този човек\", обясни Симеонов.Има пазар на труда и този пазар на труда трябва да определи, че заплатата трябва да бъде съответна на съответните качества и количества на труда, допълни патриотът.Припомняме, бизнесът настоява, а синдикатети са категорично против отпадането на добавката за прослужено време в заплатата на работниците.", "date": "2017.07.19", "title": "Валери Симеонов не съгласувал с Борисов махането на клас \"прослужено време\""}
{"url": "https://news.bg/finance/otchetat-na-su-pred-smetnata-palata-pokazval-razliki-za-milioni.html", "text": " Председателят на Сметната палата Цветан Цветков заяви, че разликите в отчета на Софийския университет \"Св. Климент Охридски\" възлизат на милиони левове.\"Има несъответствие на данните, които се посочват в отчета, баланса и оборота на СУ с обобщените данни на останалите факултети\", обясни Цветков пред bTV.Припомняме, в понеделник, 17 юли, стана ясно, че инспекторите на Сметната палата са отказали да заверят финансовия отчет на Софийския университет \"Св. Климент Охридски\" за 2016 г.Според одиторите, годишният финансов отчет не дава вярна и честна представа за финансово състояние и имущество на Софийския университет към 31 декември 2016 г.Стана ясно още, че в Софийския университет \"Св. Климент Охридски\" не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни.По думите на Цветков нарушения имало и в разплащанията на университета - имало практика служебните аванси да се изплащат в брой, а не по банков път. Така се разплащали и разходите за стоки, депозити за тръжни процедури и други.Още в понеделник Сметната палата даде 6-месечен срок на СУ да направи проверка и да премахне несъответствията, след което ще последва нов одит. \"Университетът трябва да извърши проверка, за да установи дали това са счетоводни грешки или липси\", допълни Цветков.", "date": "2017.07.19", "title": "Отчетът на СУ пред Сметната палата показвал разлики за милиони"}
{"url": "https://news.bg/world/vishegradskata-chetvorka-i-izrael-se-sblizhavat.html", "text": "Държавите от Вишеградската група се обявиха за подобряване на отношенията между ЕС и Израел, съобщават полски медии.Премиерът на Полша Беата Шидло и колегите й от Унгария, Чехия и Словакия приеха поканата на израелския министър-председател Бенямин Нетаняху за формиране на работна група за борба с тероризма.Министър-председателят на Унгария Виктор Орбан изтъкна, че се работи по детайлите. Той добави, че лидерите на четворката са приели поканата на израелския премиер да посетят Израел.Те също обсъдиха миграцията, мирния процес в Близкия изток и търговията по време на срещата в Будапеща.", "date": "2017.07.19", "title": "Вишеградската четворка и Израел се сближават"}
{"url": "https://news.bg/politics/iskame-ofitsialno-obyasnenie-ot-turtsiya-za-cherniya-spisak.html", "text": "България изпрати официално допитване до Турция относно \"черния списък\" с 77 български граждани, посочени от външното министерство на южната ни съседка като съпричастни към тероризъм. Това обяви председателят на Държавната агенция за национална сигурност Димитър Георгиев.Припомняме, вчера, 18 юли, Георгиев и главният прокурор Сотир Цацаров посочиха, че службите у нас нямат данни за 77-те българи, попаднали в турския забранителен списък. \"Всеки отделен случай, който се появява, се проверява в пълен обем с оглед важността на темата\", обясни още Георгиев. Още вчера стана ясно, че чрез МВР е поискало информация за този случай от южната ни съседка.В понеделник, 17 юли, стана ясно, че турското външно министерство е обнародвало , подозирани за връзки с терористични организации. За \"черния списък\" става ясно от , посветен на борбата с групировката \"Ислямска държава\". В списъкът има общо 45 000 души.Георгиев посочи още, че страната ни няма информация за българи, които присъстват в конфликтни зони в Близкия Изток.Президентът Румен Радев обясни пред БНТ, че най-вероятно става въпрос за неофициална информация. Той посочи, че все още не се знае какво точно означава това, че българите са съпричастни към тероризъм. \"Нашите служби са отправили съответно своето искане и се надявам този въпрос да бъде изяснен в най-скоро време. Най-вероятно това е във връзка с неуспешния опит за преврат преди година в Турция\", допълни Радев.", "date": "2017.07.19", "title": "Искаме официално обяснение от Турция за \"черния списък\" "}
{"url": "https://news.bg/crime/hvanaha-martvopiyan-shofyor-v-kiten-ponedelnik-bil-s-4-promila-vtornik-s-3.html", "text": "Служителите от Районно управление в Приморско хванаха един и същи мъж да шофира пиян два поредни дни.Вчера, 18 юли, полицаите в Китен спрели за проверка лек автомобил с русенска регистрация. Колата била управлявана от 38-годишния Д. П. от Русе. В хода на проверката органите на реда установяват, че мъжът шофира след употребата на алкохол. При проверка с дрегер уредът отчел 3.19 промила концентрация на алкохол в кръвта.Изяснено е и че същият мъж е хванат само ден по-рано да шофира пиян. На 17 юли, понеделник, същият е задържан с 4.12 промила концентрация на алкохол в кръвта.Мъжът е задържан за срок до 24 часа. Срещу него е образувано второ бързо полицейско производство.", "date": "2017.07.19", "title": "Хванаха мъртвопиян шофьор в Китен. Понеделник бил с 4 промила, вторник - с 3 "}
{"url": "https://news.bg/int-politics/germaniya-se-ozabi-na-turtsiya-za-zadarzhan-pravozashtitnik.html", "text": "Германският канцлер Ангела Меркел разкритикува остро задържането от страна на Турция на шестима правозащитници, включително един германски, и обеща да работи за неговото освобождаване, съобщава \"Ройтерс\".Един от арестуваните по подозрение за принадлежност към терористична организация е директорът на международната правозащитна организация \"Амнести интернешънъл\" за Турция Идил Есер. \"Амнести\" обявиха в тази връзка, че истината и справедливостта са станали \"напълно непознати\".Есер, германецът Петер Щойдтнер и осем други правозащитници бяха арестувани този месец, докато присъстваха на семинар по цифрова сигурност край Истанбул.Турски прокурор поиска от съда в понеделник да удължи мярката им за задържане в очакване на съдебен процес по подозрение за връзки с мрежата на ислямския духовник Фетхуллах Гюлен, когото Анкара обвинява за организатор на неуспешния пуч през миналата година. Съдът постанови освобождаването на четирима от 10-те задържани.По думите на Меркел, случаят бил още един пример за невинни хора, \"хванати в колелетата на съдебната система\".Тя заяви, че арестът на Щойдтнер бил абсолютно неоправдан.\"Декларираме солидарността си с него и с всички останали арестувани... германското правителство ще стори всичко, което може, на всички нива, да осигури освобождаването му\", зарече се Меркел.Коментарите на канцлерката вероятно допълнително ще обтегнат отношенията между Берлин и Анкара.\"Много е обезпокоително, че тези, които се борят за защита на човешките права и помагат на другите, са в затвора. Това е много лош знак как се развиват нещата в Турция\", коментира от своя страна Мари Лукас, която е представител на \"Амнести\".", "date": "2017.07.19", "title": "Германия се \"озъби\" на Турция за задържан правозащитник"}
{"url": "https://news.bg/bulgaria/nezakonnata-sech-v-balgariya-e-mezhdu-10-i-25.html", "text": "Незаконният добив на дърва в България е между 10 и 25%, сочат данни на международната природозащитна организация WWF. Ако това е вярно, нелегалният дърводобив формира сенчест бизнес за близо 100 мил. лв.Незаконните сечи са в щета на държавния бюджет, но освен това те оставят цели региони лишени от гора и от питейна вода, докато привилегировани фирми трупат огромни печалби, твърдят WWF.Доброто сътрудничество между граждански организации и държавни институции може да помогне на България да спре незаконните сечи до 2020 година, посочва Александър Дунчев от WWF.Инструментите, създадени от WWF, в комбинация с информацията, предоставена от институциите, позволява на всеки свидетел на сеч да прецени дали да изиска проверка за престъпление на телефон 112.WWF предлага конкретни стъпки за граждани и институции, които да прекратят големите загуби за България от унищожаването на ценни гори.Еднна от стъпките е да се потърси табела, обозначаваща сечище. Тя информира за територията, собствеността, разрешението за сеч, датата на издаване и изпълнителя.Друго действие, в полза на противодействието на незаконния дърводобив е сравнението на интензивността на сечта. Съотношението на маркираните за сеч дървета спрямо общия брой дървета в гората е важен индикатор за незаконна сеч.Ако на единица площ (например 1000 м2) са отсечени всеки 5 от 10 дървета, може да се предположи, че има нарушение.Друг начин, по който може да се разбере законна ли е една сеч е с проверка на контролната горска марка. Марката се поставя на две места с видим знак, оцветен различно от червен и зелен цвят. Знакът е на височина 130 см на ствола на дървото и в основата на дърветаю, за да остане видима след изсичането му. Марката, която е в основата на дървото, е шестоъгълен печат, показващ номера на контролната горска марка. Дънера на вече установена от горските служители незаконна сеч се маркира с червен знак и не е нужно сигнализиране, обясняват от екоорганизацията.", "date": "2017.07.19", "title": "Незаконната сеч в България е между 10 и 25%"}
{"url": "https://news.bg/crime/inkriminirat-nezakonniya-dobiv-na-podzemni-bogatstva.html", "text": "Инкриминират незаконния добив на подземни богатства. Тази промяна в Наказателния кодекс одобриха министрите от кабинета \"Борисов-3\" на днешното си заседание. Предстои текстовете да бъдат внесени за разглеждане и гласуване в парламента.Според текста за промени в НК, добивът на подземни богатства без концесия или когато концесията е спряна, се наказва с лишаване от свобода до шест години и глоба от 1000 до 20 000 лева.На същото наказание подлежи и лице, което транспортира, съхранява, преработва или продава незаконно добити подземни богатства. По-рано през деня енергийният министър Теменужка Петкова и областният управител на Перник г-жа Ирена Соколова обсъдиха възможности за разрешаване проблемите на жителите на град Перник.Според промените в НК затвор от една до осем години и глоба от 5 000 до 15 000 лева са предвидени при повторно нарушение и когато деянието е извършено от предварително уговорена група, в съучастие със служител от администрацията, в защитена територия или защитена зона, чрез използване на документ с невярно съдържание и други.Размерът на предвиденото наказание се увеличава допълнително и в следните случаи - когато деянието е извършено от лице, което действа по поръчение или в изпълнение на организирана престъпна група, когато деянието е опасен рецидив, когато предметът на престъплението е в особено големи размери или случаят е особено тежък. Тогава наказанието може да стигне до 15 години лишаване от свобода и 500 хил. лева глоба.Съгласно Закона за подземните богатства, Министерството на енергетиката е отговорната институция за контрол върху търсенето, проучването и добива на подземни богатства. Незаконният добив в този сектор е един от основните проблеми, причиняващи както преки вреди за държавата, така и проблеми, свързани с опазването на околната среда, горите и земеделските земи.Преките загуби на държавата от тази дейност се изчисляват на милиони левове годишно.", "date": "2017.07.19", "title": "Инкриминират незаконния добив на подземни богатства"}
{"url": "https://news.bg/crime/eksoblastniyat-upravitel-na-haskovo-na-sad-za-navodnenieto-v-s-biser.html", "text": "Районна прокуратура-Пловдив внесе в съда обвинителен акт спрямо бившия областен управител на Хасково - Ирена Узунова за наводнението в с. Бисер. Заради липсата на превантивни мерки от страна на Узунова са загинали 8 души. Като областен управител Узунова е трябвало да има планирана защита при бедствия, който да бъде съгласуван с министъра на вътрешните работи.Загиналите по заради липсата на превенция са  И. Карамфилова, 80 г., Г. Сираков, 69 г., Х. Христов, 92 г., А. Стоянов, 77 г., Л. Делева, 56 г., К. Николова, 65 г., Ж. Христов, 68 г. и В. Делев, 59 г. Припомняме, че бедствието в с. Бисер се случи на . Тогава стената на язовир \"Иваново\" се пропука и няколкометрова вълна заля село Бисер. Населеното място се намира на около 10 км надолу по течението на изтичащата от язовира река Бисерска. В резултат на приливната вълна бяха наводнени десетки домове. Много домашни животни се удавиха. Непосредствено след наводнението загинаха 8 души, а впоследствие бяха открити още трима удавени.", "date": "2017.07.19", "title": "Ексобластният управител на Хасково на съд за наводнението в с. Бисер "}
{"url": "https://news.bg/regions/v-pomorie-otmeniha-akta-za-darenieto-na-voenniya-sanatorium.html", "text": "На Общински съвет - Поморие решиха да бъде отменено дарението от 1932 г., с което Градският общински съвет на Анхиало дава парцела на държавата, за да се изгради \"Почивна станция на инвалидите\". Решението било взето със 17 гласа от 19 присъстващи, съобщават от Община Поморие.Според Общината с решението на МС волята на дарителя била нарушена, когато в края на 2016 година МС обяви станцията БДПЛР \"Свети Георги\" за имот с \"отпаднала необходимост\", а скоро след това поморийският имот премина като непарична вноска в капитала на велинградското търговско дружество \"МБПЛР - Вита\" ЕООД с бонус от 1 млн. лв., отпуснати за ремонт.С превръщането на лечебницата от публична държавна в частна държавна собственост волята на анхиалци била погазена.\"Непаричната вноска на санаториума е 7 918 000 лв., представляващи стойността на недвижимия имот, още 953 100 лв. движими вещи плюс 1 000 000 лв., отпуснати на \"Вита \" от Министерството за ремонт. За съпоставка стойността на имуществото на цялата велинградска болница е 819 000 лв. И това, ако не е подигравка с поморийци?!\", изтъква кметът Иван Алексиев.Според кмета Алексиев, калолечебницата умишлено е доведена до крах.\"На вас ви е ясно, но трябва и на другите хора да им стане ясно, че всички твърдения за това как кметът пречи, а Общината цели да присвои имота, за да построи хотел или да злоупотреби по какъвто и да е начин, са абсолютни спекулации. Единственото, което Общината цели, е да спаси санаториума от протегнатите ръце в момента, за да не размахват външни хора пръст\" - обърна се към общинските съветници, кметът.След като Общински съвет отмени дарението, предстои искът да бъде внесен в съда. В случай че искът бъде удовлетворен, Поморие ще предприеме мерки, за да подари имота отново на държавата, категорични са от общината.  ", "date": "2017.07.19", "title": "В Поморие отмениха акта за дарението на Военния санаториум"}
{"url": "https://news.bg/int-politics/sauditska-arabiya-i-ko-otslabvat-natiska-varhu-katar.html", "text": "Дипломати от мисиите на Саудитска Арабия, Обединените арабски емирства, Бахрейн и Египет в Организацията на обединените нации (ООН) разкриха, че ултиматумът с 13 искания, отхвърлен от Катар, е бил отслабен до платформа от шест \"принципа\", съобщават световните информационни агенции. Въпреки това \"няма компромис\" по по-общите искания, изтъкна саудитският посланик, който коментира пред медиите в САЩ.Катар успя бързо да отхвърли списъка с искания, но също така даде сигнал за готовност за започване на преговори с участието на медиатори от региона. И двете страни отрекоха, че ще изберат военно решение.Ревизията на исканията включва отмяна на настояването правителството в Доха да закрие англоезичната телевизия \"Ал Джазира\". Въпреки че все още може да има спорове по няколко въпроса, новата инициатива на арабските страни не споменава военната база на Турция в Катар, отношенията му с Иран, нито египетското \"Мюсюлманско братство\".Четирите страни също така спират да настояват за експулсиране на хора, които те определят като екстремисти.Представителят на Катар в ООН коментира, че исканията са били ограничени заради международния натиск върху четирите арабски страни.", "date": "2017.07.19", "title": "Саудитска Арабия и Ко. отслабват натиска върху Катар"}
{"url": "https://news.bg/world/bryuksel-se-chudi-dali-da-otneme-pravoto-na-glas-na-polsha-v-es.html", "text": "Европейският съюз призова дясното правителство на Полша да отмени спорната съдебна реформа, изразявайки \"сериозно безпокойство\", тъй като може да подкопае свободата в областта на правораздаването, информира АФП.По време на специално заседание на високо равнище в Брюксел Европейската комисия също обсъди безпрецедентния вариант за отнемане на правото на глас на Полша в Съвета на ЕС, се казва в съобщение на изпълнителния орган на съюза.През последните дни полското правителство е изправено пред протести, след като миналата седмица предприе промени в цялата съдебна система. \"\", предупреди вицепрезидентът на ЕК Франс Тимерманс.В съобщението се допълва, че Брюксел \"изразява сериозното си безпокойство относно ясните рискове за независимостта на правораздаването в Полша\".\"\", се пояснява още от ЕК.След като предприе реформи в Конституционния съд в края на 2015 г., полското правителство започна да реформира съдилищата.Полският парламент спря дебата върху закон, който би увеличил влиянието на правосъдния министър върху върховния съд, след като лидерът на управляващата партия остро нападна опозицията.Миналата седмица двете камари на парламента приеха отделно законодателство, което би дало правомощия на правосъдния министър да посочва съдиите за европейските съдилища.В допълнение парламентът е на път да избере членове на Националния съдебен съвет, чиято роля е защита на независимостта на съдилищата.", "date": "2017.07.19", "title": "Брюксел се чуди дали да отнеме правото на глас на Полша в ЕС"}
{"url": "https://news.bg/regions/muzeyat-v-byala-se-sdobi-s-amfora-na-6-000-godini.html", "text": "Амфора, намерена на брега на Бяла преди около 50 години, стана част от експозицията на музея в черноморския град Бяла, област Варна.Амфората е намерена от Траян Траянов, който работи като старши научен сътрудник в Института по океанология. Негови находки често се срещат в Археологическия и Военноморския музей в морската столица, съобщава БНТ.Амфората датира от четвърто хилядолетие преди Христа, следователно е на приблизително 6 000 години. По думите на Траянов обаче това не прави артефактът изключителен, защото край бреговете ни имало много подобни находки.Това, което прави глинения съд изключителен, е че той сам разказва за историята си. Според Траянов амфората разказва за историята на мореплаването и търговията в района. По думите му в северна посока от днешния град Бяла има опасен риф, в който навремето са се разбивали много кораби.Често тези находки се появявали след вълнение на морето, което обръща подводните пластове. \"Морето се пази по-добре от иманярите\", допълни Траянов. Именно тези факти не отказват града от идеята за изграждане на подводен музей, независимо колко скъпо ще излезе това.", "date": "2017.07.19", "title": "Музеят в Бяла се сдоби с амфора на 6 000 години"}
{"url": "https://news.bg/world/uilyam-i-keyt-se-sreshtnaha-s-merkel-v-berlin.html", "text": "Британската кралска двойка Уилям и Кейт пристигнаха в Берлин на тридневен тур в Германия, който включва обяд с германския канцлер Ангела Меркел, посещение на Бранденбургската врата и мемориал на Холокоста, съобщава ДПА.Херцогът и херцогинята на Кеймбридж пристигнаха на летище \"Тегел\" в Берлин днес с децата си Джордж и Шарлот, на 3 и 2 г., от Полша, където посетиха град Гданск и нацистки лагер на смъртта.Визитата им в Германия се тълкува като опит на кралската двойка да подобри имиджа на Великобритания на фона на безпрецедентното напрежение около Брекзит.Облечена в синя рокля, Кейт излезе от частния самолет с дъщеря си Шарлот, докато Уилям държеше ръката на Джордж. Децата са поверени на грижата на бавачка и няма да участват в официалната програма.Малко след това двойката беше приветствана в канцлерството от Меркел, която за първи път се срещна с Уилям по време на пътуването му до германската провинция Северен Рейн-Вестфалия миналата година.Меркел обяви преди това, че Брекзит вероятно ще бъде една от темите на разговор по време на обяда, който включва три различни вида риба.Двойката беше приветствана от събралата се тълпа от хора пред Бранденбургската врата преди да посети намиращия се в близост паметник на убитите евреи в Европа.Принц Уилям описа мемориала като \"много трогателен\".Останалата част от днешната програма на кралската двойка включва посещение на център за бездомни хора в Източен Берлин и среща с представители на института \"Роберт Енке\", изследващ душевните заболявания.Те също ще се срещнат и с президента Франк-Валтер Щайнмайер.", "date": "2017.07.19", "title": "Уилям и Кейт се срещнаха с Меркел в Берлин"}
