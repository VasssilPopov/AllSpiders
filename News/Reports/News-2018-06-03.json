{"url": "https://news.bg/world/politsiyata-v-san-diego-zadarzha-vaorazhena-zhena-na-maratona.html", "text": "Полицията в Сан Диего, американския щат Калифорния, арестува въоръжена жена, недалеч от провеждащия се ежегоден маратон, предаде АП.Чути са изстрели, но няма данни за пострадали, само за уплаха сред намирали се в района хора.Според изявление на полицията, няма заплаха за обществеността.Няколко улици са били затворени за кратко.Инцидентът спря състезанието за около 10 минути, докато полицията разследва получения сигнал, съобщиха организаторите на маратона.Състезанието е популярно и тази година са очаквали 26 000 участници.", "date": "2018.06.03", "title": "Полицията в Сан Диего задържа въоръжена жена на маратона"}
{"url": "https://news.bg/crime/lipsvat-polititsi-profesionalisti-obyasni-na-sboguvane-pred-studenti-gerdzhikov.html", "text": "\"Неудобно ми е да казвам аматьори, но в сегашния парламент има твърде малко юристи и то само един действащ, ако съм наясно с нещата. Има нужда от външна помощ, това е очевидно\", коментира пред БНР проф. Огнян Герджиков.Според него, липсват политици професионалисти, а и твърде малко са подготвените. \"Трудно е в политиката, но човек трябва да бъде последователен и честен, доколкото е възможно в тази обстановка\", обясни той.Герджиков се сбогува със студентите с лекция бенефис, след 42 години преподавателска работа в Юридическия факултет на Софийския университет \"Св. Климент Охридски\".\"Хубаво е човек да си взема довиждане, когато е относително и все още на върха, защото след това става срамно\", добави той.Бившият служебен премиер коментира, \"разбирането, че законите трябва да се приемат бързо, на мига, е изключително голяма методологическа грешка, която се прави. Докато в предишните години имаше някакво оправдание с оглед на хармонизирането на тези 18 правни области, което задължително трябваше да направим с оглед членството ни в евросъюза, сега вече няма нищо спешно да предстои, за да е толкова належащо законите да се приемат за толкова кратко време.\"\"Не понасям с кални обуща да се влиза в храма на правото и това често ме изважда от равновесие\", допълни проф. Огнян Герджиков.17 години проф. Герджиков е в политиката, председател е на Народното събрание в управлението на Симеон Сакскобургготски и служебен премиер, назначен от президента Румен Радев.", "date": "2018.06.03", "title": "Липсват политици професионалисти, обясни на сбогуване пред студенти Герджиков"}
{"url": "https://news.bg/int-politics/prezidentat-na-germaniya-se-izvini-na-geyovete-poiska-proshka.html", "text": "Президентът на Германия помоли гейовете за прошка заради десетилетията страдания и несправедливости, които са претърпели в резултат на репресивни закони в Германия в епохата на нацизма и след Втората световна война, съобщава \"Асошиейтед прес\".Франк-Валтер Щайнмайер говори на церемония, отбелязваща преследването на гейовете от режима на Адолф Хитлер.ДПА цитира Щайнмайер да изтъква, че грубото отношение към хомосексуалните е продължило в следвоенната епоха, в двете части на тогава разделена Германия, където хомосексуалността в продължение на години се разглежда като престъпление.Държавният глава на Германия посочил, че \"ето защо искам прошка днес, за всички страдания и несправедливости, както и за мълчанието, което последва\".Щайнмайер подчертал, че иска да успокои \"всички гейове, лесбийки и бисексуални, всички ЛГБТ\", че са защитени в днешна Германия.", "date": "2018.06.03", "title": "Президентът на Германия се извини на гейовете, поиска прошка"}
{"url": "https://news.bg/politics/rumen-petkov-iska-ostavkata-na-valentin-radev.html", "text": "АБВ настоява за оставката на вътрешния министър Валентин Радев. Това обяви по време на пресконференция в Плевен председателят на партията Румен Петков. Според него с бездействието си по редица ключови за сигурността на гражданите на страната въпроси Радев е доказал, че е неподходящ за заеманата от него длъжност.\"Искаме оставката на министъра на вътрешните работи по няколко причини. Лично аз съм бил при него на среща и съм го запознал с това, че щатния състав на РУ Ботевград е намален почти наполовина, което означава една патрулна кола на смяна. Ако я пратят например на катастрофа на магистрала \"Хемус\", Ботевград остава без покритие\", смята той.\"Втората причина за исканата оставка е, че той пое ангажимент по-най бързи начин да се предприемат действия за преодоляване на този проблем, дори в Ботевград беше зам.-министърът на вътрешните работи, на когото благодаря, че подготви доклад и направи съответните предложения преди четири месеца. И така четири месеца министърът не може да намери време да утвърди стъпките и действията, за да се реши този въпрос. Това поведение на министър Радев е еманация на примера за лъжата, че ще се назначи във всяко село полицай. Този човек няма място в ръководството на МВР\", посочи Петков.АБВ коментират и големите енергийни проекти на България. Според Петков през годините са положени доста усилия страната ни да бъде докарана до закупуването на газ и електроенергия от съседна Турция, чрез отричането на проекти като \"Южен поток\" и АЕЦ \"Белене\".\"Ето и сега сме свидетели на същото. Макар и много закъсняло правителството внася доклад за решение за отпадане на така наречения мораториум върху \"Белене\" в парламента. Протече дебат добра атмосфера в Енергийната комисия. И след това изведнъж БСП внася предложение в Народното събрание за сваляне на мораториума. Това е политическо надскачане, което води до ненужна конфронтация\", обяснява той.Петков смята, че \"България трябва да изгради своята единна визия. Не визията на БСП, АБВ или ГЕРБ. И тази визия трябва да бъде следвана методично десетилетия напред. Но когато се прескачаме така в Народното събрание, какво се получава. Естествено е, че сега ГЕРБ с право могат да бъдат обидени и да кажат, че техния кабинет е взел решението, че са го обсъждали с всички в комисията на парламента и да попитат БСП - Защо правите нещата по този начин\".", "date": "2018.06.03", "title": "Румен Петков иска оставката на Валентин Радев"}
{"url": "https://news.bg/int-politics/sasht-vodyat-voenni-ucheniya-na-iztochniya-flang-na-nato.html", "text": "Около 18 000 военнослужещи от 19 държави-членки на НАТО започват ежегодни военни учения в Полша и балтийските държави, с цел да засилят бойната готовност на източния фланг на алианса, заради все по-агресивна Русия, съобщава АФП.Осмото учение \"Сейбър Страйк\" е до 15 юни, на фона на желанието на Полша за разполагане на американските войски в страната. Министерство на отбраната може да похарчи .Предложението предизвика , като Кремъл настоява, че такова действие \"няма да има никаква полза за сигурността и стабилността на континента\". Съединените щати ръководят многонационална бойна група на НАТО в Полша. Германия, Великобритания и Канада командват още три в близките балтийски държави Естония, Латвия и Литва, където са планирани и ученията.\"Те ще бъдат изпробвани специално по време на \"Сейбър Страйк\", демонстрирайки ангажимента на алианса. Ученията показват гъвкавостта на наземните и въздушните сили, за бърза реакция при криза. Това позволява присъствие там, където имаме нужда от нея. Ние сме напълно способни да провеждаме комбинирани и съвместни операции\", коментира във Вилнюс бригаден генерал Ричард Кофман.Генералният секретар на НАТО Йенс Столтенбегр коментира в понеделник във Варшава, че очаква от лидерите в юлската среща на високо равнище в Брюксел да вземат \"решения за подкрепа, готовност и военна мобилност\" на силите в Европа, особено по отношение на четирите бойни групи, разположени след 2016 г.През май 2017 г. армията на САЩ създаде нов европейски щаб в Полша, за да командва около 6 000 войници, разположени в операции за НАТО и Пентагона в региона. Този ход е едно от най-големите разгръщания на американски сили в Европа след Студената война и е предназначен да успокои най-източните съюзници на НАТО, разтревожени от честите военни учения на Русия в близост до границите им и анексирането на Крим.Засилването на отбранителните контакти с Вашингтон, е  за закупуване системи \"Пейтриът\" от САЩ.Москва счита разгръщането на \"Пейтриът\" в Полша и Румъния, за нарушение на договор за въоръжение от 1987 г. и че могат да бъдат използвани за изстрелване на ракети срещу Русия.През февруари Литва обвини Русия в трайно разполагане на ракети \"Искандер\", способни да носят ядрено оръжие в Калининград. Тазгодишните маневри \"Сейбър Страйк\" ще се проведат отчасти точно в този регион.", "date": "2018.06.03", "title": "САЩ водят военни учения на източния фланг на НАТО"}
{"url": "https://news.bg/int-politics/avstriyskiyat-zam-kantsler-prizova-za-premahvane-na-sanktsiite-sreshtu-rusiya.html", "text": "ЕС трябва да преразгледа своята позиция по отношение на Русия и да вдигне санкциите, обяснява австрийският зам.-канцлер Хайнц-Кристиан Щрахе пред Österreich, цитиран от \"РИА Новости\".\"Санкциите преди всичко навредиха на австрийската икономика. Винаги съм предупреждавал да не насочваме Русия в ръцете на Китай. Време е да се спрат тези болезнени санкции и да се нормализират политическите и икономически отношения с Русия\", коментира Щрахе, който е и лидер на австрийската партия на свободата.Отношенията между Русия, Европейския съюз и Съединените щати се влошиха поради политическата криза в Украйна. След анексирането на Крим през 2014 г. Западът обвини Москва, че е нарушила нормите на международното право и е наложила ограничителни мерки срещу него.Русия предприе ответни мерки за заместване на вноса, счита и че езика на санкциите не е продуктивен.", "date": "2018.06.03", "title": "Австрийският зам.-канцлер призова за премахване на санкциите срещу Русия"}
{"url": "https://news.bg/politics/karakachanov-iska-poveche-kontrol-v-chernomorskite-kurorti.html", "text": "Вицепремиерът и министър на отбраната Красимир Каракачанов иска повече контрол в черноморските курорти през летния сезон, но без да се пречи на туристите.\"Няма как да въведем комендантски час. В казармата има вечерен час, ред и дисциплина, но това не е казарма, а курорт\", коментира пред Дарик Каракачанов.Слънчев бряг не за първи път е арена на криминални прояви и Каракачанов смята, че МВР ще предприеме всички необходими мерки не само в курорта, но и по цялото Черноморие, за да има по-малко инциденти като среднощното убийство на хазартния бос Коста Миджурин.Припомняме, че при  загина един от бодигардовете на Митьо Очите, а самият той получи 5 огнестрелни рани и беше с опасност за живота.Няколко дни след стрелбата трима души бяха обвинени. Тодор Славов получи обвинение за убийството на гарда на Очите и съдружник в \"Аркус Сигурност България\" Александър Алексиев. За опита за убийство на Желязков бяха обвинени Георги Иванчев и Радослав Димитров. По-късно прокуратурата образува и .Във връзка с акция на Валери Симеонов срещу шума в летните заведения в Слънчев бряг, Каракачанов коментира, че \"трябва да има някакъв ред по отношение на музиката, но аз не го приемам като вечерен час, след който да спираш музиката навсякъде. Все пак хората си взимат отпуска и идват да се веселят\".\"Има определени заведения, не само в Слънчев бряг, а и в други курорти, където след 12 часа прекалено силната музика пречи на другите да почиват, но мисля, че това може да се уреди с една наредба\", добави министърът на отбраната.", "date": "2018.06.03", "title": "Каракачанов иска повече контрол в черноморските курорти"}
{"url": "https://news.bg/regions/tseh-za-darveni-stolove-se-zapali-v-blagoevgrad.html", "text": "Цех за дървени столове се запали в Благоевград.Сигналът е подаден към 16 часа, няма пострадали хора, съобщава БГНЕС.Запалило се е котелното помещение.Цехът е разположен между бул. \"Димитър Солунски\", река Бистрица и жп-линията Кулата-Благоевград-София.  ", "date": "2018.06.03", "title": "Цех за дървени столове се запали в Благоевград"}
{"url": "https://news.bg/world/nay-malko-35-migranti-se-udaviha-kray-tuniziyskoto-kraybrezhie.html", "text": "Най-малко 35 мигранти се удавиха, след като лодката им потъна до южното крайбрежие на Тунис, 67 души са спасени от бреговата охрана, съобщава \"Ройтерс\".Спасителната операция продължава, мигрантите са от тунизийски и други националности. Трафикантите на хора все повече използват Тунис като отправна точка за миграция в Европа, тъй като бреговата охрана на Либия, подпомагана от въоръжени групи е засилила контрола.Служители на бреговата охрана коментират, че лодката е била препълнена с около 180 мигранти, включително 80 от различни африкански държави.Безработни тунизийци и други африканци често се опитват да стигнат с импровизирани лодки от Тунис до Сицилия в Италия.", "date": "2018.06.03", "title": "Най-малко 35 мигранти се удавиха край тунизийското крайбрежие"}
{"url": "https://news.bg/crime/katastrofa-blokira-am-trakiya-v-posoka-sofiya.html", "text": "Катастрофа блокира АМ \"Тракия\" в посока София. Кола и джип са се ударили между 19 км и 20 км на магистралата.На мястото на инцидента има полиция и е затворена лявата лента за изпреварване. Колата се е врязала в джипа, съобщава .Препоръчва се използването на обходния маршрут през Вакарел.Припомняме, вчера обърната цистерна затвори АМ \"Тракия\" в посока Пловдив.", "date": "2018.06.03", "title": "Катастрофа блокира АМ \"Тракия\" в посока София"}
{"url": "https://news.bg/world/trima-chlenove-na-mks-se-zavarnaha-na-zemyata-sled-pet-mesetsa-v-kosmosa.html", "text": "Трима членове на Международната космическа станция - МКС се завърнаха на Земята след пет месеца в космоса и 2 688 орбити около планетата. Това са японецът Норишиге Канаи, руснакърт Антон Шкаплеров и американецът Скот Тингъл, съобщава \"Скай нюз\".Космическият кораб \"Съюз\", след като се раздели на трите си модула за спускане падна през атмосферата до 500 км/ч, преди парашутът да се отвори и да се приземи в Казахстан. Тримата престояха на борда на МКС 168 дни.Други трима членове на екипажа на станцията - американците Дрю Фестел и Рики Арнолд и руснакът Олег Артемеев ще се приземят в сряда.В орбита, екипажът е провел изследвания, защо клетките се променят в космоса, нещо съществено важно, ако хората искат да стигнат по-далеч от Луната, както и последиците от нулева гравитация върху растенията и човешкото тяло.Те са успели и да опитат няколко космически марули, култивирани, с цел да се провери дали растенията могат да се отглеждат по време на космически полети.", "date": "2018.06.03", "title": "Трима членове на МКС се завърнаха на Земята след пет месеца в космоса"}
{"url": "https://news.bg/world/dvama-raneni-sled-strelba-v-berlin.html", "text": "Най-малко двама души са били ранени при стрелба в германската столица Берлин, предадоха световните информационни агенции.Все още не е ясно какви са причините.Няма информация за състоянието на простреляните. Според някои източници, един от ранените е полицай. Съобщава се, че полицията е открила огън край Берлинската катедрала. Полицаите са стреляли по мъж, който е ранен в крака, според източници. Районът е отцепен от органите на реда. Според местни медии, инцидентът е станал около 16 часа местно време.Все още информацията по случая е оскъдна.От полицията лаконично съобщават за \"стрелба в района на катедралата\".", "date": "2018.06.03", "title": "Двама ранени след стрелба в Берлин "}
{"url": "https://news.bg/weather/sedmitsata-zapochva-sas-slantse-i-dazhd.html", "text": "Седмицата започва със слънце и дъжд. Това съобщават от НИМХ на БАН.Утре до обяд ще е предимно слънчево.След това се очакват краткотрайни валежи, придружени с гръмотевици. Възможни са и градушки.Ще духа до умерен вятър.Максималните температури ще са между 28 и 33 градуса.През следващите дни не се очакват промени. ", "date": "2018.06.03", "title": "Седмицата започва със слънце и дъжд "}
{"url": "https://news.bg/crime/8-dushi-sred-koito-4-detsa-sa-raneni-pri-verizhna-katastrofa-do-plovdiv.html", "text": "Осем души, сред които четири деца са ранени при верижна катастрофа. Инцидентът е станал по пътя Пловдив - Карлово, между селата Граф Игнатиево и Труд, съобщава БНР.Кола, движеща се към Пловдив е ударен отзад от друг автомобил, а той се е ударил в движещата се пред него кола. Пострадали са всички шофьори. Пострадалите са откарани в болница, пострадалите деца са на 2, 5, 12 и 14 години.54-годишна жена е пострадала най-тежко и е с контузия на гръдния кош. Тест на най-младият от тримата шофьори  е отчел положителен резултат за употреба на наркотици.Припомняме, днешна катастрофа блокира АМ \"Тракия\" в посока София. Кола и джип се удариха между 19 км и 20 км на магистралата.При друг инцидент, днес в 11 и 30 часа е намерен мъртъв в канавка 24-годишен моторист от Хисаря. Инцидентът е станал между селата Паничери и Старосел, съобщава .Разследващите предполагат, че инцидентът е станал около 4 часа. Карал е нерегистриран мотор, ударил се е в дърво и е полетял в канавката, смята полицията.Припомняме, турски тираджия бе прегазен на магистрала \"Марица\" и е загинал на място.Инцидентът е станал тази сутрин към 9 и 30 часа на 15 км преди ГКПП \"Капитан Андреево\".", "date": "2018.06.03", "title": "8 души, сред които 4 деца, са ранени при верижна катастрофа до Пловдив"}
{"url": "https://news.bg/regions/proliven-dazhd-navodni-stara-zagora.html", "text": "Проливен дъжд днес наводни Стара Загора, съобщи bTV.Това създаде проблеми за движението по много улици в града.Няма данни за сериозни инциденти.Съобщава се за закъсали автомобила в ниската част. ", "date": "2018.06.03", "title": "Проливен дъжд наводни Стара Загора"}
{"url": "https://news.bg/crime/yasni-sa-motivite-zad-ubiystvoto-v-slanchev-bryag.html", "text": "Ясни са мотивите зад убийството в Слънчев бряг. Според разследващи, става въпрос за лични мотиви, предаде БНТ. Това заяви гл. комисар Младен Маринов.Припомняме, че миналата вечер бе разстрелян показно хазартният бос Коста Миджурин в Слънчев бряг. Тежко ранена бе 22-годишната жена, пътувала с него.Стрелецът бе задържан.Според МВР извършителят е 37-годишен мъж с чисто съдебно минало. Той се опитал да премине границата през ГКПП-Лесово, но е бил арестуван, уточни по-рано Маринов.", "date": "2018.06.03", "title": "Ясни са мотивите зад убийството в Слънчев бряг "}
{"url": "https://news.bg/world/polovinata-afganistanski-momicheta-ne-uchat.html", "text": "Почти половината от всички афганистански деца напускат училище поради конфликти, бедност, ранни бракове и дискриминация спрямо момичета. Това показват резултатите от  доклад на хуманитарни организации, цитиран от NBC News.Според данните, 3,7 милиона деца на възраст между 7 и 17 години не са в клас, твърдят от USAID, УНИЦЕФ и независимия мозъчен тръст Самуел Хол.Момичетата са особено тежко засегнати, като те са 60% от учениците, на които е отказан достъп до образование. В най-тежко засегнатите провинции, до 85% от момичетата не посещават клас.Докладът отбелязва, че първият път, когато извън училище в Афганистан се е увеличил от 2002 г. насам. Освен това още 300 000 деца, които в момента посещават училище, са изложени на риск от отпадане.Изследването е част от \"Глобалната инициатива за деца извън училище\", която попада в обхвата на целите на стратегията за устойчиво развитие до 2013 година. Целта е \"да се осигури приобщаващо и справедливо качествено образование и да се насърчат възможностите за учене през целия живот за всички\".Конституцията на Афганистан изисква свободно предоставяне на образование, но милиони деца въпреки това напускат училище.Групировки като \"Ислямска държава\" и талибаните, които от години действат в страната, са сред заплахите за светското образование.", "date": "2018.06.03", "title": "Половината афганистански момичета не учат"}
{"url": "https://news.bg/comments/aets-belene-da-bade-ili-da-ne-bade.html", "text": "Наскоро предложеното от Министерски съвет вдигане на мораториума върху изграждането на АЕЦ \"Белене\" възобнови дебата по темата. Предстои гласуване в парламента, като почти сигурно проектът ще бъде рестартиран, тъй като има подкрепата и на ГЕРБ, и на БСП и на \"Обединени патриоти\". Нужна ли е обаче тази атомна електроцентрала на България?Целта на настоящото изложение е опит да се размишлява отвъд емоциите и лобизма в една или друга посока. Да се гледа на въпроса прагматично с оглед на националните интереси и без да се влиза в капана на заклинанията.Проектът \"Белене\" датира от началото на 80-те години на миналия век - време, в което изключително енергоемката българска индустрия отчаяно се нуждае от големи енергийни мощности. \"Кремиковци\", \"Химко\", химическите заводи край Девня и други \"гордости\" на социализма гълтат електроенергия като лами, а населението в определени периоди е принудено да търпи режим на тока. Въпреки всичко през 1989г. (при цялата прехвалена социндустрия) БВП на България е 22 милиарда щатски долара, които по днешни цени едва ли надхвърлят 30 милиарда. За сравнение, през 2016г. (без социалистическите мастодонти, но за сметка на това с новите заводи в индустриална зона \"Тракия\") БВП е вече 52 милиарда щатски долара. А енергийната ни система далеч не работи на пълен капацитет. На какво се дължи това?През последните 4 десетилетия технологиите се развиха в такава степен, че днес е необходима много по-малко електроенергия за производство на единица продукция. И тенденцията със сигурност е към продължаващо намаляване. В периода между 1998г. и 2008г. България реализира растеж от 2,3 пъти на БВП, като за същия период консумацията на ток се е повишила само с 30%. След кратката рецесия покрай световната финансова криза, тенденцията за диспропорция продължава и днес. Очевидно, към настоящия момент, а и в близко бъдеще, страната ни не се нуждае от изграждане на нови големи (ядрени) мощности.Поддръжниците на позицията \"За\" АЕЦ \"Белене\" изказват опасения, че в бъдеще България може да изпадне в енергийна криза, тъй като значителна част от сегашните мощности ще трябва да бъдат изведени от експлоатация заради изтичане на експлоатационен срок, а може би и по други причини (европейска регулация на въглеродните емисии, при която електроенергията от ТЕЦ да се окаже или много скъпа, или направо невъзможна за добив). Това, което тези политици и експерти ни спестяват, е, че подобен обрат няма как да се случи изведнъж, а пускането на нови реактори не отнема десетилетия (3-4 години изглеждат напълно реалистичен срок).И все пак, нека да разгледаме тази хипотеза. Тя е възможна, ако през следващите 10-15-20 години се случат следните неща:- икономиката продължи да се индустриализира с темповете от последните няколко години (или по-високи);- страната бъде принудена да затвори значителна част от досегашните си мощности;- населението се увеличи (в резултат на имиграция поради острия недостиг на работна ръка);- масово се премине на електромобили.Подобен сценарий не бива да бъде изключван, но това изобщо не е повод за паника. Докато се появи нужда от нови мощности, могат да се направят няколко предшестващи действия:- реновиране на електропреносната мрежа с цел да се намалят загубите \"по трасето\" на електроенергия;- стимулиране на големите промишлени (а и не само) потребители да изграждат собствени генератори, с които поне частично да покриват нуждите си и да не \"тежат\" твърде много на енергийната ни система;- да се залага изключително на енергоспестяващи технологии.Когато изграждането на нови мощности стане неизбежно, нека едва тогава да се пристъпи към тази крачка. Още повече, към един такъв бъдещ момент е много вероятно на пазара да се появят реактори от по-ново поколение в сравнение със сегашните планирани за АЕЦ \"Белене\" (те са от 3-то поколение).И тук възниква въпросът кое е по-изгодно: да се изгражда нова ядрена централа или да се инсталират нови реактори във вече съществуващата АЕЦ \"Козлодуй\" (където има изградена инфраструктура)? Като прибавим и факта, че районът край Белене се намира в опасна сеизмична зона, това означава, че завишените изисквания за антиземетръсна безопасност допълнително ще оскъпят проекта.Съществува и идея АЕЦ \"Белене\" да се изгради, за да може България да изнася ток в други държави, но към тази идея не бива да се подхожда лековерно. Поради простата причина, че всяка държава се стреми сама да задоволява енергийните си потребности. И ако се появяват пазарни ниши, това е временно явление. Подобна авантюра би имала успех само, ако дългосрочно се гарантира осигурен пазар (какъвто е случая с \"Марица изток\" 1 и 3). Засега обаче нищо такова не се чува.В крайна сметка излиза, че реализацията на проекта \"Белене\" би била приемлива единствено при две много важни условия:Всичко друго е заплаха за националните интереси.Проруските кръгове отдавна лобират за АЕЦ \"Белене\", тъй като очевидно се надяват на комисионни (някои от тях може и вече да са взели капаро). Националистите от ВМРО пък настояват България да не изостава от съседните държави, които също имат амбиции да развиват ядрена енергетика. (Тънкият момент тук обаче е, че засега на Балканите действат само три атомни електроцентрали - \"Козлодуй\", румънската \"Черна вода\" и хърватско-словенската \"Кръшко\". Тоест, не ние изоставаме, а другите се опитват да ни настигнат.)Що се отнася до обрата в позицията на ГЕРБ (през 2014г. Бойко Борисов беше против проекта), тук явно се залага на обществените нагласи. Изграждането на нова атомна електроцентрала изглежда примамливо за мнозина български граждани, но същите тези хора биха искали това да не става с държавни средства. И наистина, ако се появи сериозен външен инвеститор, който да се съгласи на горепосочените две условия, нека да строи. Само че това изглежда малко вероятно. По-скоро инвеститорът ще иска гаранции от държавата да му покрива евентуалните загуби при продажба на ток.Тепърва предстои да видим развитието на казуса. Но нещата никак не изглеждат оптимистични. Проектът е със съмнителна рентабилност и заиграването с него е вредно. В най-малко лошия случай, ще загуби време и енергия, които биха били по-полезни по друга тема. В по-лошия случай, още някакви пари може да потънат в гьола, без да се стигне до крайна реализация. А в най-лошия случай, може да се сдобием със скъпа електроцентрала, която да продава ток под себестойността си. И всички ние да покриваме разликата.", "date": "2018.06.03", "title": "АЕЦ \"Белене\" - да бъде или да не бъде?"}
{"url": "https://news.bg/bulgaria/traditsionnite-nestinarski-igri-zapochvat-tazi-vecher-v-s-balgari.html", "text": "И през тази година ще се проведат традиционните нестинарски игри в чест на св. св. Константин и Елена в с. Българи, Община Царево, предаде БНР. Те се организират през нощта на 3 срещу 4 юни, когато по стар стил се отбелязва денят на светиите.Програмата за празника започва рано сутринта с тържествена литургия за освещаване на иконите в храма \" Константин и Елена\".Дълбока духовност се черпи от ритуала на нестинарите, коментира кметът на с. Българи Недка Лапчева.\"Светецът Константин за с. Българи се смята като закрилник на семейното щастие, на целокупността на семейството и хората си подготвят да посрещат светеца с много надежда - да им помага в живота. И нестинарско хоро когато заиграят - символът, че хората, здраво хванати за ръце, са много пъти по-силни в трудните моменти и разбира се много по-щастливи в споделената си радост.\" - посочи тя.Днес в селото ще се проведат народни борби и кулинарен базар, а нестинарските игри започват в 21:30 ч. Очаква се празникът да бъде уважен и от представители на Народното събрание.", "date": "2018.06.03", "title": "Традиционните нестинарски игри започват тази вечер в с. Българи"}
{"url": "https://news.bg/society/tsarkvata-praznuva-nedelyata-na-vsi-svetii.html", "text": "Днес е Неделята на вси светии - празникът, който се отбелязва седем дни след Петдесетница, когато честваме Светия Дух и рождения ден на Христовата Църква.Днес се празнуват всички светии - всички онези човеци, които със земния си живот са доказали, че са достойни за любовта Божия. Всички, които изповядали открито пред човеците Бога и вървели по Неговите пътища. Това са пророците, възвестили идването на Христос, светите Христови апостоли, мъчениците за вярата, светите отци, светителите и църковните учители.Днес е празник и на преподобните жени и мъже, които са оставили имот и близки и са се отрекли от земното и вещественото, и достигнали ангелоподобен живот още тук, на Земята. На всички, които достойно и смирено са носели кръста си след Спасителя.", "date": "2018.06.03", "title": "Църквата празнува Неделята на вси светии"}
{"url": "https://news.bg/politics/nashi-prevozvachi-gotvyat-protest-pred-evroparlamenta-ungartsi-i-polyatsi-im-udryat-ramo.html", "text": "Български превозвачи имат готовност за протест пред Европейския парламент. Това разкри в ефира на Нова телевизия евродепутатът Ангел Джамбазки.Той уточни, че освен български превозвачи в организацията на протеста се включват още унгарци, поляци.\"В нашия случай става дума да 120-150 хиляди български семейства, чиито глави на семейства работят това. Усилен труд, трудна работа, но хората си изкарват парите с труда си\", коментира Джамбазки.Средната заплата в този бранш е около 1900-2000 евро, което прави около 4 000 лв. Джамбазки бе категоричен, че тези хора ще емигрират, ако бъде приет пакет \"Мобилност\".\"Става по-лесно да бъдеш турски тираджия, отколкото полски или български такъв\", посочи още той.Фирмите, които имат много работници, са не повече от 10. Много хора работят това сами със семействата си.Андрей Новаков - евродепутатът, който се качи на ТИР и видя с очите си какво е ежедневието на един шофьор на камион, увери, че повече от една година се работи по темата.\"Този регламент е по-добър от това, което беше предложено в началото. Това е резултат само от координираните усилия. Премиерът е лично ангажиран. Същото важи и за г-н Московски\", изтъкна Новаков.Джамбазки подчерта, че най-важното за българските превозвачи е да не се приеме регламента за връщането след три седмици. По думите му, целта на това е шофьорът да бъде принуден да пътува и да прави разходи.Според него това било абсолютно нарушение на правилото за свободно движение в ЕС.", "date": "2018.06.03", "title": "Наши превозвачи готвят протест пред Европарламента, унгарци и поляци им удрят рамо"}
{"url": "https://news.bg/crime/zapodozreniyat-za-ubiystvoto-v-slanchev-bryag-zakopchan-na-granitsata-pri-opit-da-izbyaga.html", "text": "Задържан е мъжът, който миналата вечер разстреля показно хазартния бос Коста Миджурин в Слънчев бряг, съобщиха от бургаската полиция.Срещу Миджурин е стреляно многократно, докато той е бил в колата си - \"Мерцедес\" със софийска регистрация.Приятелката на загиналия, която беше ранена при стрелбата, е оперирана през тази нощ. Състоянието ѝ остава много тежко, като има опасност за живота ѝ. Тя е работела в едно от казината на убития.Според МВР извършителят е 37-годишен мъж с чисто съдебно минало. Той се опитал да премине границата през ГКПП-Лесово, но е бил арестуван, уточни главният секретар на МВР Младен Маринов.Основната версия за стрелбата пред хотел \"Сън Вилидж\" е ревност и неизяснени лични отношения между 37-годишния задържан и младата жена, посочват от МВР, като според свидетели познанството между тях датирало от около месец.Установено е, че 37-годишният мъж притежавал законно огнестрелно оръжие, с което се сдобил по повод работата си, като управител и лице, работещо с парични средства в различни фирми. В процес на изясняване е дали това е оръжието, с което е извършено прострелването.В колата на хазартния бос са пътували още двама души - мъж и жена, които са основни свидетели. Срещу автомобила е стреляно от друга кола, с която извършителят на престъплението е избягал.", "date": "2018.06.03", "title": "Заподозреният за убийството в Слънчев бряг закопчан на границата при опит да избяга"}
{"url": "https://news.bg/int-economics/gnevni-finansovi-ministri-ot-g-7-udryat-po-masata-sreshtu-mitata-na-sasht.html", "text": "Финансовият министър на САЩ Стивън Мнучин беше остро разкритикуван от гневните финансови министри на другите страни членки на Г-7 заради наложените от Америка нови по-високи мита върху вноса на стомана и алуминий.Финансовият министър на Франция Бруно льо Мер предупреди, до \"няколко дни\" може да избухне търговска война.Междувременно министърът на търговията на САЩ Уилбър Рос се срещна с китайския вицепремиер Лю Хе в Пекин, за да се опита да смекчи напрежението в търговските отношения.Американският президент Доналд Тръмп настоя в \"Туитър\", че САЩ били \"ограбвани от други страни в продължение на години в търговията\".По думите му, митата върху стоманата щели да защитят американските стоманопроизводители, които според него били жизненоважни за националната сигурност. Тръмп също така се оплака от бариерите, с които се сблъскват американските фирми в Европа и другаде.\"Време е да станем умни!\", настоя американският държавен глава.По време на разгорещената среща на Г-7 в канадски ски курорт, Европейския съюз и Канада заплашиха да отвърнат на удара.Ала Мнучин отрекъл, че САЩ са изоставили лидерството в световната икономика и заяви, че е предал силните чувства на другите страни по темата на Тръмп.Нямаше съвместно изявление в края на срещата на финансовите министри от Г-7, което е ясен знак за разединение, коментира БиБиСи.Острият дебат вероятно ще продължи през следващия уикенд, когато лидерите на страните от Г-7, включително Тръмп, ще се срещнат в канадския град Квебек.След разговорите между Рос и китайския вицепремиер, китайската държавна новинарска агенция \"Синхуа\" предупреди, че всякакви търговски преговори между САЩ и Китай ще бъдат безплодни, ако САЩ наложат търговски санкции.Китай е готов да увеличи вноса от много страни, включително от САЩ, посочва \"Синхуа\", добавяйки, че увеличаването на вътрешното търсене е част от националната стратегия на Китай.Рос е в Пекин, опитвайки се да сключи сделки в областта на земеделието и енергетиката, за да намали огромния американски търговски дефицит на САЩ с Китай.Неговото посещение идва дни, след като Вашингтон заплаши да наложи допълнителни мита на стойност 50 млрд. долара върху китайски стоки.Рос коментира, че преговорите са били приятелски и откровени, но не даде повече подробности. Американските власти изтъкнаха, че преговорите отчасти имат за цел да доведат до структурни промени, които да позволят на американските компании да се конкурират честно.", "date": "2018.06.03", "title": "Гневни финансови министри от Г-7 удрят по масата срещу митата на САЩ"}
{"url": "https://news.bg/health/nay-veroyatno-nzok-shte-ima-nov-upravitel-obyaviha-patriotite.html", "text": "Най-вероятно ще има нов управител на Националната здравноосигурителна каса (НЗОК). Това коментира в сутрешния блок на БНТ д-р Калин Поповски от парламентарната група на \"Обединени патриоти\".Стана ясно, че проф. Камен Плочев, управител на НЗОК, вече 90 дни ползва болнични и въз основа на това членовете на Надзорния съвет на НЗОК могат да му поискат оставката.Д-р Поповски бе гост заедно с д-р Галина Павлова от Българския лекарски съюз по повод приемането на Национална здравна карта. Според д-р Павлова с нея ще бъде ограничен достъпът на пациенти.Тя изтъкна, че първо се намалява броя на леглата и второ се намаляват леглата от най-висока компетентност, т. е. където се извършва високотехнологичната медицина.Това ще доведе и до напрежение сред лекарите. Не само това, че те ще трябва да предложат на пациентите да изчакат свободно легло, т. е. принципът, който беше досега парите следват пациента премина през пациента следва къде има регулативни стандарти, а сега вече пациентът ще трябва да търси къде има свободни легла, а лекарите ще бъдат закрепостени.Нивото на компетеност не се носи от лекаря - то се разпределя административно според броя на лекарите в дадено отделение, обясни д-р ПавловаД-р Поповски обясни, че е подкрепил картата на гласуване и изтъкна, че от такъв документ българското здравеопазване се нуждае.Той поясни, че поради липсата на такъв документ сме стигнали до парадоксалната ситуация, в която имаме 365 болници при 7 млн. население. Холандия има на 100 хиляди души - една болница, а ние на 20 хиляди души една болница.Павлова настоя за мерки, с които работата в труднодостъпните райони да стане привлекателна за лекарите.Д-р Поповски бе категоричен, че картата е динамична и подлежи на корекции. Той заяви, че е необходимо да бъде обърнато специално внимание на 65 болници - държавните областни и университетски, които по думите му са гръбнакът на здравеопзването. Те се финансират само от едно перо - НЗОК, докато другите болници се финансират и от други пера.", "date": "2018.06.03", "title": "Най-вероятно НЗОК ще има нов управител, обявиха патриотите"}
{"url": "https://news.bg/education/1581-kandidati-s-balgarski-ezik-i-literatura-za-sofiyskiya-universitet.html", "text": "С изпит по български език и литература продължава втората кандидатстудентска сесия на Софийския университет \"Св. Климент Охридски\" за учебната 2018/2019 г.В 9 часа в аудитория 224 в Ректората на Алма матер беше дадено началото на конкурсния изпит по български език и литература. Кандидатите, заявили явяване на изпита, са 1581.Кандидат-студенти изтеглиха тестови вариант № 2 и темата на есето - \"По-добре да те мразят за това, което си, отколкото да те обичат за това, което не си\" (Андре Жид).Заместник-ректорът на Софийския университет проф. Ренета Божанкова приветства с \"Добре дошли\" кандидат-студентите и изрази увереността си в добрата им подготовка. Тя им пожела успех и да работят спокойно и съсредоточено, за да представят своите знания.Деканът на Факултета по славянски филологии доц. Бойко Пенчев също пожела успех на кандидатите и ги призова да вярват в себе си. Той ги увери, че задачите и есето са направени така, че да могат да разгърнат своите възможности и им пожела наесен да бъдат студенти в избраните от тях специалности.Председател на изпитната комисия е проф. Йовка Тишева.С успешно издържан изпит по български език и литература кандидат-студентите могат да изберат следните специалности:\"Философия\" (на български език), \"Философия\" (на английски език), \"Психология\", \"Социология\", \"Културология\", \"Публична администрация\", \"Библиотечно-информационни науки\", \"Публични информационни системи\", \"Комуникационен мениджмънт\", \"Педагогика\", \"Социални дейности\", \"Неформално образование\", \"Славянска филология\", \"Българска филология\", \"Балканистика\", \"Румънска филология\", \"Арменистика и кавказология\", \"Предучилищна и начална училищна педагогика\", \"Социална педагогика\", \"Специална педагогика\", \"Логопедия\", \"Физическо възпитание и спорт\".С изпит по български език и литература и с изпит по история на България бъдещите студенти могат да учат в специалност \"Право\".С изпит по български език и литература и с изпит по английски, френски, немски или испански език може да се кандидатства за специалност \"Европеистика\", а с изпит по български език и литература и с изпит по английски, френски, немски, испански, италиански или руски език - в специалност \"Регионално развитие и политика\".", "date": "2018.06.03", "title": "1581 кандидати с български език и литература за Софийския университет"}
{"url": "https://news.bg/int-politics/v-rusiya-ni-bazikat-balgariya-prispiva-krava-za-nezakonno-preminavane-na-granitsata-na-es.html", "text": "Бременна българска крава, наречена Пенка, искат да бъде приспана заради незаконно преминаване на границата със Сърбия, съобщават руските медии с очевиден шегаджийски привкус.В средата на май Пенка е избягала от собственика си, българския фермер Иван Харалампиев, и е пресякла границата със Сърбия, изминавайки 20 километра. Две седмици по-късно сръбски фермер върнал кравата на нейния собственик.Уточнява се обаче, че сега кравата е застрашена да бъде убита, защото Сърбия не е част от Европейския съюз и по неговите правила не може да напуска ЕС, заобикаляйки митническа проверка. Освен това животното трябва да притежава ветеринарен здравен сертификат по стандартите на ЕС.Собственикът на Пенка е изненадан, че животното е преминало границата незабелязано, като отбелязва, че кравата има сертификат за карантина от сръбски ветеринари, който потвърждава, че тя е напълно здрава.Иван Харалампиев се надява да спаси живота ѝ, като привлече вниманието на обществеността. На сайта  е открита петиция, с която се призовават органите на ЕС да направят изключение за кравата Пенка. До момента петицията е подписана от около 5500 души.", "date": "2018.06.03", "title": "В Русия ни бъзикат: България приспива крава за незаконно преминаване на границата на ЕС"}
{"url": "https://news.bg/society/rumen-radev-balgariya-e-gradena-ne-samo-sas-silata-na-mecha-no-i-sas-silata-na-slovoto.html", "text": "Много народи почитат славни битки в историята си, но едва ли са много народите, които могат да се похвалят с дни на празници в календара, посветени на други, не по-малко важни победи - тези на духа и книжовността.Това изтъкна в Пловдив президентът Румен Радев на церемонията по награждаване на победителите в VIII издание на проекта \"Народните будители и аз\", в която участваха стотици ученици от цялата страна.Държавният глава подчерта, че Денят на българската просвета и култура и на славянската писменост и Денят на народните будители ни напомнят, че България е създадена и градена не само със силата на меча, но и със силата на словото.\"Ние като нация имаме своя цивилизационен принос в европейското културно наследство\", посочи Радев и добави, че както Средновековна Европа се е обърнала към Ренесанса, така и България е \"изстрадала\" своите будители, които в дни на безвремие начертаха българското утре, които изведоха народа ни по пътя на знанието и просветата, на политическата и духовна свобода.Президентът благодари на организаторите, учителите, родителите за това, че са приобщили стотици български ученици към родолюбивата инициатива, за да изучават заедно живота и делото на най-ярките личности в нашата история.\"Не винаги първото място е най-важно. Защото в тази благородна надпревара, вие се учите да работите като екип в колективен дух, в среда на взаимопомощ и взаимно доверие, а всъщност това вече е една първа победа за всички вас\", подчерта още държавният глава.Румен Радев беше категоричен, че обществото ни има нужда от силата, таланта и родолюбието на младите хора, на които пожела да продължават да отстояват българските традиции, да ги пазят и развиват.Проектът \"Народните будители и аз\" има за цел да запознае младите хора с българските възрожденци и велики българи, които са оставили своя отпечатък в създаването, израстването и просперитета на нашата държава. За седемте години досега инициативата е обхванала 63 000 ученици. От тази година проектът вече е национален, след като в него участват ученици от Пазарджик, София и Варна.Осмото издание на инициативата е посветено на две бележити годишнини - отбелязването на 140 години от Освобождението на България и 170 години от рождението на Христо Ботев. ", "date": "2018.06.03", "title": "Румен Радев: България е градена не само със силата на меча, но и със силата на словото"}
{"url": "https://news.bg/crime/malak-samolet-padna-kray-kazanlak-dvama-raneni.html", "text": "Малък ултралек самолет падна край Казанлък, съобщава Нова телевизия.По първоначална информация двама души са пострадали, но няма опасност за живота им. Пострадалите са мъж и дъщеря му. Инцидентът е станал в района на летище за лека авиация, което се намира на 2 км от казанлъшкото село Овощник.При кацането самолетът е загубил мощност и паднал от 10 м височина сред дървета и храсти. Вероятна причина за инцидента е претоварване.Самолетът е участвал в авиошоу за ултралеки самолети, мото и делтапланери на летището край Казанлък, информира главен инспектор Стойчо Крачолов, началник на полицията в Казанлък. ", "date": "2018.06.03", "title": "Малък самолет падна край Казанлък, двама ранени"}
{"url": "https://news.bg/crime/turski-tiradzhiya-pregazen-na-am-maritsa.html", "text": "Турски тираджия е бил прегазен на магистрала \"Марица\" и е загинал на място, съобщава БиТиВи.Инцидентът е станал тази сутрин към 9:30 ч. на 15 км преди ГКПП \"Капитан Андреево\".Камионът на загиналия шофьор е аварирал и той е спрял в крайната дясна лента, за да го ремонтира. В момента, в който е отварял отделението за резервни части от лявата страна на камиона, български ТИР преминава и го удря.", "date": "2018.06.03", "title": "Турски тираджия прегазен на АМ \"Марица\""}
{"url": "https://news.bg/crime/dvama-plovdivchani-se-udaviha-v-pomorie.html", "text": "Двама мъже от Пловдив са се удавили снощи в Поморие, съобщава Нова телевизия.Вероятно единият от тях е получил хипотермия или схващане и е започнал да се дави, а другият влязъл във водата, за да го спаси.Все още се проверява дали инцидентът е станал извън работното време на спасителите на плажа.", "date": "2018.06.03", "title": "Двама пловдивчани се удавиха в Поморие"}
{"url": "https://news.bg/crime/natovarili-zalovenite-23-ma-migranti-kray-ivaylovgrad-v-taynik-na-kamion.html", "text": "Граничари вчера задържаха 23-ма нелегални мигранти в камион в района между Ивайловград и Любимец близо до границата с Гърция. В ареста са двама българи, единият от които е шофьорът, като срещу тях ще бъдат повдигнати обвинения за каналджийство и помагачество.Мигрантите, които са афганистанци и пакистанци, са преминали от Турция в Гърция с лодки през река Марица. Преминали са пеша границата между Гърция и България, като на българска територия са натоварени в специален тайник на тавана на товарен камион с българска регистрация.Били са открити с рентген. Мигрантите са били тръгнали за Западна Европа, като са си били платили 1600 евро всеки на каналджии в Турция, за да стигнат до Франция. От началото на годината 220 души са пробвали да преминат нелегално българо-гръцката граница, уточниха от Гранична полиция. ", "date": "2018.06.03", "title": "Натоварили заловените 23-ма мигранти край Ивайловград в тайник на камион "}
{"url": "https://news.bg/society/do-avgust-premestvat-koloniya-lalugeri-ot-danoto-na-yazovir-luda-yana.html", "text": "До края на юли учени от Института по биоразнообразие и екосистемни изследвания към БАН местят колония лалугери, за да не бъде засегната от строежа на изграждания от МРРБ язовир \"Луда Яна\" край Панагюрище.Животните, категоризирани като \"уязвими\" в Закона за защита на биологичното разнообразие, ще бъдат преместени от настоящото им местообитание, което попада в границите на строителната площадка на новия воден обект за питейни нужди, на друго подходящо място, което да осигури оцеляването им в бъдеще. В момента колонията се намира на място, което след планираното за 2019 г. завършване на язовира ще се намира под вода.За да не бъдат засегнати животните, още при подготовката на дъното на съоръжението с планираните дейности по разчистване на растителността и отстраняване на повърхностния слой почва, строителят е инструктиран да не извършва строителни дейности.Преместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г. Редица от тях са извършвани именно с оглед опазване на локални популации на места, където се планират строителни дейности.В няколко европейски държави вече има практики с подобни транслокации на колонии на лалугера, включително във връзка с инвестиционни намерения, свързани с различни по своя характер строежи. Преместването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план.Това ще стане с няколко стъпки. Първата е логистична подготовка, която включва подготовка на мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45°, които да служат за временни укрития на преместените животни в началния период на адаптация към новото местообитание. Транслокацията на лалугерите включва улавяне на максимален брой от лалугерите в застрашената колония и преместването им на мястото за освобождаване.Допълнително подхранване на животните със семена, моркови и плодове ще повиши шансовете за успешното им приспособяване и оцеляване на новото място. Това ще подпомогне индивидите в този период на повишен стрес и ще ги задържи в района на пускането им, тъй като непознатата обстановка може първоначално да провокира бягство далече от предоставените им убежища.Предвижда се в новите местообитания да бъдат поставени временни заграждения, за да може лалугерите да бъдат защитени. Това ще предотврати паническото им разпръсване в началото и ще ги предпази от атаки на хищници като хищни птици, скитащи кучета и котки, белки, порове и др. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят.Изграждането на яз. \"Луда Яна\" се извършва рамките на Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и др. съоръжения.Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина \"Радка\" и площадките на \"Оптикоелектрон\" и \"Асарел\" ще получават чиста питейна вода.", "date": "2018.06.03", "title": "До август преместват колония лалугери от дъното на язовир \"Луда Яна\""}
{"url": "https://news.bg/economics/proizvoditeli-na-chereshi-proplakaha-ot-proval-na-prodazhbata-na-rekoltata.html", "text": "Производители на череши от Кюстендилско са гневни и отчаяни, че продажбата на реколтата е пред провал.Изкупната цена от два дни е качена на 80 стотинки за килограм, но с изискването черешите да са с диаметър 18 мм и да са светли.\"Ранните череши презряха и не искат да ги вземат. Една част пообрахме, другата част - голямата част, си остана да се скапва по дърветата. Няма къде да ги пласираме. Много череши, а няма изкупвачи, няма пунктове, няма борси, няма нищо...\", оплаква се собственик на черешови масиви от село Горна Гращица пред БНР.Има предложения да се търси намесата и съдействието на омбудсмана Мая Манолова.\"Подкрепям едно такова предложение, защото аз години наред говоря това, че Кюстендилска област, ако продължава така, ние загубваме овощарството като култура, и бих казал, че след 20 години тук ще стане като пустиня\", коментира агрономът Кирил Димитров, който бере около двеста декара градина в местността \"Черна нива\".", "date": "2018.06.03", "title": "Производители на череши проплакаха от провал на продажбата на реколтата"}
{"url": "https://news.bg/press/omagyosaniyat-krag-belene-ubiystvoto-na-kosta-midzhurin-denyat-na-botev.html", "text": "Темата за АЕЦ \"Белене\" отново е във фокуса на всекидневниците.\"Постъпил е писмен интерес от четвърта компания, която иска да строи АЕЦ \"Белене\". Това заяви пред Би Ти Ви вицепремиерът Томислав Дончев. Той обаче отказа да назове от коя страна е инвеститорът. От строежа на атомната централа се интересуват още руската \"Росатом\", една китайска компания и междунардона група. Според Дончев няма категоричен отговор дали проектът ще се осъществи. По думите му трябва да се намери инвеститор, който ще спази всички условия, които държавата ще постави. В противен случай няма да се стигне до строеж на АЕЦ \"Белене\". Вицепремиерът каза още, че активната позиция на правителството в последните месеци по енергийни въпроси е опит за рестартиране на проекти, които преди това не са отговаряли на европейското законодателство. Именно заради това сега всичко се правело така, че да се изпълни всяка една точка от закона...\" - в. \"Дневник\".\"Не е възможен отговор дали ще строим АЕЦ \"Белене\", това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания\". Това обяви вицепремиерът Томислав Дончев пред Би Ти Ви. Той коментира и срещата в Москва между руския президент Владимир Путин и българския премиер Бойко Борисов. По думите му тази среща няма никаква връзка с визитата на президента Румен Радев в Русия. \"Дори от чисто човешките отношения пътят за намаляване на напрежение са разговорите. Една емоционална реплика по време на пресконференцията не е есенцията на разговорите\", допълни Дончев. \"Има двустранно напрежение между институциите, това е факт. Когато се разменят остри реплики, диалогът е труден\", подчерта Дончев...\" - в. \"Сега\".\"Омагьосаният кръг \"Белене\" В разгорещилия се дебат за АЕЦ \"Белене\" през последните няколко седмици наблюдатели отбелязаха, че са се върнали в 2008 г. поради редица сходства между обсъждането на проекта тогава и сега. Всъщност можем да се върнем още по-назад - до далечната 1991 г., когато Министерски съвет възлага на четири държавни и общински структури изготвянето на проект на решение за \"рационално използване на изградената инфраструктура, материална и производствена база на площадката на АЕЦ -Белене, и на прилежащите територии\", каквото упражнение прави БАН в края на миналата година и Министерството на енергетиката (МЕ) с публикувания доклад през май 2018 г. Голямата разлика е, че през 1991 г. правителството търси начин да намали загубите от неразумния проект, докато сега се чуди как да ги увеличи. С цел да се оправдае възобновяването на АЕЦ \"Белене\" се излагат редица аргументи - от такива, които са подвеждащи до такива, граничещи със спекулации. Така например един от аргументите е този за отговорността, като от МЕ се позовават на Закона за финансовото управление и контрол в публичния сектор. Според него, аргументират се от министерството, \"доброто финансово управление изисква публичните средства да се разходват и управляват икономично, ефективно и ефикасно\". Авторите на доклада обаче не обясняват по какъв начин: - приключването на проект с неясна цена - стойността се увеличава от 2. 4 млрд. евро през 2005 г. до 10.2 млрд. лв. през 2012 г., е икономичен; - поредното възобновяване на проект на 38 г. е ефективно; - по какъв начин трупане на разходи в продължение на близо четири десетилетия без да има завършен проект е ефикасно за енергетиката или за икономиката. На този фон от министерството отбелязват, че \"само реализацията на проекта дава възможност на НЕК, БЕХ, респективно българската държава да възстанови направените през годините разходи, свързани с проекта АЕЦ \"Белене\"\". Това за пореден път и болезнено ясно демонстрира разминаването между политическия и обществения интерес - за управляващите е важно да не отпишат направените дотук разходи като загуба, без да се интересуват от ефекта върху бюджета, икономиката и обществото от възобновяването на проекта. Между другото тук е уместно да се припомни, че първото правителство \"Борисов\" прекрати проекта през 2012 г., независимо че по него вече бяха направени разходи в размер на около 1.3 млрд. лв. Тук възниква въпросът - защо преди шест години същите управляващи са били готови да отпишат тези разходи* като загуба, докато сега ги използват като аргумент за възобновяване на проекта? Отговор на този въпрос намираме по-нататък в доклада на МЕ - \"вариантите за рационално използване на наличните активи за проекта АЕЦ \"Белене\" изхождат от принципното разбиране, че НЕК през м. декември 2016 г. извърши плащане на цялата дължима сума [към \"Атомстройекспорт\" съгласно арбитражно решение от лятото на същата година], след което стана собственик на оборудването и може да се разпорежда с него\". Т.е. \"онези\" 1.3 млрд. лв. са платени от друго правителство и могат спокойно да се отпишат като загуба, а \"тези\" близо 1.2 млрд. лв. по арбитражното дело са платени от настоящите управляващи и не могат да бъдат отнесени към загубите. Като аргументи за необходимостта от изграждането на нова мощност отново служи публикуваният през 2017 г. частичен доклад на БАН, за който писахме, че не може да се използва като препоръка за вземане на инвестиционно решение, тъй като обхватът му е твърде теоретичен. Нещо повече - някои допускания в него като очакванията за ръст на потреблението на електрическа енергия изглеждат нереалистични, предвид грешните исторически данни, които се използват за изчислението му, . Заключенията за връзката между енергийно потребление и икономическата активност също са необосновани. Освен нереалистичните очаквания за увеличаващо се потребление, авторите на доклада имат и нереалистични очаквания за развитието на генериращите мощности. В резултат на приетите от Европейската комисия Заключения за най-добри налични техники (НДНТ) за Големи горивни инсталации (ГГИ), но без да е ясно бъдещето на работещите централи и възможностите за дерогации, от МЕ автоматично приемат, че след 2026 г. ТЕЦ трябва да бъдат заменени от два нови ядрени блока. Към това се прибавя и неясното заключение, че ТЕЦ Марица Изток 1 и 3 ще продължат да функционират само до изтичане на дългосрочните им договори за изкупуване на електрическа енергия, което също е 2026 г. В резултат на всичко това, както и на разгледани седем варианта за рационално използване на активите в АЕЦ \"Белене\", МЕ предлага \"възобновяване на действията по търсенето на възможности за изграждане на АЕЦ \"Белене\", съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене\" в отделно проектно дружество\". Ключовата фраза тук е \"пазарен принцип и без предоставяне на държавна гаранция\", което звучи добре, но по никакъв начин не означава, че държавните разходи по проекта са приключили... Ако проектът е без държавни гаранции, т.е. свързаният с него риск е по-висок, най-вероятно капиталовата структура ще бъде 40% собствен капитал (държавата плюс частен инвеститор) и 60% кредит (каквато е и оценката на HSBC от 2012 г.), вместо версията на БАН за съотношение 30:70. При тези условия, ако държавата държи да има блокираща квота при вземане на решенията (поне 34% от капитала) и ако стойността на проекта е в размер на 10.5 млрд. евро, според изчисленията на БАН)... С други думи ако бъдещият АЕЦ \"Белене\" е на загуба, може да се наложи държавата да рекапитализира компанията пропорционално на вноската си в капитала ѝ, като на този етап може само да се гадае за размерите на допълнителните плащания. По този начин може да се окаже не само че държавата няма да си възстанови направените дотук разходи, но може и да ги увеличи...\" - в. \"Дневник\".Убийството на Коста Миджурин също е сред актуалните теми на неделните вестници.\"Хазартен бос беше застрелян пред комплекс \"Сън Вилидж\" в Слънчев бряг, близо до автомивка \"Луксор\" и стария аквапарк на курорта. Убитият е Коста Миджурин, известен като Коцето от Нова Загора, откъдето е родом. 55- годишният бизнесмен притежава казино \"Гладиатор\" в Слънчев бряг и още 15 казина в страната. На негово име се водят също хотел и транспортна фирма. В зората на демокрацията е бил собственик на първата игрална зала с покер автомати в \"Снек бар Централ\" в курорта от 1991 г. , съобщи \"Флагман\". Миджурин е бил в луксозен мерцедес S-класа със софийска регистрация като до него е седяла 23-годишна жена, за която се предполага, че е негова приятелка. На задната седалка е имало още двама спътници. Убийците са дошли с БМВ и са изпразнили цели пълнители от пистолети в спрелия мерцедес около 21 часа в събота. Миджурин е загинал на място, а приятелката му е простреляна в главата. Тя е откарана в болницата в Бургас, където е в кома, а лекарите се борят за живота й. Другите двама спътници по чудо са останали невредими. Те са дали показания като свидетели на покушението. Полицията отцепи целия курорт, иззети са записите от охранителните камери в района. Според Дарик радио късно снощи на изхода на Ахелой е задържано БМВ с двама души, за които има подозрения, че са свързани с разстрела. Конфликти между основните играчи в хазарта в Слънчев бряг е водеща версия за убийството. През зимата една от игралните зали в курорта беше запалена и още тогава се заговори за напрежение между хазартните босове. \"Работим върху всички версии, включително и личен мотив\", заяви окръжният прокурор на Бургас Георги Чинев, който дойде на мястото на убийството. Миджурин е разведен е със съпругата си, има 21-годишна дъщеря.\" - в. \"Стандарт\".\"Окръжният прокурор на Бургас за разстрела на хазартния бос: Работим по всички версии, включително личен мотив Двама мъже, спътници на застреляния тази нощ в Слънчев бряг хазартен бос, се отървали като по чудо живи. Те са били на задната седалка на мерцедеса, по който е открита стрелба, довериха източници на \"24 часа\". В момента те, както и други свидетели се разпитват в полицейското управление в Слънчев бряг.Иззети са записи от охранителни камери в района на убийството - близо до апартхотел \"Сън вилидж\". На мястото на стрелбата са открити десетки гилзи, довериха запознати.\"Работим по всички възможни версии, включително и за личен мотив\", каза за \"24 часа\" окръжният прокурор на Бургас Георги Чинев, който е на мястото на убийството.Тежко остава състоянието на младата жена, простреляна заедно с жертвата, която по неофициални данни е 55-годишният Коста Миджурин от Стара Загора.Тя е била негова приятелка, работила е в едно от казината му.Убитият е притежавал 15 казина в страната, негово е казино \"Гладиатор\" в Бургас.Огледът на местопроизшествието продължава, на място са полицейски шефове и топкриминалисти от Бургас и Слънчев бряг.Курортът остава блокиран от полиция, извършителите се издирват. По неофициална информация те са двама мъже, които се придвижвали с БМВ.\" - в. \"24 часа\".Вестниците отделят място и на честването на Деня на Ботев.\"Хиляди поклонници от цялата страна се изкачиха на връх Околчица във Врачанския балкан, за да се преклонят пред подвига на Христо Ботев и загиналите за свободата и независимостта на България. На всенародното поклонение слово произнесе председателят на парламента Цвета Караянчева и припомни, че преди 170 години в поробена Българи се ражда един от най-светлите й умове. \"Няма личност в българската история като Ботев, която да изпълва със съдържание думите \"Свобода и робство, любов и омраза\", каза Караянчева. - Помним неговите слова, тачим го като месия, революционер, мислител, патриот, хуманист, като нашия Ботев, апостол сред апостолите, пророк, сред пророците.\" Поклонение започна с патриотичен концерт на трио \"Сопрано\". Талантливите изпълнители развълнуваха публиката с емблематични песни като \"Тих бял Дунав\", \"Хубава си моя горо\" и \"Моя страна, моя България\". Молебен за загиналите отслужи врачанския митрополит Григорий, който призова да шепнем молитви за небесното спасение на нашите герои, загинали, за да пребъде България. Президентът Румен Радев като патрон на тазгодишните Ботеви дни бе гост на тържествения митинг заря вечерта на 1 юни във Враца. Той напомни на хилядите на централния площад в града, че в такъв ден няма място за патос, а за смирение и размисъл.\" - в. \"24 часа\".\"Две 60-годишни книги със съчинения на великия Христо Ботев подари на правнукът на Ботевия четник Поп Сава Катрафилов - Атанас Катрафилов, на председателя на ПГ на ГЕРБ Цветан Цветанов. Това стана вчера на връх Околчица, където се състоя всенародното поклонение пред паметта на героите, дали живота си за България. Името на Поп Сава Катрафилов е изписано на седмо място след това на Христо Ботев в криптата на Околчица. Поводът за подаръка на Атанас Катрафилов е фактът, че за 11-та поредна година на 2 юни Цветан Цветанов повежда похода по стъпките на Христо Ботев и неговите четници от с. Паволче до Околчица. \"Изключително важно е хора като вас да дават пример на младите - бъдещето на България, как се пази и почита паметта на великите българи като Христо Ботев\", посочи правнукът на Поп Сава Катрафилов. Групата от 350 души, водена от Цветан Цветанов тръгна рано сутринта вчера от с. Паволче. В нея се включи и председателят на НС Цвета Караянчева, която е патрон на инициативите в годината на Ботев. От ГЕРБ - Враца бяха осигурили тениски с лика на големия революционер за всички участници в инициативата. На върха те се присъединиха към походниците, които преди близо седмица тръгнаха \"По стъпките на Ботевата чета\". Сред тях са и 100 ученици от Велико Търново, които преминаха по 120-километровата алея на безсмъртието от Козлодуйския бряг до връх Околчица, благодарение на финансовата помощ на председателя на ПГ на ГЕРБ. Цветанов за четвърта поредна година помага на младежите от избирателния си район да участват в патриотичната инициатива. Кметът на Паволче Емил Василев връчи на Цветан Цветанов знаме с девиза на българските въстаници \"Свобода или смърт\". \"Носете го с гордост и нека то предвожда колоната, тръгнала по стъпките на Ботевото безсмъртие към легендарния връх \"Околчица\", каза Емил Василев. На върха хиляди българи от цялата страна се поклониха пред паметта на Христо Ботев и загиналите за свободата и независимостта на България. В 72-я Национален туристически поход \"По стъпките на Ботевата чета\" се включиха 1300 души. Вървейки по стъпките на Ботев и четниците му, ние получаваме един урок по родолюбие. Щастлив съм, че има толкова много млади хора тук. Това означава, че заветът на нашите предци, дали живота си за свободата на родината, е съхранен и ще се предаде на идните поколения. Поклон пред подвига на героите, каза на Околчица Цветан Цветанов. В знак на преклонение пред Христо Ботев и загиналите за свободата на България, на паметника на връх \"Околчица\" бяха поднесени венци и цветя.\" - в. \"Стандарт\".Вестниците цитират и екоминистъра Нено Димов за таксите на автомобилите.\"Екоминистърът: Обсъжда се поскъпване на екотаксите на старите коли Министърът на околната среда и водите Нено Димов съобщи в Созопол, че се обсъжда повишаване на екотаксите за старите автомобили, предаде БНР. Димов поясни, че не става въпрос за данъците, а за екотаксите, които се плащат еднократно при регистрация. Проблемът с вноса на старите автомобили се засилвал заради рестрикциите, които се правят в някои градове в Западна Европа. Последният пример е Хамбург, който забрани дизеловите двигатели...\" - в. \"Сега\".\"Министърът допълни, че проблемът с вноса на старите автомобили се засилва заради рестрикциите, които се правят в някои градове от Западна Европа. \"Като забраниш в определен град да влиза някакъв вид кола, нейната цена естествено пада, защото тя става половин използваема. Очаква се този наплив на коли да залее Източна Европа. Ние ще искаме на ниво Европейски съюз такава корекция в законодателството, че който създава подобен проблем, т.е. подобни ограничения, да носи отговорността и за решаването им\", коментира Димов...\" - в. \"Труд\".", "date": "2018.06.03", "title": "Омагьосаният кръг „Белене“, убийството на Коста Миджурин, Денят на Ботев…"}
{"url": "https://news.bg/weather/toplo-vreme-slanchevi-chasove-i-dazhdove.html", "text": "Днес температурите ще бъдат летни, е времето променливо, до обяд - предимно слънчево.През втората половина на деня, предимно в северозападните райони ще си развие купеста и купесто-дъждовна облачност, която ще се задържи и във вечерните часове. Очакват се краткотрайни валежи и гръмотевици. Възможни са градушки.Преди обяд вятърът ще бъде слаб, предимно от юг. След обяд може да се засили до умерен и да се преориентира от северозапад.Максималните температури в по-голямата част от страната ще бъдат в интервала 29-34 градуса, по Черноморието - около 24-25 градуса.Минималните са между 13 и 17 градуса.", "date": "2018.06.03", "title": "Топло време, слънчеви часове и дъждове"}
{"url": "https://news.bg/int-politics/svetlana-aleksievich-tsyala-rusiya-lazhe-1.html", "text": "Войната на Русия срещу Запада вече започна. Не искат да го повярват нито в Русия, нито на Запад, но страната вече е съвсем друга. Откъде изпълзяха този примитивен милитаризъм, тази ретроградност, това помрачение? Ние се питаме това всеки ден. В Европа навярно също се питат. Защото хората на Запад искат просто да живеят нормално и в мир, докато руснаците са готови да умрат за героичната идея. Разликата е фундаментална.***Гледам лицата на хората по улицата. Демонстрирали сме заедно през деветдесетте години, бяхме стотици хиляди. Скандирахме: \"Свобода! Свобода!\". Какво се случи с тези хора? Сега скандират: \"Путин! Путин!\". Той е узурпирал душата на обществото, защото притежава интуицията да дава израз на народната воля. Путин олицетворява мъжкарството, православието, бляновете да бъдем велика сила - все архаични, митологични, мрачни неща. Митологичното съзнание постепенно завладява Русия: \"Ние сме унижени и оскърбени, вкараха ни в роля, която не ни подхожда - и поради това трябва да се надигнем!\". Приятелите ми са объркани. Всички четат книги за възникването на фашизма в Германия и Италия. За началото на революцията през 1917. Движим се неизвестно накъде. Руската интелигенция се е превърнала в малко островче сред тъмата и вече не може да отговори на въпроса: Защо народът толкова лесно се отказа от свободата си?***Цели 25 години живяхме с надеждата, че Русия ще стане една по-добра страна, но това не се случи. Русия е изпаднала в някаква реваншистка лудост. Допитванията показват, че ако сега има президентски избори, Путин ще бъде преизбран с 80 процента. Русия - това е Путин. Без Путин няма Русия. Така мислят мнозина. Постепенно си припомняме, че ние сме хора на войната - просто защото друго не знаем. Ние винаги или сме водили война, или сме се готвели за следващата. У нас войната е издигната в култ.Ето какво пише военният министър Куропаткин на цар Николай Втори: \"Ваше императорско величество! През 18 и 19 век Русия в продължение на 128 години води войни, мирни са едва 72 години. От всички тези войни само пет са отбранителни, останалите са завоевателни\". През 20 век не е по-различно: руският човек не е привикнал към мирен живот. Той винаги е живял във война и в името на държавата - никога не е живял заради самия себе си. Руският човек има специално отношение към смъртта. А самата страна дълбинно не е способна да води цивилен, нормален, мирен живот.По нареждане на Кремъл беше създадено войнственото видео \"Аз съм руски завоевател\". Само за няколко месеца 3 милиона души го гледаха в интернет. Възторжените коментари бяха стотици: \"Завоювахме Сибир - и сега имаме петрол и газ. Завоювахме Украйна, Балтика и Казахстан и станахме най-голямата страна в света\". Обикновените руснаци нямат друга алтернатива и поради това черпят самочувствие от мисълта, че Русия отново е велика. На улицата навред усещаш агресивност, съзнанието на хората се е милитаризирало. Всички мислят във военни категории, за тях няма друго, освен \"победа\" и \"поражение\" - не случайно военните паради отново излязоха на мода и всички славят \"героичното минало\" на страната.***Днес в Томск и в други градове в събота и по празниците на пенсионерите им раздават безплатен бял хляб. Вече се печатат купони за храна. Държавата икономисва от парите за най-бедните, за да харчи за война. Но да не си мислите, че някой ще излезе на улицата да протестира. Не! Непрекъснато чувам едно и също: \"Да, обаче си върнахме Крим. Трябва да стискаме зъби\".От Донбас пристигат ковчези, тайно погребват мъртъвците в безименни гробове. И пак повтарят: \"Трябва да стискаме зъби. И да си държим езика зад зъбите. В Донбас не се бият руснаци. Когато защитаваме една свещена кауза, ако се налага - ще лъжем. Цялата страна ще лъже\". И тя лъже. Лъжата се е превърнала в ритуал. Вече почти никой не говори истината. Нейният глас се чува все по-рядко. Например, когато се обаждат хора като онова танкистче с тежки изгаряния, чиято снимка видях в интернет: \"Там се бият хора, които са взели кредити или изплащат ипотеки. Бият се за пари. Има и осъждани. Разбира се, пропагандата също въздейства. Лично аз вярвах, че ще се бием срещу фашистите. Трябваше да си скъсаме пагоните и да замажем регистрационните номера на машините. Путин е хитър. Официално непрекъснато повтаря, че в Украйна няма руски войски, а на нас вика: \"Давай, давай, по-бързо!\".И това всички го знаят. Хората добре знаят, че мнозина са отишли на война заради парите. В интернет платените тролове разпространяват легенди, че от другата страна имало цели батальони поляци и американци, но ранени руски войници, завърнали се в страната, не са ги виждали. Вярно, чували са за тях, но лично не са ги срещали.***Страна, обсебена от войната, страна с военна психика. В обществото цари небивала подозрителност. Всички преследват шпиони. Навремето под подозрение в шпионаж попадаха само учените, днес обаче всеки може да излезе шпионин: моряците, домакините, кой ли не. Наскоро арестуваха Светлана Давидова от Вясма, майка на седем деца. Обвиниха я в държавна измяна, за която се полагат 10 до 15 години лагер. Престъплението ѝ: обадила се в украинското посолство и разказала, че руски войски от Вясма се бият в Донбас, чула го от офицери. А как са разбрали, че Давидова е звъняла в посолството? Издали я съседите. Та нали е война!От телевизора се лее такъв антиамериканизъм и такава омраза срещу Запада, каквито никога не е имало. Наскоро чаках на стоянка за таксита в Москва. Опашката обсъждаше една-единствена тема: хората очакваха избухването на някакъв вулкан, който щял да погребе под лава и пепел половин Америка. И всички се радваха! Или пък разговорът ми със сина на една приятелка, студент в Московския университет. Русия можела за шест часа да превърне в радиоактивна пепел не само САЩ, но и целия останал свят, уверяваше ме той. Откъде го знаеш това? - попитах го. \"Ами от телевизора.\"Многобройни граждански организации, включително и доброволни, бяха обявени за чуждестранни агенти, защото получавали пари от Запада. За какво ли ѝ е на нашата страна списък на чуждестранните агенти? Ето за какво: за да насъсква едни граждани срещу други граждани. И това ако не е гражданска война...В Държавната дума депутатите сериозно обсъждаха дали да не се забрани притежаването на долари и изучаването на чужди езици. Защото младите хора бягали от страната... Скоро сигурно вече ще бъде опасно да разговаряш с чужденци. А неотдавна приеха закон, който забранява на гейовете и лесбийките да взимат шофьорска книжка. Директорката на едно училище в голям руски град беше уволнена, защото празнувала заедно с децата Хелоуин. Уволняват хора от работа само заради едно селфи, вкарват ги в ареста заради безобидни туитове, претърсват жилищата им заради това, че са харесали нещо във Фейсбук.Тази година страната отпразнува 70-годишнината от победата. В руските градове открито се набират доброволци за войната в Украйна. Това е нашата житейска среда - войната. Единственият свят, в който се чувстваме у дома си.", "date": "2018.06.03", "title": "Светлана Алексиевич: Цяла Русия лъже"}
{"url": "https://news.bg/world/papa-frantsisk-prizova-za-obedinenie-na-hristiyanite.html", "text": "Папа Франциск изрази решимост да върви по \"пътя на единството\" на християните, който по думите му е единственият верен избор, докато \"пътят на разногласията води към война и разрушения\", предаде Дойче веле с позоваване на Ватикана.Изявлението на главата на римокатолическата църква беше направено след срещата му с руския митрополит Иларион - шеф на отдела за външни връзки на Московската патриаршия.В името на единението на християните понтификът изрази готовност за диалог с руския патриарх Кирил.Икуменическото движение (движение за сливане на църквите - б. р.) е път обединяването на всички християни, посочи папа Франциск, като призова представителите на Руската православна църква да поемат по този път и да произнасят молитви за диалог.", "date": "2018.06.03", "title": "Папа Франциск призова за обединение на християните"}
{"url": "https://news.bg/int-politics/nato-povishava-boesposobnostta-si-zaradi-narasnalata-agresivnost-na-rusiya.html", "text": "НАТО планира да повиши боеспособността на силите си заради нарасналата агресивност на Русия - при кризисна ситуация алиансът трябва да е в състояние на рамките на 30 дни оперативно да прехвърли 30 хиляди военни в зоната на конфликта.Според публикация на германското издание \"Welt am Sonntag\", специалните подразделения за оперативно разгръщане при необходимост ще могат да оказват подкрепа на силите за бързо реагиране на НАТО - NATO Response Force (NRF), наброяващи около 20 хиляди души. В тях на ротационен принцип ежегодно преминават на служба войници от страните, членуващи в алианса.В детайли плановете ще бъдат координирани на ниво министри на отбраната между държавите партньори на срещата в Брюксел, която ще се проведе на 11 и 12 юни.По-рано беше съобщено, че в германския Улм ще бъде открит нов команден център на НАТО.", "date": "2018.06.03", "title": "НАТО повишава боеспособността си заради нарасналата агресивност на Русия"}
{"url": "https://news.bg/int-politics/lukashenko-rusiya-se-opitva-da-privatizira-pobedata-vav-vtorata-svetovna-voyna.html", "text": "Президентът на Беларус Александър Лукашенко отправи критики към Москва за опитите и да \"приватизира\" победата във Втората световна война.Изявлението беше направено пред журналисти в Брест, съобщават местните медии. Видео от изказването на Лукашенко беше разпространено от беларуската информационна агенция \"Белта\".\"Напоследък следя тази тенденция, наблюдавам я. Появява се все повече информация по тази тема. Удивително е, че някой не може да се удържи - в Русия, да приватизира тази победа. Като че ли не е имало други в тази война - беларуси, украинци, грузинци, арменци, таджики, туркмени...\" - посочва Лукашенко.По думите му, да се дели победата значи \"да се налива вода в мелницата на съперниците и противниците\".\"Те се радват, че започнахме тази делба. И вие знаете откъде тръгна тя. Затова приемам крайно негативно тези твърдения, че някой сам е спечелил тази победа.\" - обобщава Лукашенко.Коментарът му се появи в отговор на публикации в рускоезичната преса, че \"Беларус се занимава с исторически сепаратизъм\".", "date": "2018.06.03", "title": "Лукашенко: Русия се опитва да приватизира победата във Втората световна война"}
{"url": "https://news.bg/politics/borisov-ni-varna-v-macha-no-hettrik-nyama-analizira-parvanov.html", "text": "Нелепа и национално безотговорна е тезата, че стратегическата ни евроатлантическа ориентация предполага отказ от големите енергийни проекти. Това коментира пред БНР бившият държавен глава Георги Първанов. \"И едното, и другото е възможно. Казвал съм го и в Москва, и във Вашингтон - България печели от руските енергийни проекти, които са български по своето изпълнение и характер, и от присъствието на американски военни части в България. И в двете столици тази стратегическа ориентация се приемаше добронамерено и с разбиране. След това може би дойдоха комплексите и започнахме да се доказваме евроатлантически, като късат с тези енергийни проекти, които са, за мен, най-доброто като инвестиция, намерение, можеха да бъдат и като реализация - в годините на българския преход\", изтъкна Първанов.\"Що се отнася до вината - тя е много тежка, но още от времето на тройната коалиция се получи едно тежко забавяне, а това беше времето, в което тези проекти трябваше да бъдат направени необратими\", посочи той.Относно т. нар. хеттрик на премиера Бойко Борисов при скорошното му посещение в Москва Първанов отбеляза: \"Няма хеттрик, разбира се. Добрата новина е, че с тази визита се върнахме в мача. Ясно е, че газов хъб, разпределителен център в обозримо бъдеще в България не може да има. Защото просто няма откъде да се вземе този газ.\"Според него това, което може да се случи в България, е едни 15 млрд. куб. м да бъдат транзитирани, \"да печелим от такси, защото този газ вече е обещан, да не кажа, че изтъргуван от руската страна - на Сърбия на Вучич, на Унгария на Орбан и за нас просто трябва да остане - надявам се да бъде договорено количество, което ние да потребяваме за нашата израстваща икономика\".По думите му, \"нашият късмет е, че имаме стратегически разположение, а не защото сме много ценни\".\"По друг начин стои Сърбия. Вучич беше на парада на победата и тези неща се ценят в Москва. А ние искаме от днес за утре, от днес за днес да получим някаква революционна промяна в отношението към България... Не може след 8-9 години отсъствие на контакти, след тежки реплики, след атаки от най-високо равнище от българската страна, след това, което се нагнети като напрежение, не можем да очакваме, че ще се случи нещо революционно ново. Но прагматичното е част от \"Турски поток\" да мине през България\", изтъкна Георги Първанов.\"Не е добре нашите двама първи мъже - и двамата генерали, да се надскачат, когато става дума за външна политика, особено когато става дума за отношенията с Русия. Има място и за двамата и елементарна координация трябва да се получи. Сега тя не е факт. Има толкова широко поле за взаимодействие с руската страна, че тази конкуренция и ревност за мен е необяснима\", смята бившият държавен глава.Запитан не е ли странно, че БСП внася предложението за отмяна на мораториума за АЕЦ \"Белене\", Първанов беше категоричен, че мораториумът трябва да падне незабавно с консенсус на политическите сили.\"Аз си мисля дали междувременно пак няма да се обади някой голям брат, някой приятел отвън, който да наложи забрана за развитието на проектите. Независимо от затоплените отношения отвъд океана с Изтока, има едни трайни интереси, които не са в наша полза. Руското икономическо и енергийно присъствие не е желано за мнозина на Запад тук в региона. Но за нас то е жизнено необходимо - така както е за Унгария, така, както е за Турция, за целия регион, така че ние трябва да си отстоим интереса. Така, както го прави Германия със \"Северен поток\". Значи там може, а тук, за нас, важат само забраните\", подчерта Първанов.", "date": "2018.06.03", "title": "Борисов ни върна в мача, но хеттрик няма, анализира Първанов"}
{"url": "https://news.bg/world/sasht-izgrazhdat-nova-voenna-baza-na-granitsata-mezhdu-irak-i-siriya.html", "text": "САЩ изграждат нова военна база в иракския район Синджар на границата със Сирия, съобщава Sot Al Iraq, цитиран от ТАСС.Задачата на американските военни, разположени в Синджар е да контролират иракско-сирийската граница. В района в северозападната част на Ирак са пристигнали военни на САЩ с 15 бронирани машини. Вашингтон и Багдад не са коментирали официално изграждането на съоръжението.САЩ изтеглят войските си от Ирак през декември 2011 г. и се връща в страната през август 2014 след като ДАЕШ (Ислямска държава) окупира сериозна част от страната. В началото на февруари иракският премиер заяви, че Багдад е приел план за постепенно намаляване на присъствието на алианса.Според иракски медии, в момента в Ирак има около 5,5 хиляди американски войници, включително и в граничните райони със Сирия в северната и западната част на страната. През март, иракски депутати поискаха от правителството да определи условията за оттегляне на чуждестранния контингент от страната. Кабинетът все още не е отговорил на искането на депутатите.Синджар е окупиран от ДАЕШ през август 2014 г., но до края на 2015 г. регионът е освободен.", "date": "2018.06.03", "title": "САЩ изграждат нова военна база на границата между Ирак и Сирия"}
{"url": "https://news.bg/int-politics/katar-se-zareche-da-ne-voyuva-s-iran.html", "text": "Въпреки че има \"много различия\" с Иран, Катар няма да бъде част от каквато и да е военна кампания срещу Ислямската република. Това обяви висш катарски представител на международната конференция за сигурност \"Диалог Шангри-Ла\" в Сингапур.\"Разумно ли е да се обадите на САЩ, да се обадите на Израел и да отидете да се сражавате с Иран?... Дали някоя трета страна не се опитва да тласне региона или някоя страна в региона да започне война с Иран, това ще бъде много опасно\", изтъкна вицепремиерът на Катар и министър на отбраната Халид ал Атия.По думите му, страната му не е \"привърженик на войната\", а вместо това подкрепя ангажираността и диалога с Иран.\"Иран е съсед. Трябва да се обадим на Иран, да сложим всички документи на масата и да започнем да дискутираме, за да донесем мир вместо война\", настоя Халид ал Атия.Представителят на Катар също така отхвърлил възможността за използване на военновъздушните бази на емирството, за да бъдат предприемани въздушни удари срещу Иран, като изрази подкрепата на страната си за ядреното споразумение с Иран от 2015 г., от което наскоро американският президент Доналд Тръмп изтегли САЩ.В Катар е най-голямата военна база на САЩ в Близкия изток. Вчера Саудитска Арабия заплаши Катар с военни действия, ако емирството от Персийския залив закупи противоракетна система С-400 от Русия. ", "date": "2018.06.03", "title": "Катар се зарече да не воюва с Иран"}
{"url": "https://news.bg/world/9-bezhantsi-vklyuchitelno-6-detsa-zaginaha-kray-bregovete-na-turtsiya.html", "text": "Девет души, включително шест деца, загинаха край бреговете на Турция, съобщава \"Ройтерс\".Моторна лодка, превозваща 15 бежанци е потънала в морето в южната част на Турция до Анталия, по данни на турската брегова охрана.Пет души са спасени от бреговата охрана и рибари.Продължават спасителните операции за един бежанец, смятан за изчезнал. ", "date": "2018.06.03", "title": "9 бежанци, включително 6 деца, загинаха край бреговете на Турция "}
{"url": "https://news.bg/int-politics/asad-iska-da-se-sreshtne-s-kim-chen-un-v-severna-koreya.html", "text": "Държавните медии в Северна Корея съобщават, че президентът на Сирия Башар Асад е заинтересован да посети Северна Корея и да се срещне с комунистическия вожд Ким Чен-ун, съобщава \"Асошиейтед прес\".Уточнява се, че Асад е коментирал темата на 30 май, когато е получил акредитивните писма на посланика на Северна Корея в страната му.\"Ще отида на посещение в КНДР и да се срещна с Ким Чен-ун\", посочил Асад.Няма индикации, че такова пътуване е било планирано.В информациите на севернокорейските медии Асад е цитиран да казва, че е сигурен, че Ким ще \"постигне окончателната победа и ще осъществи обединението на Корея, без да се провали\".Правителството на Сирия все още не е коментирало темата.Информацията идва, докато международното внимание е съсредоточено върху срещата между Ким и президента на САЩ Доналд Тръмп, насрочена за 12 юни в Сингапур.", "date": "2018.06.03", "title": "Асад иска да се срещне с Ким Чен-ун в Северна Корея"}
{"url": "https://news.bg/politics/protest-za-i-sreshtu-aets-belene-v-stolitsata.html", "text": "Протест пред сградата на президентството се проведе тази вечер. Участниците му поставиха искането да не се прави рестарт на проекта за изграждане на АЕЦ \"Белене\", предаде БГНЕС.С лозунги \"АЕЦ \"Белене\" - руска рулетка\" и \"АЕЦ \"Белене\" made in China, реактор сделан в СССР\" от новосформираната партия \"Демократична България\" заявиха, че не искат да се изгражда централата.\"\", заяви Красимир Карабашев.\", коментира Филип Спасов.Според него не е ясно кой ще го финансира и колко поколения ще трябва да го плащат, както и къде и как ще се съхраняват отпадъците, които са много опасни, подчерта протестиращият.В контрапротеста в защита на проекта се включиха представители на АБВ, които изтъкнаха какви биха били ползите от изграждането на новата мощност.За рестарта на енергийния проект на контрапротеста се обявиха Георги Първанов и Румен Петков от АБВ. Те изтъкнаха, че проектът е икономически изгоден за страната ни и той ще ни донесе само позитиви като енергийна независимост и евтина енергия.", "date": "2018.06.03", "title": "Протест \"за\" и \"срещу\" АЕЦ \"Белене\" в столицата"}
{"url": "https://news.bg/world/antiimigrantskata-partiya-vodi-na-izborite-v-sloveniya-spored-exil-poll.html", "text": "Антиимигрантската партия е на път да спечели изборите в Словения. Това показват exil poll резултатите, цитирани от световните информационни агенции. Партията SDS на десния лидер и бивш премиер Янез Янша взима 24,4%, а \"антисистемната\" партия на комика Мариан Сарек се нарежда на второ място с 12,6% от гласовете.Това означава, че страната вероятно ще трябва да сформира коалиционно правителство.Предварителните резултати ще бъдат публикувани от Държавната избирателна комисия по-късно в неделя.Днес в страната се проведоха предсрочни парламентарни избори.Около 1 милион и 700 хиляди души имаха право на глас във вота.Те трябваше да изберат между 25 партии.Дясната Словенска демократична партия бе фаворит в проучванията за 90-местния парламент.Припомняме, че до предсрочния вот се стигна след като левоцентристкият премиер Миро Церар подаде оставка през март.Решението му дойде след законова пречка пред инвестиционен проект на правителството за строителство на железопътен проект на стойност един милиард евро.Янез Янса бе принуден да подаде оставка преди пет години след корупционен скандал, но си върна позициите, благодарение отчасти на силната си реторика срещу имиграцията.", "date": "2018.06.03", "title": "Антиимигрантската партия води на изборите в Словения, според exil poll"}
{"url": "https://news.bg/world/merkel-podkrepi-makron-za-otbranata.html", "text": "Подкрепа за предложението на френския президент Еманюел Макрон за обединена европейска отбрана изрази германският канцлер Ангела Меркел, предаде РИА \"Новости\".Решението на политика да даде \"зелена светлина\" на проекта е от решаващо значение, тъй като германската опозиция отдавна е основната пречка за неговото прилагане.Меркел изрази в неделя подкрепата си за плана на френския президент за създаване на съвместни европейски военни сили, които се очаква да се намесят в горещи точки по света.\" каза политикът пред Frankfurter Allgemeine Sonntagszeitung.Решението на Меркел е пробив в дългосрочните разговори, които преди това бяха затруднени от нейния предпазлив подход към идеята.Силата е ключов елемент от отбранителната реформа на Макрон, която има за цел да насърчи по-тясно интегриране на европейските отбранителни способности.", "date": "2018.06.03", "title": "Меркел подкрепи Макрон за отбраната "}
{"url": "https://news.bg/world/46-sa-zaginalite-kray-tunis-migranti.html", "text": "Най-малко 46 са загиналите край Тунис мигранти. Спасени са 67 други. Това са съобщили тунизийските власти, цитирани от \"Ройтерс\".Припомняме, че лодката им потъна до южното крайбрежие на страната.Служители на бреговата охрана коментират, че лодката е била препълнена с около 180 мигранти, включително 80 от различни африкански държави.Спасителната операция продължава, мигрантите са от тунизийски и други националности.Трафикантите на хора все повече използват Тунис като отправна точка за миграция в Европа, тъй като бреговата охрана на Либия, подпомагана от въоръжени групи е засилила контрола.Безработни тунизийци и други африканци често се опитват да стигнат с импровизирани лодки от Тунис до Сицилия в Италия.", "date": "2018.06.03", "title": "46 са загиналите край Тунис мигранти"}
