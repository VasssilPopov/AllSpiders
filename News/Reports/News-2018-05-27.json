{"url": "https://news.bg/int-politics/amerikanska-delegatsiya-pristigna-v-severna-koreya-za-podgotovkata-na-sreshtata-tramp-kim.html", "text": "Американски представители пристигнаха в Северна Корея, за да подготвят срещата между президента Доналд Тръмп и севернокорейския лидер Ким Чен Ун, предадоха информационните агенции.Начело на делегацията е американският посланик във Филипините Сун Ким, който преди това представляваше САЩ в Южна Корея, според информация на \"Ройтерс\".Срещата беше инициирана през март от Пхенян, а впоследствие потвърдена от Белия дом. Беше предвидено тя да се състои на 12 юни в Сингапур.В началото на април при пълна секретност Майк Помпео, който тогава оглавяваше ЦРУ, посети Северна Корея.Изострянето на тона между двете страни постави под въпрос провеждането й.На 24 май Доналд Тръмп обяви, че среща няма да има, но впоследствие преговорите бяха подновени.През нощта срещу 26 май президентът на САЩ написа в Twitter, че те са \"много продуктивни\" и че отново се работи по подготовката на срещата.", "date": "2018.05.27", "title": "Американска делегация пристигна в Северна Корея за подготовката на срещата Тръмп-Ким"}
{"url": "https://news.bg/world/zashto-kitaytsite-usileno-uchat-ispanski.html", "text": "От 2017 година напливът към курсовете на испанския езиков институт \"Сервантес\" в Китай е огромен. \"Впечатлени сме от растящия ни успех в Китай. Испанският се превърна там във втория най-популярен чужд език след английския\", казва директорката на института Инмакулада Гонсалес. Причината за това развитие, според нея, е следната: китайците гледат на Испания като на врата към Латинска Америка. Студентът Байчен Ксяо и неговата приятелка Юни Шао са пристигнали специално в Мадрид, да за усъвършенстват езика. \"Искам да говоря като испанец\", казва 24-годишната Юни Шао, която следва рекламен мениджмънт и електронна търговия в Пекин. Тя възнамерява да работи за китайския пазар от Испания.Младата двойка се наслаждава на испанския начин на живот, на слънцето и на гостоприемството на местните хора. Младите китайци обаче са наясно и с това, че икономическото значение на страната нараства. Факт, който си проличава и от броя на китайските туристи и инвеститори. Испанците пък се радват на евтините китайски магазини, където човек може да намери всичко.Идеално и за бизнес, и за туризъм Още през 2015 година китайските стоки съставляват десет процента от общия испански внос. Оттогава насам обемът на китайските стоки в страната е нараснал с 36 процента. Нараснал е и апетитът на китайските инвеститори към испанските фирми. Досега китайските инвеститори купуваха недвижими имоти, хотели, комплекси за голф. Междувременно обаче те започнаха да изкупуват и дялове в испански фирми във всички възможни сфери. Китайското участие в испански фирми междувременно се оценява на 4,65 милиарда евро. През 2015 година китайският милиардер Ван Цзянпин придоби 20 процента от акциите на футболния отбор Атлетико Мадрид. Затова и Байчен Ксяо бързо е получил стажантска позиция в клуба. \"Аз съм връзката между отбора и Китай, където Атлетико Мадрид вече има много фенове\", казва той.Зиме и лято тълпи от китайски туристи атакуват Барселона, Мадрид, Валенсия и Севиля. Футболът, фламенкото, коридата и шопингът се харесват особено много на китайците. Това е огромен потенциал за испанското правителство, тъй като китайците стават все по-богати. По данни на Световната туристическа асоциация, само през миналата година те са похарчили осем милиарда евро повече за туризъм. Само в Испания през 2017 година са пристигнали 600 000 китайски туристи. Испанското министерство на туризма иска до 2020 година да увеличи броя на китайските туристи до един милион, тъй като приходите от китайците не са за пренебрегване. През 2017 година туристите от Китай са похарчили почти 800 милиона евро в испанските магазини, ресторанти и музеи.Китайската мафия също харесва ИспанияС туристите обаче в Испания пристигна и китайската мафия. Някои китайци перат пари чрез внос и износ. Доскоро това не беше никак трудно. Сега обаче най-голямата испанска банка Caixabank трябва да доказва пред съда, че не е помагала на китайците в прането на пари. Става дума за около 100 милиона евро, които са влезли в страната през бившата спестовна каса за периода от 2011 до 2015 година. Всички заподозрени фирмени филиали се намират в мадридската икономическа зона Кобо Калеха, която е твърдо в китайски ръце. И китайската банка Industrial y Comercial de China стана обект на разследване. Тя е заподозряна в незаконни транзакции и пране на пари.В последно време бяха извършени безброй арести, издадени бяха и някои присъди, но бизнесът на китайците, които имат все по-голямо влияние в Испания - дори и в местната политика, продължава да процъфтява.Междувременно китайците празнуват в Испания и много от своите празници. В това число и китайската Нова година. А фактът, че човек не ги вижда нито на Майорка, нито в Марбея, а само в големите градове, се дължи на това, че дори богатите китайци в Испания предпочитат да живеят скромно. Седалищата на повечето китайски фирми се намират в Усера, едно сравнително бедно предградие на Мадрид. И китайските богаташи не се перчат със своите скъпи яхти и млади гаджета.", "date": "2018.05.27", "title": "Защо китайците усилено учат испански"}
{"url": "https://news.bg/int-politics/reshetnikov-poiska-vsichki-balgarski-partii-da-rabotyat-s-kremal.html", "text": "Съдбата на Македонската църква трябва да бъде решена чрез консенсус на всички православни църкви в региона, а не само от решение на Българската православна църква, заяви в интервю за bTV бившият ръководител на Руският институт за стратегически изследвания ген. Леонид Решетников. Той изтъкна, че църковните отношения трябва да се развиват според каноните.Решетников отрече руските служби да имат влияние върху българската политика и обяви за потенциални съюзници на Москва всички български партии, включително СДС.Кой е ген. Решетников? Връзка с Москва. Ген. Решетников е на линията в \"Роуминг\". Здравейте, генерале, добре дошли в \"120 минути\". Добър ден.Вие сте митична фигура за българската политика. Има много конспирации около Вашето име. Всъщност колко добре познавате българските политици? Познавам българските политици повече от анализите и материалите, които се публикуват. Лично не познавам чак толкова много български политици.Питам Ви, защото винаги е имало съмнения за влиянието на КГБ и руските служби върху отделни политически процеси в България. Доколко реалистично е да говорим за влияние на бившите руски служби върху българската политика днес? Изобщо не е реалистично. Това е един абсурд. Ние не работим така, както героите от криминалните романи. Когато приключих работата си в разузнаването и станах началник в аналитичния център на администрацията на президента, тогава имах редица срещи и с политици, и с журналисти, с политолози от много страни по света. Преди всичко те се стремяха към среща с нас. Във вашата страна определени сили решиха да направят от мен един образ, който въплъщава заплахата. Използват това, за да плашат гражданите на България. Понякога дори ми е смешно да чета това, което пишат за мен.Кое е най-невероятното нещо, което прочетохте за себе си, казвайки това? Че пристигам в България, за да давам инструкции, че по редица международни въпроси давам съвети какво да се прави. Наскоро прочетох, че дори по църковни въпроси давам някакви съвети.Ще се върнем на това след малко. Моля Ви за Вашия коментар по най-актуалната тема в момента - посещението на Радев в Москва? Какъв е Вашият анализ от срещата му с Путин? Бих казал, че това е определен пробив. И сега всички ние очакваме посещението на премиера Бойко Борисов, който вече ще обсъжда с премиера ни, с президента на страната конкретни въпроси, свързани със сътрудничеството.Казвайки това, кой кого търси в момента? България ли търси тази среща с Русия на най-високо ниво, или Русия търси тази среща с България?Вижте, това е движение на две страни, които вървят в една и съща посока. Президентът Радев пристигна, той искаше да се състои това посещение. Нашият президент го приема за пръв път без каквито и да е било предварително подготвени документи, договори, някакви декларации. За да може в края на краищата да се приключи с тази абсурдна ситуация.А какво очаквате да каже Путин на Бойко Борисов? Ние разчитаме сериозно, като се вземе на предвид, че България е парламентарна република и основният ръководител така или иначе е премиерът на страната. Биха могли да се проведат конкретни разговори за икономическото сътрудничество в енергийната област. Преди всичко така смятам, става въпрос за сътрудничество в газовата сфера. Имаме възможности, освен туризма, да развиваме и други насоки на икономическото сътрудничество.Вие сте човек, който на няколко пъти се изказва доста критично към БСП. Защо не виждате в БСП съюзник на Вашите идеи, за които говорите? Смятам, че не трябва да отделяме една-единствена партия като наш съюзник. Познавам привърженици на развитието на тесните отношения и в партия ГЕРБ, и в социалистическата партия, и в \"Атака\", и във ВМРО, във всички други партии, дори в СДС. Защото в България има демокрация, днес на власт е ГЕРБ, утре може да дойде БСП, на другия ден да дойде друга партия, а ние сме избрали една партия само. Това не е правилно, какво ще правим след това?Тоест трябва да работите с всички? Точно така, с всички.Генерале, искам да ви задам няколко дискусионни и тежки въпроси. Например, президентството на Тръмп е белязано от тежката сянка на съмнението за руска намеса в неговия избор. Много ми е интересно оттеглянето на Тръмп от иранската сделка, което очаква още повече да повиши цените на петрола. Може ли да се разглежда като стъпка в интерес на Русия, защото по-висок петрол означава по-големи постъпления в руската хазна? В този смисъл има ли съпричастност на Русия в избора на Тръмп? Назначиха ли си руските служби американски президент? Това е смешно, това е весело. При нас също често се шегуват по този въпрос и има много вицове. Г-н Тръмп е един доста непредсказуем президент и ми се струва, че решенията, които взима, често са продиктувани от някакви емоционални моменти. Но в дълбочина в тези решения виждаме да стоят онези кръгове, които силно въздействат върху формирането на политиката на президента. В този смисъл бих отбелязал произраелските кръгове, тъй като за Израел Иран е идея фикс.Pащо Руската църква се намесва в отношенията между Българската и Македонската църква? Защо България да не може да бъде майка на Македонската църква? Може и трябва да бъде сигурно. Но аз не съм кой знае какъв специалист по тези въпроси, но смятам, че тя може да бъде майка в духовен смисъл, като авторитет, но без да нарушава каноните във взаимоотношенията в православния свят. Ако се тръгне в посока на нарушаване на тези канони, тогава можем да се окажем в ситуацията, в която се намира сега Македонската църква, тоест да се намира в изолация, в схизма, да не бъде признавана. Кому е нужно това?Знаете за близките и исторически корени между българите и македонците, пък и говорейки за България, нима България няма и основна заслуга за достигането на християнската вяра в Русия? Има, разбира се, но работата не е в заслугите. Трябва да се съберат всички православни църкви в Константинопол, Ерусалим, Антиохия, Грузия, Румъния, Албания и т. н. и Българската църква трябва да повдигне там въпроса за признаването на Македонската църква. Ако всички църкви са на позиция, която поддържа признаването, въпросът ще се реши. Но ако дори само една църква е срещу това - това са правилата им, това не са наши правила - ако някой е срещу това, въпросът ще бъде отложен.А бихте ли имали нещо против Българската църква да стане майка на Македонската? Какво значи майка? Това са светски разговори на хора, които не са вярващи. Има православен свят и има православни канони и въпросите трябва да се решават именно в съответствие с тези канони. Между другото, доколкото знам, Руската православна църква предава палмата на първенството по този въпрос на Българската православна църква.Как очаквате да приключи гостуването на Борисов в Москва или в Сочи? Къде ще го приеме всъщност Путин - в лятната си резиденция или в Кремъл? Точно това не знам. Сега Путин е в Петербург, дали ще се върне в Москва, или ще продължи да е в Сочи, не мога да ви кажа, но с голяма надежда очакваме премиера. Най-после тръгна. Трябва да развиваме отношенията си. Някои медии у вас пишат, че ние се стремим да откъснем България от НАТО. Никого не откъсваме, НАТО само̀ ще се разпадне, помнете какво ви казвам.Кога ще се разпадне НАТО? В скоро време. Може би дори, докато съм жив, а докато вие сте живи, 100% това ще стане.Благодаря ви за тази прогноза. Беше ми изключително интересно да Ви видя от плът и кръв, след като толкова много съм чел за Вас. Не вярвайте на тези журналисти, които пишат глупости. Аз много обичам България и не мога да живея без България...Много обичам и българите, и България, и историята, и културата, и природата - всичко. И вие заслужавате тази обич от руснаците, не само критика. Както и руснаците заслужават обич от българите, не само критика.", "date": "2018.05.27", "title": "Решетников поиска всички български партии да работят с Кремъл "}
{"url": "https://news.bg/int-politics/matarela-othvarli-predlozhenieto-za-ikonomicheski-ministar-na-konte.html", "text": "Номинираният за премиер на Италия Джузепе Конте оттегли своето предложение за формиране на новото правителство, тъй като президентът на страната Серджо Матарела е наложил вето върху кандидатурата за икономически министър на Паоло Савона, предаде Би Би Си.Решението е огласено след среща между Матарела и Конте.По-рано тази вечер номинираният за премиер внесе предложението си за състава на новия кабинет. Юристът Джузепе Конте, който няма опит в политиката беше издигнат за поста от две популистки партии: \"5 звезди\" и \"Лига\".81-годишният икономист Савона, който беше номиниран от партията \"Лига\", срещна неодобрение заради образа си на евроскептик.Федералният секретар на \"Лига\" Матео Салвини заяви, че няма да допусне по-нататъшни опити да се влияе отвън на състава на проектокабинета, като заплаши, че в противен случай Италия може да бъде изправена пред нови избори.Италия е без правителство от изборите на 4 март, тъй като предишните преговори за съставяне на мнозинство завършваха с неуспех.", "date": "2018.05.27", "title": "Матарела отхвърли предложението за икономически министър на Конте"}
{"url": "https://news.bg/int-politics/ukrayna-pred-nato-rusiya-razrabotva-biologicheski-i-himicheski-orazhiya.html", "text": "Украйна предостави на НАТО данни за разработване на биологически и химически оръжия от Москва, предаде Дойче веле. Доклад за разработките беше предаден внесен от украинската делегация на Парламентарната асамблея на алианса, която заседава във Варшава до 28 май.\"Като минимум през последните три години Русия провежда изследвания на вируси на хеморагични трески - ебола и марбург, представяйки това като разработване на ваксини\", коментира председателката на делегацията Ирина Фриз - депутат от украинската Върховна рада.\"В действителност става дума за връщане към съветските разработки за съчетаване на ебола с вирус на шарка\", допълва Фриз.По думите й, наред с това Москва извършва и изследвания на \"нови бойни отровни вещества със свойствата на нервно-паралитични газове\".Изводите, направени в доклада, са изведени въз основа на повече от 5000 позиции на държавни покупки и на научната активност на редица институции под шапката на руското министерство на отбраната.Докладът е предаден и в централата на НАТО.Фриз отбелязва, че убийството на Александър Литвиненко в Лондон, извършено с полоний, и покушението срещу Сергей Скрипал в Солсбъри са нагледни примери за това как Кремъл употребява оръжия за масово поразяване на територията на други държави.Всички посочени аспекти на руските разработки представляват заплаха в рамките на хибридните действия на Русия срещу други страни, обобщава Ирина Фриз.По-рано Вил Мирзаянов - един от създателите на групата нервно-паралитични вещества, обозначавани като \"новичок\", заяви пред Дойче веле, че Западът е сбъркал, като си е \"затварял очите\" за ставащото в Русия, надявайки се погрешно, че страната ще се демократизира.", "date": "2018.05.27", "title": "Украйна пред НАТО: Русия разработва биологически и химически оръжия"}
{"url": "https://news.bg/politics/kandidatat-na-gerb-pecheli-balotazha-v-galiche.html", "text": "Кандидатът на ГЕРБ Страхил Стоянов печели балотажа на кметските избори в село Галиче, предаде БНР. Стоянов е получил 27 гласа повече от представителя на БСП Веселин Тушинов.От Общинската избирателна комисия в Бяла Слатина съобщиха, че избирателната активност е била 66 на сто - по-висока от първия тур, когато беше 61 на сто.Няма постъпили нови жалби, освен наложените по-рано днес актове за административно нарушение на служителите от мобилната секция в Галиче. Те бяха предоставили на трето лице празни бюлетини, за да гласуват хора с увреждания.", "date": "2018.05.27", "title": "Кандидатът на ГЕРБ печели балотажа в Галиче"}
{"url": "https://news.bg/int-politics/borisov-i-poroshenko-se-razbraha-za-transportniya-koridor-mezhdu-varna-i-odesa.html", "text": "Украйна и България се споразумяха за активизиране на строителството на транспортния коридор между Одеса и Варна през Румъния, предаде агенция Униан. Новината беше огласена от украинския президент Петро Порошенко след срещата му с българския премиер Бойко Борисов.Той изрази надежда, че към проекта ще бъдат привлечени и европейски средства, и румънски партньори.\"Ще направим всичко възможно, за да може в за няколко часа да се стига с кола от Одеса до Варна\", увери украинският президент.Бойко Борисов от своя страна потвърди интереса на България към развитието на европейския транспортен коридор №4, преминаващ през България, Румъния и Украйна, както и към построяването на мост, който да свърже региона на Одеса с Варна и Бургас.Посещението на Борисов в Украйна завърши с откриване на паметна плоча на Димитър Пешев на едноименния площад в украинската столица, предаде БНР.Киевският площад, който сега носи името на Димитър Пешев, беше наименуван така по инициатива на българското посолство. През март Киевската рада взе решението да увековечи името на човека, допринесъл в най-голяма степен за спасяването на българските евреи.На церемонията в Деня на Киев премиерът Борисов днес подчерта, че България е единствената страна , спасила всичките свои евреи. На събитието присъства и украинският премиер Володимир Гройсман.\"По този начин ние още веднъж искаме да покажем и на Украйна, и на света българския народ - колко е хуманен, колко силен, и че в едно много мракобесно време е успял да си защити евреите\", посочи Борисов.По-рано се проведоха срещите на Борисов с президента Петро Порошенко и с премиера Володимир Гройсман. Борисов разкри малко известен факт, свързан с украинския премиер: \"Бабата на премиера Гройсман е оцеляла като по чудо. Нейният внук е сега премиер на Украйна.\"\"Съчувствието и способността да поемеш отговорност за другите са много важни и в наши дни, когато също има тежки изпитания. Затова трябва да помним онези, които са рискували живота си, за да спасят другите.\" - заяви Гройсман от своя страна.\"Политиците са длъжни да търсят компромиси, които носят полза за народите. Това е възможно само в мирни условия.\" - подчерта Борисов при срещата с украинския си колега.Важно място в срещите заеха проектите в областта на образованието. Борисов припомни, че до момента с българска помощ са изградени 10 компютърни кабинета на обща стойност близо 200 000 евро. Той се застъпи за безпрепятственото изучаване на български език, култура и история от българската общност и посочи, че държавата ще продължи да съдейства за това.Българският премиер допълни, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование.За предизвикателствата пред големите европейски градове говориха кметовете на София и Киев.\"Очакваме да посрещнем г-н Кличко в нашия град още тази есен\", сподели Йорданка Фандъкова.", "date": "2018.05.27", "title": "Борисов и Порошенко се разбраха за транспортния коридор между Варна и Одеса"}
{"url": "https://news.bg/regions/staroto-smetishte-v-sheremetya-mozhe-da-zatrupa-s-boklutsi-novoto-depo.html", "text": "Старото сметище във великотърновското село Шереметя може да затрупа с боклуци новото депо. То е за над 33 милиона лева. Претрупването може да стане докато бъде одобрен проектът на Община Велико Търново за рекултивация на натрупаната с десетилетия битова смет, съобщи БНР.Екологът на община Велико Търново Зорница Кънчева алармира, че камари с боклуци от старото сметище вече падат. По думите й, ако започне активно срутване, отпадъците ще съсипят съоръженията на новото депо, където се приема и преработва битовата смет на шест общини в областта.Старото сметище в Шереметя заема над 50 декара. То е изведено е от експлоатация, но все още няма одобрение на проекта на общината за неговата рекултивация. Исканото финансиране е за 4,5 милиона лева.Непосредствено до старото сметище преди две години беше построено новото депо. То бе финансирано от програмата \"Околна среда\".Припомняме, на 2 октомври 2016 г. старото сметище на Шереметя се запали. Тъй като то е отдалечено от населеното място, нямаше опасност за жителите.", "date": "2018.05.27", "title": "Старото сметище в Шереметя може да затрупа с боклуци новото депо"}
{"url": "https://news.bg/economics/bednostta-e-osnovnata-prichina-da-ne-sme-v-evrozonata-talkuva-sotsialist.html", "text": "Една от основните причини да не сме част от Еврозоната е именно бедността. Това заяви пред БНР народният представител от БСП Димитър Данчев.По думите на депутата бедността пречи на България \"да влезем в този клуб на богатите\".Данчев подчерта, че България изпълнява числовите критерии за приемане на еврото, но това не е достатъчно, защото европейските страни очакват от нас истински реформи.\"Пенсионната система, образованието, здравеопазването и пазарът на труда да не оказват такъв натиск върху фискалната политика, какъвто го виждаме към момента\", обясни Данчев.Според народния представител относно  е своеобразен шамар за управляващите, защото до голяма степен докладът посочвал същите предизвикателства пред страната ни, като доклада през 2016 година.Според него това за пореден път показва, че в политико-икономически план България вместо да се развива, тя изостава.\"В доклада се обръща внимание на качеството на институциите и управлението у нас. Посочва се необходимостта от структурни реформи, включително и връзката между образование и пазар на труда, подобряване на конкурентоспособността, по-голяма ефективност при харчене на публични средства\", каза още депутатът.По думите на социалиста в България на първо време трябва значително да намалее корупцията и да се осигури независима и ефикасна съдебна система. Той обърна внимание и на нуждата от подобряването на качеството на образователната система.\"Изключително важно е България да стане част от Еврозоната. Голяма част от нашето общество не разбира ползите от присъединяването на страната ни, но трябва да се говори и обяснява\", подчерта Данчев. Според него Еврозоната е гарант за по-голяма стабилност и сигурност, което ще доведе и до повече чуждестранни инвестиции.", "date": "2018.05.27", "title": "Бедността е основната причина да не сме в Еврозоната, тълкува социалист"}
{"url": "https://news.bg/education/107-kandidat-studenti-na-izpit-po-nemski-ezik-v-su.html", "text": "В 9 часа днес, 27 май, започна кандидат-студентският изпит по немски език в Софийския университет \"Св. Климент Охридски\".Преди изпита кандидат-студент изтегли изпитен вариант № 2. За полагане на изпита заявления са подали 107 души.Заместник-ректорът на Софийския университет проф. Ренета Божанкова приветства кандидат-студентите в Алма матер в началото на втората изпитна сесия на Софийския университет и им пожела успех в изпита.\"Изучаването на чужд език и култура изисква много упоритост, постоянство и любопитство, а когато към тях добавим и отличната подготовка, която ще покажете днес, със сигурност ще можете да изберете специалност в Софийския университет и да станете студенти в юбилейната 130 година на Алма матер\", отбеляза Божанкова.На тегленето присъства и заместник-деканът на Факултета по класически и нови филологии проф. Яна Андреева, а председател на изпитната комисия е доц. Ренета Килева.С успешно издържан изпит по немски език кандидат-студентите могат да влязат в следните специалности:\"Философия\" (на български език), \"Философия\" (на английски език), \"Психология\", \"Социология\", \"Културология\", \"Политология\", \"Публична администрация\", \"Библиотечно-информационни науки\", \"Публични информационни системи\", \"Комуникационен мениджмънт\", \"Педагогика\", \"Социални дейности\", \"Неформално образование\", \"Славянска филология\", \"Българска филология\", \"Балканистика\", \"Немска филология с избираем модул \"Скандинавски езици\", \"Испанска филология\", \"Френска филология\", \"Италианска филология\", \"Португалска филология\", \"Скандинавистика\", \"Класическа филология\", \"Унгарска филология\", \"Новогръцка филология\", \"Румънска филология\", \"Тюркология\", \"Арабистика\", \"Иранистика\", \"Китаистика\", \"Японистика\", \"Кореистика\", \"Арменистика и кавказология\", \"Предучилищна и начална училищна педагогика\", \"Предучилищна педагогика и чужд език\", \"Начална училищна педагогика и чужд език\", \"Социална педагогика\", \"Специална педагогика\", \"Логопедия\", \"Медийна педагогика и художествената комуникация\".Успешното полагане на конкурсни изпити по история на България и по немски език дава възможност за кандидатстване в специалностите \"Международни отношения\", \"Регионално развитие и политика\" и \"Европеистика\", а с успешно издържани изпити по география и по немски език - в \"Туризъм\", \"Регионално развитие и политика\" и \"Европеистика\".С изпити по немски език и по български език и литература, или философия и социални науки, или математика (I или II ниво), бъдещите студенти могат да кандидатстват за специалностите \"Регионално развитие и политика\" и \"Европеистика\".", "date": "2018.05.27", "title": "107 кандидат-студенти на изпит по немски език в СУ"}
{"url": "https://news.bg/int-politics/malniya-udari-sistemata-za-zarezhdane-na-samoleti-na-londonskoto-letishte-stensted.html", "text": "Десетки полети са отменени или задържани на лондонското летище Стенстед. Това стана заради повреда в системата за зареждане на самолети, която бе ударена от мълния, се казва в изявление на авиовластите, цитирани от РИА Новости.Инженерите възстановяват системата, но още известно време ще има задържани и отменени полети, се казва в съобщението. От аеропорта препоръчват пътниците да проверяват информацията за полетите на сайта на авиокомпанията.В нощта срещу неделя във Великобритания имаше силна гръмотевична буря с множество мълнии и силен дъжд. За четири часа метеоролозите на BBC Weather регистрираха около 15 000 светкавици.Британската метеорологична служба обяви Жълт код на нивото на опасност в няколко части на страната заради дъжд и опасност от наводнения.", "date": "2018.05.27", "title": "Мълния удари системата за зареждане на самолети на лондонското летище Стенстед"}
{"url": "https://news.bg/int-politics/zaharieva-otiva-v-bryuksel-da-obsazhda-yadrenata-sdelka-s-iran-s-vanshnite-ministri-na-es.html", "text": "Министърът на външните работи Екатерина Захариева заминава за Брюксел, където ще вземе участие в Съвет \"Външни работи\" утре 28, май.В рамките на Съвета ще се обсъждат въпроси около ситуацията в Иран и споразумението за ядрената програма на страната в контекста на последните развития след .Разговорите са продължение на обсъжданията на лидерите на ЕС в рамките на неформалната им среща в София на 16 май, на която те постигнаха единодушно съгласие, че ЕС няма да се откаже от споразумението, докато Иран продължава изцяло да се придържа към него.Министрите ще обменят мнения относно резултатите от , която се проведе на 17 май в София. Те ще обсъдят актуалната обстановка в Северна Корея и в Йемен, както и ситуацията във  след президентските избори в страната от 20 май.В рамките на работен обяд първите дипломати на 28-те държави членки ще проведат дискусия и относно последните развития на .Министрите ще обсъдят положението в Демократична република Конго след заключенията на Съвета от 11 декември 2017 г. и в контекста на планираните в края на годината избори в страната.Очаква се Съветът да обсъди и мандата по преговорите за бъдещото споразумение между ЕС и държавите от Африка, Карибите и Тихоокеанския басейн (АКТБ). Настоящото споразумение за партньорство АКТБ-ЕС, т.нар. Споразумението от Котону, изтича през февруари 2020 г.", "date": "2018.05.27", "title": "Захариева отива в Брюксел да обсъжда ядрената сделка с Иран с външните министри на ЕС"}
{"url": "https://news.bg/society/1166-dushi-uchastvat-v-tazgodishniya-pohod-po-stapkite-na-botevata-cheta.html", "text": "Последователи на Ботевата чета от цялата страна тръгват по стъпките на 120-километровия Ботев път на Свободата от Козлодуй до връх \"Околчица\", съобщи областният управител на община Враца Малина Николова.В 72-рия Национален туристически поход \"По пътя на Ботевата чета - Козлодуй-Околчица, 2018\" се включват 1166 участници. Те са ученици и учители от общините Враца, Козлодуй, Борован, Бяла Слатина, Роман, Гоце Делчев, Петрич, Сандански, Айтос, Велико Търново, Видин, Габрово, Кърджали, Кюстендил, Ловеч, Плевен, Пловдив, София, Стара Загора и Ямбол, студенти и граждани от цяла България.Преди началото на похода областният управител на Враца Малина Николова се обърна към следователите на Ботев с думите: \"Изпращам Ви с топлите чувства на цяла България, с вярата, че трудностите няма да надделеят над синовната Ви обич към Ботевото дело и Родината, с пожеланията за здраве и сили, с мисълта, че Вашият жизнен път ще се слее завинаги с този на революционния гений, национален герой и безсмъртен син на отечеството - Христо Ботев! На добър час!\".Ръководител на похода за поредна година е Евгени Филипов. Патриотичната инициатива ще има богата художествена програма през местата, където преминава похода. Следовниците на революционера ще присъстват на концерт на трио \"Сопрано\", патриотични беседи от Тихомир Машов и спортно-туристически игри, организирани от Сдружение \"Приказката\".Най-мащабната патриотична, туристическа инициатива се организира от Областна администрация - Враца, Български туристически съюз, Министерство на образованието и науката с помощта на кметовете на общини Козлодуй, Мизия, Борован, Враца, областните управители и началниците на Регионални управления на образованието в страната. Финансирането е от държавния бюджет.Почетен патрон на проявата през 2018 г. е председателят на Народното събрание Цвета Караянчева.", "date": "2018.05.27", "title": "1166 души участват в тазгодишния поход по стъпките на Ботевата чета"}
{"url": "https://news.bg/world/makedoniya-praznuva-1-000-godini-ot-sazdavaneto-na-ohridskata-arhiepiskopiya.html", "text": "В Македония започват честванията по повод навършването на 1 000 години от създаването на Охридската архиепископия.Празненствата са под патронажа на президента на Македония Георге Иванов.В честванията ще присъстват още главата на Македонската православна църква - Охридска архиепископия архиепископ Стефан, премиерът Зоран Заев, учени и много дейци на културата.Основните празненства по повод 1 000 г. от създаването на Охридската архиепископия ще се проведат в базиликата Света София в Охрид, съобщи БГНЕС.За събитието са поканени и българския президент Румен Радев, както и премира Бойко Борисов.Архиепископ Стефан отправи покана и към Българската православна църква (БПЦ). С решение от 14 май обаче Светият Синод реши да не изпраща свои представители на празненствата.Припомняме, във връзка с решението на Светия Синод в Македония да не се изпращат представители на БПЦ пред сградата на Синода в София се проведоха 2 протеста, на които гражданите призоваваха да се свика извънредно заседание, на което решението да бъде преразгледано. Протестиращите призоваха и патриарх Неофит лично да вземе отношение по въпроса.Охридската архиепископия е създадена след падането на България под византийска власт през 1018 г. с указ на император Василий II. Охридската архиепископия съществува едновременно заедно с Търновската патриаршия (от 1235 до 1416 г.) като две отделни автокефални църкви. Тогава Българската Патриаршия е понижена в архиепископия със седалище в Охрид.Официалните титли на охридските архиепископи са: първоначално Архиепископ на цяла България, а от средата на 12 век се ползва и Архиепископ на Първа Юстиниана и цяла България или на всички българи. Охридската архиепископия съществува до 1767 г., когато е закрита по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. Закриването и е неканонично и е извършено със султанско ирадие.Патриаршията унищожава и самата Охридската епархия, като подчинява Охрид на Драчкия митрополит. Така градът е лишен дори от епископската катедра, която придобива още в ранните векове на християнството.", "date": "2018.05.27", "title": "Македония празнува 1 000 години от създаването на Охридската архиепископия"}
{"url": "https://news.bg/world/grazhdani-ubiha-lud-napadatel-v-restorant-v-sasht.html", "text": "Въоръжени граждани убиха нападател в ресторант в град Оклахома, щата Оклахома, съобщи The Guardian.До убийството се стига, след като мъж с психически проблеми започва да стреля в ресторант в града.При стрелбата мъжът ранява две деца, жена и мъж, който се опитва да избяга от заведението.Нападателят е 28-годишният Александър Тилгман. Той имал легално разрешително за притежание на оръжие. Той започнал да го използва в ресторанта на вечеря.След като ранил посетителите в ресторанта, нападателят е убит от двама минувачи. Те станали свидетели на цялата криза в заведението, при които извадили и използвали личните си оръжия, за да обезвредят нападателя и да не се стигне до фатален край за повече хора.Няма опасност за живота на пострадалите, уточняват властите.Стана ясно, че нападателят имал психични отклонения. Според полицията той бил известен с неадекватността си, но не бил агресивен. Въпреки това властите констатирали, че \"този мъж не трябва да излиза от радарите на полицията\".Мъжът имал само едно провинение - за проява на домашна агресия и насилие. Когато бил на 13-годишна възраст мъжът блъснал няколко пъти майка си около спор за това кой да пусне прахосмукачка.По-рано тази година мъжът започнал да притеснява гражданите на Оклахома, разлепвайки по улиците на града стотици листовки. С листовките той предупреждавал хората да внимават, защото имало демони, които превземали и обладавали хората. По-точно в листовки пишело, че има \"демони в клонирани транссексуални тела\". В листовките той молил хората и да посетят неговия канал в YouTube.Във връзка с убийството на мъжа неговият брат заяви, че никой не се е опитвал да помогне на Александър, а \"той плачеше за помощ\".Към момента не са ясни мотивите за нападението. Полицията продължава да работи по случая. Шерифът в града е заявил, че спрямо двамата мъже, които са ликвидирали нападателя, няма да се повдигат обвинения.Случаят за пореден път стана повод за дебат относно това дали трябва да се ограничи правото на носене на оръжие свободно в САЩ.", "date": "2018.05.27", "title": "Граждани убиха луд нападател в ресторант в САЩ"}
{"url": "https://news.bg/health/mz-dava-bezlihven-zaem-na-loveshkata-bolnitsa.html", "text": "След поредния протест на медиците от Ловешката болница, от Здравното министерство изпратиха съобщение до медиите, че до края на идната седмица ще бъдат изплатени възнагражденията на работещите в МБАЛ Ловеч.От ведомството на Кирил Ананиев информират, че ще дадат . Така от Здравното министерство отговарят на многократно изказваните притеснения от представители от МБАЛ \"Проф. д-р Параскев Стоянов\" в Ловеч, че няма яснота за .\"В изпълнение на Решението на Правителството болницата ще получи 1 022 985 лв. безлихвена възмездна финансова помощ за разходи за персонал от февруари до април 2018 г. До края на идната седмица ще бъдат изплатени възнагражденията на персонала и по този начин ще се преодолее изоставането\", пишат от здравно министерство.В съобщението до медиите се казва, че \"в инвестиционната програма на министерството са предвидени допълнително 175 хил. лв. за оборудване, което е предпоставка за подобряване дейността на водещи структури в болницата\".В разчетите на Националната здравно-осигурителна каса (НЗОК) за дейност през април лечебното заведение е предвидено да изработи клинични пътеки и клинични процедури на стойност над 440 хил. лв. Потенциалът на болницата е да достигне приходи от здравна каса в размер на близо 532 хил. лв., се казва в информацията от МЗ.Според здравните власти тези параметри гарантират оптимално реализиране на текущата дейност, разпределение на паричните потоци както за персонал, така и за консумативи и медикаменти, а и за погасяване на просрочени задължения, в рамките на възможностите на лечебното заведение.Министерството на здравеопазването, след трудни преговори, постигна споразумение за разсрочване на задълженията на лечебното заведение към основните кредитори. Най-големият кредитор е опростил лихвите и 300 хил. лв. от задълженията на болницата. Останалите са приели периоди на погашения, които позволяват оптимално реализиране дейността на МБАЛ.Изброените факти и обстоятелства доказват, че многопрофилната болница със смесено държавно и общинско участие в капитала е приоритетна за държавата, за местната власт и е основен фактор за развитие на здравеопазването в област Ловеч.Служителите на Кирил Ананиев информират, че са започнали анализ за причините, довели до настоящото финансово състояние на МБАЛ \"Проф. д-р Параскев Стоянов\". Уверението е, че търсят подходящи механизми за реализиране на оздравителния план. Той трябва да се изпълнява, така че да гарантира лечебната дейност и разпределението на паричните потоци както за лечение на пациентите, така и за осигуряване спокойствие и предвидимост в работата на персонала на областната болница.", "date": "2018.05.27", "title": "МЗ дава безлихвен заем на Ловешката болница"}
{"url": "https://news.bg/health/v-dobrichkoto-selo-stefanovo-ima-aktsiya-sreshtu-ptichi-grip.html", "text": "Акция за умъртвяване на птици, заразени с птичи грип, тече в добричкото село Стефаново, съобщи БНР. От Българската агенция за безопасност на храните към момента не са уведомили дори и местните власти.До този момент кметът на селото не е получил официални данни от властите за заразата. Той е разбрал случайно за наличието на птичи грип в селото. Той е изпратил петима служители да уведомят хората на селото да приберат птиците си, за да се избегне разрастване на заразата.В самото село Стефаново в края, където е фермата на птицевъд има ограждане и камиони с умъртвени птици са преминавали неспазвайки забраната да не преминават превозни средства над 5 тона по пътя.Умъртвяването на птиците, вероятно е започнало в петък.", "date": "2018.05.27", "title": "В добричкото село Стефаново има акция срещу птичи грип"}
{"url": "https://news.bg/education/800-uchilishta-sa-zakriti-za-15-godini.html", "text": "800 училища са закрити за 15 години заради демографската криза, съобщи bTV. През 2017 г. затворените училища са 20, а за 2018 г. - още две. Намалява и броят на защитените училища.Такова е училището в Средно село, в което учат 13 ученици от първи до седми клас. Учител в защитеното училище заяви, че децата биха останали без образование, ако го няма това училище.За 20-30 минуги децата от четири балканджийски селца стигат до училището в Средно село. Шестима педагози и трима души помощен персонал работят в училището. Годишната издръжка на средищното училище е 100 000 лева.", "date": "2018.05.27", "title": "800 училища са закрити за 15 години "}
{"url": "https://news.bg/world/chetirima-ruski-voenni-zaginaha-v-siriya.html", "text": "Четирима руски военни загинаха в Сирия при обстрел от бунтовниците, съобщиха ТАСС и ВВС. Двама руски съветника, които ръководели стрелбата на сирийската батарея са убити на място. Още петима военни са ранени. Двама от тях са починали в болница, съобщиха от руското военно министерство.От ведомството подчертаха, че медиците на руската военна болница са се борили до края за живота на пострадалите. По информация на ведомството боят е станал в провинция Дейр ез Зор през тъмната част на денонощието. Няколко мобилни групи на бунтовниците са атакували артилерийската батарея на сирийските правителствени войски.От военното министерство на Русия заявиха, че сирийските военнослужещи заедно с командването на руските военни са били атакувани.От ведомството уточняват, че военнослужещите са се били около два часа. 43 бунтовници са загинали и са унищожени шест автомобила с висока проходимост, въоръжени с оръжия с голям калибър.Руското командване е предложило всички военнослужещи от тази част за държавна награда.", "date": "2018.05.27", "title": "Четирима руски военни загинаха в Сирия"}
{"url": "https://news.bg/world/v-turtsiya-obsazhdat-zakupuvaneto-na-ruski-su-57-vmesto-amerikanskite-f-35.html", "text": "Турция може да закупи руски изтребители Су-57 вместо американските F-35, съобщи вестник Yeni Safak, позовавайки се на източници, цитиран от РИА Новости.Турция може да вземе такова решение, ако САЩ блокират доставката на изтребителите F-35, заради покупката от страната на руски зенитно-ракетни комплекси С-400.\"Анкара не възнамерява да се откаже от правото си на самолети, които ще получи през юни\", се казва в статия.През декември 2017 г. Турция и Русия подписаха кредитно споразумение за С-400. Анкара закупи две батареи Зенитно ракетни комплекси, които ще се обслужват от турски персонал.Страните се договориха за технологично сътрудничество в областта за развитие на производството на С-400 в Турция.САЩ и представителите на НАТО нееднократно критикуваха Анкара за тази сделка. Помощникът на генералния секретар Уес Мичъл заяви, че покупката на С-400 може да повлияе негативно на доставката на Турция на американските F-35. В отговор от турският външен министър Мевлют Чавушоглу обеща, че Анкара ще предприеме ответни мерки срещу Вашингтон, ако доставката на изтребители бъде блокирана.", "date": "2018.05.27", "title": "В Турция обсъждат закупуването на руски Су-57 вместо американските F-35"}
{"url": "https://news.bg/world/nad-25-000-dushi-demonstriraha-v-germaniya-za-i-sreshtu-migratsiyata.html", "text": "Над 25 хил. души излязоха по улиците на Берлин на няколко демонстрации, съобщи Frankfurter Allgemeine Zeitung (FAZ), позовавайки се на полицията, цитирани от РИА Новости.Една от демонстрациите е организирана от дясната партия \"Алтернатива за Германия\" (АдГ).Според полицията, в тази демонстрация са участвали над 5 000 души с лозунги \"Бъдеще за Германия\". Те демонстрираха срещу политиката на канцлера Ангела Меркел за ислямизация на Германия и подкрепа на миграцията.В същото време над 20 хил. души демонстрираха срещу \"Алтернатива на Германия\" и нетърпимостта. Те демонстрираха с лозунги \"Оставете ненавистта! Спрете АдГ!\".Противниците на \"Алтернатива за Германия се събраха в 13 различни точки на Берлин. По данни на полицията няколко хиляди души участваха в централния митинг пред сградата на Райхстага.", "date": "2018.05.27", "title": "Над 25 000 души демонстрираха в Германия - за и срещу миграцията"}
{"url": "https://news.bg/health/27-may-svetoven-den-na-speshnata-meditsina.html", "text": "За пръв път тази година 27 май официално е обявен от Европейската асоциация по спешна медицина EUSEM за Световен ден на спешната медицина.Целта на този ден е да се обединят хората и управляващите по света мисловно и да говорят за спешната медицина и спешната медицинска помощ и важноста на делото на хората, работещи в тази област на медицината.В писмо пациентски организации \"Заедно с теб\" обясняват, че на този ден, а и не само, е важно да се осъзнае необходимостта от добре разработени, подготвени и организирани спешни медицински системи навсякъде по света, така че да оцелеят повече хора и да се намалят уврежданията, до които водят спешните състояния.В тази връзка от пациентските организации са учредили грамоти за първото отбелязване на Световния ден на спешната медицина, \"за да помогнем на хората да разберат, че спешната медицинска помощ се изпълнява по-добре от компетентни професионалисти, лекари специалисти по спешна медицина, медицински сестри, парамедици, техници, компетентен помощен персонал и работещи в организирани структури и системи, обучени в оказването на спешна медицинска помощ\".От организациите апелират днес гражданите, пациентите, здравният персонал и институциите по целия свят да говорят за напредъка на спешната медицина.Грамотите ще бъдат изпратени на директорите на лечебните заведения, в които работят отличените спешни медици.На 27 май 1994 г. в гр. Льовен, Белгия, се създава \"Клубът Льовен\" - група интензивни медици, които въвеждат специалността спешна медицина в Европа.България е една от първите пет страни в Европа, която въвежда специализацията по спешна медицина като основна специалност за лекари през същата година. До момента у нас има 1 400 лекари с тази специалност. От 2015 г. е въведена и специализация за медицинските специалисти \"Спешна медицинска помощ\" и вече има десетки специалисти по спешна медицина и сред тях.На Световния ден на спешната медицина news.bg призовава за повече уважение към работата на спешните медици, с оглед на честите посегателства и агресията, която граждани упражняват върху лекарите от центровете за спешна медицинска помощ.Днес също така Националният център по трансфузионна хематология организира акция за кръводаряване в София.Акцията се провежда в Енорийския център на храм \"Рождество Христово\", предаде БНТ.", "date": "2018.05.27", "title": "27 май - Световен ден на спешната медицина"}
{"url": "https://news.bg/press/aktsiya-bira-za-smet-chisti-plazha-borisov-magistralite-shte-vdignat-dohodite-na-horata.html", "text": "Истински тайни агенти ще има ДАНС - и в частни, и в държавни фирмиДАНС да има истински тайни агенти, за които не знае никой извън службата. Това предложение е направил до Министерския съвет шефът на агенцията Димитър Георгиев.Агентите под прикритие в държавни ведомства и частни фирми вече да се внедряват, без да се уведомява шефът на съответната институция или компания, предвижда промяна в правилника за прилагане на Закона за Държавна агенция \"Национална сигурност\". В момента ДАНС може да праща служители под прикритие, но трябва да уведоми началника на ведомството или компанията за това.Така на практика агентите не били съвсем тайни и можело да им бъде попречено да придобият информация, която застрашава националната сигурност, обяснява в мотивите към предложението си Георгиев.Агенти на ДАНС вече могат да са под прикритието и на свободни професии, например като адвокати.Акция \"Бира за смет\" чисти плажаБезплатна студена бира събра близо 100 ентусиасти да чистят най-дългия плаж по българското Черноморие. Доброволците, за най-малките от които имаше и лимонада, се забавляваха в уникалната акция \"Бира за смет\" на брега на Шкорпиловци. Купонът се организира от младите ротарианци от \"Ротаракт-клуб Варна\" чрез фейсбук. Само за 2-3 часа бяха събрани над 2 тона боклуциБорисов: Магистралите ще вдигнат доходите на хората Строителството на магистрали и мостове в региона е най-важен. Това заяви Бойко Борисов в Киев след среща с президента на Украйна Петро Порошенко.\"Винаги ми е приятно, когато две страни имат допирни исторически точки. Ние винаги сме били за мир и спазването на минските споразумения. Мирът е най-святото и ценно нещо към, което трябва да се стремим.Пътят към Еверест - 14 години от юбилейната експедиция до върха Навършват се 14 години от юбилейната експедиция до Еверест. Целта е да се осъществи безкислородно изкачване и на \"покрива на света\" да стъпи българка. Алпинистът Христо Христов остана завинаги там.Целта на експедицията частично е изпълнена - младите надежди Дойчин Боянов и Христо Христов изкачват върха без кислород. Христо Христов обаче не се връща.", "date": "2018.05.27", "title": "Акция \"Бира за смет\" чисти плажа, Борисов: Магистралите ще вдигнат доходите на хората"}
{"url": "https://news.bg/world/gorya-uveselitelen-park-v-germaniya.html", "text": "Пожар избухна вчера вечерта в германски увеселителен парк, съобщи неговата управа. Няма пострадали при пожара в \"Европа парк\" в град Руст.По данни на говорител на местната полиция пожарът е бил овладян по-късно вечерта. Обектът е бил евакуиран, докато пожарникарите са се борили с огнената стихия.Властите разследват причините за инцидента.", "date": "2018.05.27", "title": "Горя увеселителен парк в Германия"}
{"url": "https://news.bg/world/izrael-udari-po-gaza.html", "text": "Самолети на Израел са атакували цели на Хамас в ивицата Газа, съобщава АП.Ударени са цели в района на град Рафах. Палестински източници обявиха, че става дума за тренировъчен лагер.Напрежението се повиши през последните дни.", "date": "2018.05.27", "title": "Израел удари по Газа"}
{"url": "https://news.bg/world/pochina-alan-biyn.html", "text": "На 86 години почина бившият астронавт Алан Бийн. Това съобщи АП.Алан Бийн беше четвъртият човек, който е стъпил на Луната. Това става по време на мисията \"Аполо 12\" през 1969 година.През 1981 г. Алан Бийн напуска НАСА и се отдава на актьорската професия.", "date": "2018.05.27", "title": "Почина Алан Бийн"}
{"url": "https://news.bg/world/venetsuela-osvobodi-amerikansko-semeystvo.html", "text": "Венецуела освободи американско семейство, което беше държано две години в затвор, съобщи АП. Агенцията се позовава на вицепрезидента на САЩ Майк Пенс.Джош Холт и съпругата му прекараха близо две години в затвор по обвинения в укриване на оръжия. Двамата бяха освободени и заминаха за Вашингтон ден, след като сенаторът републиканец от Тенеси Боб Коркър проведе изненадваща среща в Каракас с президента на Венецуела Николас Мадуро.Майк Пенс припомни, че санкциите срещу Венецуела остават в сила.", "date": "2018.05.27", "title": "Венецуела освободи американско семейство"}
{"url": "https://news.bg/world/kim-chen-un-iska-da-se-sreshtne-s-tramp.html", "text": "Севернокорейският лидер Ким Чен-ун е изразил \"своето твърдо намерение\" да се срещне на 12 юни с американския президент Доналд Тръмп.Той каза това в разговор с южнокорейския президент Мун Дже-ин, предаде Ройтерс.Ким и Мун се споразумяха да проведат преговори на високо равнище между двете Кореи на 1 юни и изразиха желание да \"се срещат често\".\"Върви много хубаво. Така че гледаме към 12 юни в Сингапур. Това не се е променило. Ще видим какво ще стане\", каза президентът на САЩ Доналд Тръмп. Той като прие в Белия дом освободения от Венецуела американец Джош Холт.", "date": "2018.05.27", "title": "Ким Чен-ун иска да се срещне с Тръмп"}
{"url": "https://news.bg/int-economics/jordaniya-se-otkaza-ot-skapa-ruska-aets.html", "text": "Йордания се отказа от скъпа руска АЕЦ за $10 млрд., съобщават местни йордански медии. Причината е високата цена на проекта.Вместо това кралството ще търси възможност за изграждане на реактори с по-малка мощност.През 2015 г. Йордания и Русия се договориха за изграждането на централа с два реактора с мощност 2000 мегавата за $10 млрд. В текста на документа се предвиждаше строителството на два блока по 1000 MW всеки на АЕЦ с реактори ВВЕР, отговарящи на всички съвременни изисквания за безопасност. Важното е, че проектът има референт в чужбина - централата по същия проект АЕЦ \"Куданкулам\" вече е построена в Индия и първият й енергоблок работи успешно.В рамките на споразумението \"Росатом\" поемаше задължение и за доставката на ядреното гориво за реакторите и връщането на отработеното ядрено гориво в Русия.", "date": "2018.05.27", "title": "Йордания се отказа от скъпа руска АЕЦ"}
{"url": "https://news.bg/int-economics/pireli-razshiryava-svoeto-proizvodstvo-v-rumaniya.html", "text": "Италианският производител на гуми \"Пирели\" разширява своето производство в Румъния, разкрива \"Медиафакс\".За целта има намерение да назначи 50 души всеки месец в завода си в Слатина, Южна Румъния, до края на тази година.Производителят се нуждае от всички категории персонал, от оператори до специалисти, съобщи изпълнителният директор на \"Пирели румъния\" Волфганг Мейер, съобщиха местните медии.\"Имаме постоянна кампания за набиране на персонал, тъй като продължаваме да създаваме работни места\", каза Майер.Компанията разширява производствените си мощности с нов производствен и складов обект на площ от почти шест хектара. По този начин кампанията за набиране на персонал може да продължи и през следващата година.\"Пирели\" обяви през 2016 г., че ще инвестира 200 млн. евро в своята фабрика в Слатина до 2021 г., което ще увеличи производствения капацитет на около 15 млн. гуми годишно.", "date": "2018.05.27", "title": "\"Пирели\" разширява своето производство в Румъния"}
{"url": "https://news.bg/world/svetkavitsa-podpali-avtobus-v-gartsiya.html", "text": "Светкавица подпали автобус в Гърция, съобщават местни медии.Инцидентът е станал в събота вечерта в района на село Монастираки, разположено в близост до гръцко-турската граница.Според местния уебсайт e-evros.gr автобусът пътува от Александруполис до Орестиада, когато е бил ударен от светкавица.Шофьорът обаче реагирал бързо и всички пътници са в безопасност, преди автобусът да бъде погълнат от пламъци. Няма съобщения за ранени.Осемнайсет пожарникари бяха изпратени да изгорят огъня.", "date": "2018.05.27", "title": "Светкавица подпали автобус в Гърция"}
{"url": "https://news.bg/world/na-ostrova-otdeliha-pari-za-izborite-za-evropeyski-parlament.html", "text": "Правителството на Великобритания е отпуснало на избирателната комисия в Обединеното кралство средства за изборите за Европейски парламент. Това е доста обезпокоително, защото гласуването трябва да стане след Брекзита. Евроскептиците се опасяват, че има таен план за запазване на членството на Острова в Европейския съюз. Това съобщи в. \"Сънди Телеграф\".Става дума за близо 900 000 паунда. Те трябва да осигурят участието на Великобритания в гласуването за Европейски парламент, което трябва да се проведе между 23 и 26 май. Самият Брекзит трябва да факт на 29 март 2019 г. След това до 31 декември 2020 г. ще има преходен период.Преговорите за Брекзит започнаха на 19 юни 2017 г.", "date": "2018.05.27", "title": "На Острова отделиха пари за изборите за Европейски парламент"}
{"url": "https://news.bg/weather/slantse-i-dazhd-se-reduvat-1.html", "text": "Днес преди обяд над по-голямата част от страната ще бъде слънчево. След обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици. Ще духа слаб до умерен североизточен вятър. Максималните температури ще са между 24° и 29°, за София - около 24°.Това съобщават от НИМХ към БАН.В планините преди обяд ще е предимно слънчево, по върховете - мъгливо. Около и след пладне отново ще се развива купеста и купесто-дъждовна облачност, на места ще има краткотрайни валежи, придружени с гръмотевици. Ще духа умерен, временно силен вятър от североизток. Максималната температура на височина 1200 метра ще е около 18°, на 2000 метра - около 12°.По Черноморието ще бъде предимно слънчево. След обяд ще се развива купеста и купесто-дъждовна облачност и на места по южното крайбрежие ще превали. Ще духа слаб до умерен вятър от север-североизток. Максимални температури на въздуха - между 21° и 24°. Температурата на морската вода е 19-21°. Вълнението на морето ще е 2-3 бала.", "date": "2018.05.27", "title": "Слънце и дъжд се редуват"}
{"url": "https://news.bg/world/petdesetnitsa-e-2.html", "text": "Днес Светата ни църква празнува Петдесетница.Празникът се нарича така, защото това събитие е станало в деня на старозаветния празник Петдесетница. Празникът бил тържествен и радостен, в Иерусалим се стичало голямо множество народ, за да принесат с благодарност към Бога установената от закона жертва.Апостолите заедно със Света Богородица били събрани в Сионската горница, където пребивавали в постоянна молитва след Възнесението на Иисус Христос. Около третия час по еврейско време настанал голям чул шум от небето и над тях слязъл Светият Дух във формата на огнени езици. Веднага божественият огън пламнал в душите на апостолите и изпълнени с благодат, те започнали да прославят величието на Бога, като заговорили на различни, непознати за тях дотогава чужди езици.Това им дало бодрост, сила и мъжество да отидат по всички краища на света да проповядват Евангелието и с готовност да отдадат и живота си за Христовата вяра. Тогава свети апостол Петър произнесъл първата си пламенна проповед. Словата му проникнали дълбоко в сърцата на слушащите го и в този ден приели вярата в Христа мнозина, които се кръстили и се присъединили към първата християнска общност. След този ден апостолите постановили християните да възпоменават това велико събитие, слизането на Светия Дух, всяка година на този ден.Денят Петдесетница от древни времена се смята за рожден ден на Христовата църква, в която во веки обитава Божествената благодат на Св. Дух. Утрешният понеделник след Петдесетница е празникът на Светия Дух. Този празник Църквата е установила заради величието на Пресветия и Животворящ Дух, чрез Който ни се дарява всяка мъдрост и Който е източникът на живота.През ІV век св. Василий Велики съставил коленопреклонни молитви, които се четат и до днес на празничната служба.Денят на Светата Петдесетница от древни времена се смята за рожденият ден на Христовата Църква, създадена не от суетата на човешки тълкувания и размисли, но по Божествена благодат.Плодовете на Духа, по думите на апостол Павел, са: любов, радост, мир, дълготърпение, благост, милост, милосърдие, вярност, кротост, себеобуздание.", "date": "2018.05.27", "title": "Петдесетница е"}
{"url": "https://news.bg/int-politics/ne-mozhe-da-si-pravite-maytap-s-polovin-evropa-skochi-andrey-novakov.html", "text": "Негодуванието на международните превозвачи е справедливо. Това заяви пред bTV евродепутатът от ЕНП Андрей Новаков, който пропътува Европа в ТИР, за да \"влезе в обувките\" на превозвачите, които скочиха срещу пакета \"Макрон\".Някои от нормите, които вече сме гласували, правят живота на превозвачите по-труден, споделя опита си евродепутатът. Редица от мерките са писани от чиновник, който няма понятие какво е реалната работа на превозвачите, тълкува още Новаков.Само в Австрия има тридневна забрана за движение. По границите се чака с часове.Не трябва да има двойни стандарти, отсече Андрей Новаков. Европа на две скорости отдавна е факт, по наблюдението му.\"Не може да си правите майтап с половин Европа\", скочи евродепутатът. Според него много от евродепутатите са непреклонни за пакета \"Макрон\". Други обаче за склонни на компромис.Изходът от битката срещу пакета Макрон е 50/50, но все пак се надявам на успех, довърши евродепутатът.", "date": "2018.05.27", "title": "Не може да си правите майтап с половин Европа, скочи Андрей Новаков"}
{"url": "https://news.bg/regions/shofyor-s-nad-3-promila-pomete-tri-koli-v-tarnovo.html", "text": "Мъртво пиян шофьор помете три паркирани автомобила във Велико Търново.Инцидентът стана тази сутрин около 5.30 часа на улица \"Полтава\" в областния град.Според постове в социалните мрежи сив автомобил последователно се е блъснал в паркираните автомобили пред блоковете. Материалните щети са сериозни.Няма информация за пострадали хора. На мястото са пристигнали екипи на \"Пътна полиция\".Водачът е бил мъртво пиян, пише \"24 часа\".Полиците тествали 39-годишния шофьор с дрегер, при което уредът отчел 3.08 промила концентрация на алкохол в кръвта.Към момента мъжът се намира в спешното отделение на болницата във Велико Търново, където лекарите му правят изследвания.Работата по случая продължава.", "date": "2018.05.27", "title": "Шофьор с над 3 промила помете три коли в Търново"}
{"url": "https://news.bg/regions/signali-za-nerednosti-pri-balotazha-v-galiche.html", "text": "Днес във врачанското село Галиче се провежда втори тур на местните избори за кмет.На балотажа един срещу друг се изправят кандидатите на двете големи политически партии у нас. Жителите на селото могат да избират между Веселин Тушинов от БСП и Страхил Стоянов от ГЕРБ.В селото има 1 500 избиратели и 4 избирателни секции, едната от които е подвижна.Битката е много оспорвана. Изборите не преминават без напрежение, предаде bTV.От едната партия сигнализираха, че през задния вход на училището, където има избирателна секция, в сградата са влезли 15 души. Хората били непознати в селото, но фигурирали в избирателните списъци.Подаден е и сигнал, според който на място пред секциите се агитира за един от двамата кандидати за кмет.До изборите в Галиче се стигна, след като предишният кмет на селото Ценко Чоков беше арестуван и осъден на първа инстанция за отвличане, побой и палеж на автомобил. Припомняме, .Местните хора имат големи очаквания от новия началник на управата в селото. Хората искат от новия кмет да се подобри инфраструктурата в Галиче, както и да се сложи край на страха и напрежението между самите жители, предаде БНР.Припомняме, бившият кмет на Галиче  до 9 януари 2017 г. след като прокуратурата обяви, че е провела двумесечно разследване във връзка с нарушения в дейността на кметството.Отделно на това той бе арестуван по обвинение за . Самият Ценко Чоков беше в ареста с . Неговият син, след като бе оправдан , също бе арестуван заедно с родителя си.Обвиненията срещу Ценко Чоков дойдоха и след серия от репортажи от село Галиче и обвинения от страна на негови съселяни за тормоз, включително и .Първоначално обаче Ценко Чоков стана национално известен при провеждането на местните избори, , а тържеството за победата му на изборите беше с впечатляващо музикално оформление.По-късно, на 5 октомври ВАС реши, че Чоков вече не е кмет на Галиче. Решението на ВАС беше след повече от четири месеца след постановлението на административния съд на Враца. Върховните съдии потвърдиха решението .Съдът тогава отмени решението на Общинската избирателна комисия от началото на май месец, която се позова на правото на Чоков да ползва неплатен отпуск и остави скандалния кмет на поста му, отменяйки решението на .Решението на висшите магистрати е, че пряко избраните от електората длъжностни лица мат право на платен, но не и на неплатен отпуск.", "date": "2018.05.27", "title": "Сигнали за нередности при балотажа в Галиче"}
{"url": "https://news.bg/world/nameriha-martvi-6-zheni-otvlecheni-v-meksiko.html", "text": "Властите в Мексико откриха телата на 6 жени, които бяха отвлечени в петък, 25 май, от въоръжени похитители, съобщи АФП.Жените бяха отвлечени от цех в хранително-вкусовата промишленост, намиращ се в щата Тамаулипас. Телата са намерени в близост до мястото на похищението.Полицията вече разследва причината за тежкото престъпление.В Мексико насилието става ежедневие, пишат информационните агенции. Голяма част от престъпленията се свързват с наркогрупировките в страната.От 2006 година насам, откакто правителството в Мексико предприе явни действия срещу наркотрафика, са убити над 200 000 души.Припомняме, само преди 2 дни, на 25 май, петък, в страната беше убита журналистката Алисия Диас Гонзалес. Тя беше намерена мъртва в собствения си дом в Монтерей, щата Нуево Леон.Журналистката се занимаваше предимно с разследвания около данъчните политики и практики на компании в щата. Тя беше открита от сина ѝ с множество рано в областта на шията.", "date": "2018.05.27", "title": "Намериха мъртви 6 жени, отвлечени в Мексико"}
{"url": "https://news.bg/regions/balotazh-na-kmetskite-izbori-v-selo-beden.html", "text": "В село Беден, област Смолян, се провежда втория кръг от местните избори за кмет на селото.В надпреварата участват кандидатите на ГЕРБ и БСП - Стоян Настанлиев и Николай Росенов.Припомняме, на първия тур на изборите миналата седмица жителите на селото не успяха да изберат кмет. Тогава двамата кандидати, които днес са на балотаж, събраха общо 198 гласа от 231 гласували. Кандидатът на БСП получи 105 гласа, а на ГЕРБ - 93 гласа. Третият кандидат - Румен Каров от ДПС, събра 33 гласа и отпадна от надпреварата.В селото право на глас имат 351 души, предаде БНР.", "date": "2018.05.27", "title": "Балотаж на кметските избори в село Беден"}
{"url": "https://news.bg/crime/katadzhii-otkazaha-40-lv-podkup-v-razgrad.html", "text": "Служители на \"Пътна полиция\" са отказали да приемат подкуп от 40 лева в Разград, съобщиха от Областната дирекция на МВР в града.Водачът опитал да подкупи катаджиите около 12.30 часа на 25 май, петък.Полицаите спрели за проверка колата на улица \"Васил Левски\". Зад волана бил 71-годишен мъж от село Радинград.В хода на проверката полицаите установяват, че мъжът шофира без поставен обезопасителен колан.Катаджиите тръгнали да съставят фиш за нарушението, при което водачът подхвърлил в служебния автомобил на полицаите сумата от 40 лева. Полицаите обаче не приели подкупа.От пресцентъра на ОД на МВР в Разград съобщиха за news.bg, че мъжът е задържан за срок до 24 часа. По случая е образувано бързо производство и е уведомен дежурен прокурор. ", "date": "2018.05.27", "title": "Катаджии отказаха 40 лв. подкуп в Разград"}
{"url": "https://news.bg/society/meditsite-ot-lovech-i-dnes-blokirat-patya-sofiya-varna.html", "text": "Неделните протести на медиците в Ловеч продължават.За четвърта поредна неделя медиците от болницата в Ловеч излизат на протест, съобщи БНР. Лекарите отново са подкрепени от местни жители на областния град.На днешния протест медиците отново ще блокират движението по главния път София - Варна, в района на пътния възел за Абланица.Блокадата ще продължи 1 час и се очаква да започне след 17 часа.Недоволстващите медици настояват за повече яснота относно бъдещето на лечебното заведение, което е в тежко финансово състояние.Припомняме, протестите на служители в болниците в Ловеч и Враца бяха чути от властта. На 16 май премиерът Бойко Борисов разпореди да се изплатят заплатите на лекарите от двете болници. Тогава Борисов заяви, че е възмутен от това, че лекари в двете областни болници са оставени без заплати от месец февруари. Премиерът поиска от здравния министър Кирил Ананиев първо да изплати заплатите на служителите и след това \"... си правете реформите\".На 21 май министър-председателя разпореди да се изработи  на медиците и персонала в болниците във Враца и Ловеч. Премиерът нареди на Ананиев и финансовия министър Владислав Горанов да предложат такъв механизъм, въпреки наложените от кредиторите запори на лечебните заведения.На 23 май Борисов отново коментира проблемите в болниците. Тогава той заяви: \"Работата на държавата е да не допуска в двора на държавната болница да има частна болница и частната да печели и да е в много добро финансово състояние, а държавната да е губеща. Това не е работа нито на докторите, нито на сестрите, нито на санитарите - да се занимават с тази работа. Плащаме заплати на маса служби.\"Премиерът също така увери, че служителите от болниците в Ловеч и Враца ще продължат да работят и заплатите ще се плащат и то навреме.Въпреки всички тези обещания и нареждания на премиера, медиците продължават протестните си действия.\"Парите са обещани, към момента не са изплатени. Сдобихме се с още един кредитор\", споделят недоволстващите.", "date": "2018.05.27", "title": "Медиците от Ловеч и днес блокират пътя София-Варна"}
{"url": "https://news.bg/int-politics/borisov-otkri-ploshtad-i-pametna-plocha-na-dimitar-peshev-v-kiev.html", "text": "Министър-председателят Бойко Борисов откри площад на името на българския политик Димитър Пешев в столицата на Украйна Киев.След като вчера Борисов беше на посещение в столицата на Хърватска Загреб, където откри , днес премиерът и неговият колега от Украйна Володимир Гройсман заедно откриха и паметна плоча за делото на българският политик, като на церемонията присъстваха и кметовете на столиците на двете държави - Йорданка Фандъкова (София) и Виталий Кличко (Киев).Припомняме, през месец март, във връзка със 75-годишнината от спасяването на българските евреи и по инициатива на посолството ни в Украйна, Киевската Рада прие малък площад в центъра на столицата да бъде кръстен на името на човека, допринесъл в най-голяма степен за спасяването на българските евреи.Паметна плоча ще напомня за заслугите на Димитър Пешев и приноса на българския народ.На церемонията Борисов заяви: \"България е единствената държава, която е спасила своите евреи - над 50 хиляди. Ние по този начин искаме още веднъж да покажем колко хуманен и силен е българският народ и как в едни много мракобесни времена е успял да защити своите евреи.\"От своя страна министър-председателят на Украйна подчерта, че направеното от Димитър Пешев трябва да се помни. \"Пред всеки един човек изниква ситуация, в която трябва да реши как да действа. Ние знаем делото на Димитър Пешев и смелостта му да направи такава крачка във времена на тежки изпитания\", заяви Гройсман.По време на събитията през 1943 г. Димитър Пешев е заместник-председател на Народното събрание. Заедно с още 42-ма депутати той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от парламента, но целта е постигната. На 10 март 1943 г. композициите, подготвени за депортиране на българските евреи, не тръгват.", "date": "2018.05.27", "title": "Борисов откри площад и паметна плоча на Димитър Пешев в Киев"}
