{"url": "https://news.bg/world/meksiko-s-rekorden-rast-na-ubiystvata-prez-2017-godina.html", "text": "Рекорден брой убийства са били регистрирани в Мексико за миналата година. Те са близо 25 340, което е с 23% повече от тези през 2016 година. Предишният рекорд е бил през 2011 година, предаде CNN. Това показват данни, огласени от вътрешното министерство. От 1997 година насам тези престъпления непрекъснато нарастват и това се свързва с войната между наркогрупите в страната. Агенцията припомня, че тази страна е едно от най-опасните места за журналисти извън зоните на военни конфликти. Припомня се изказването на американския президент Доналд Тръмп, че \"Мексико е най-опасната страна в света.\" Едно от предизборните му обещания бе да се построи стена по границата с Мексико. Данните за нивото на престъпността в региона обаче го опровергават. ", "date": "2018.01.22", "title": "Мексико с рекорден ръст на убийствата през 2017 година "}
{"url": "https://news.bg/crime/perata-iskal-publichno-izvinenie-ot-mediite.html", "text": "Петър Низамов - Перата искал двете бургаски медии да му се извинят. Това стана ясно от негово изявление по-рано днес.Районният съд в Бургас даде ход на делото на Перата срещу трети информационен сайт, след като Низамов пусна иск за финансово обезщетение заради стари публикации в бургаското онлайн издание. Става въпрос за сайта \"е-бургас\", който също е отразил новина за Перата, позовавайки се на официално съобщение на МВР, информира БГНЕС.Припомняме, Перата отново влезе във фокуса на общественото внимание, след като осъди на първа инстанция два информационни сайта в Бургас. При отразяването на новината сайтовете БургасНюз и Бургасинфо се позовали на официални прессъобщания на МВР и прокуратурата. Перата имал претенции за думата \"бияч\", която медиите използвали в заглавието на дописките.Днес Перата беше категоричен, че срещу него се води целенасочена кампания, която продължава вече втора година. По думите му било нормално най-накрая да реагира.Низамов посочи, че е предложил на \"горките медии, които искал съм да им взема парите\", да се извинят публично за написаните клевети. Медиите обаче продължили \"със същите клевети, за които вече са осъдени, за които вече е доказано, че са клевети... Така че това е причината. Ако беше нормално отреагирано, ако бяха ми се извинили, дори щях да се откажа да ми плащат обезщетението, както бях и заявил\", обясни Низамов.", "date": "2018.01.22", "title": "Перата искал публично извинение от медиите"}
{"url": "https://news.bg/crime/zadarzhaha-balgarin-v-gartsiya-za-prestaplenie-ot-1998-g.html", "text": "В Гърция задържаха български обирджия с европейска заповед за арест. Тази информация получи днес Софийската градска прокуратура.Гръцките власти уведомили прокуратурата, че Петър Стоянов е заловен на 15 януари 2018 г. Той се издирваше по издадена на Софийска градска прокуратура Европейска заповед за арест за изтърпяване на  наказание от 10 години \"лишаване от свобода\". Стоянов има наложено наказание от Върховния касационен съд в София. Той е осъден в съучастие с още 5 души за грабеж в дома на семейство Анчови в село Чепинци на 31 януари 1998 г.От влизане на присъдата в сила на 18 април 2016 г. Стоянов е в неизвестност.Когато гръцките власти го задържали днес, станало ясно, че Стоянов използва чужда самоличност и е направил неуспешен опит да премине на територията на Италия.Предстои Петър Стоянов да бъде предаден на българските власти. От съучастниците му все още е на свобода Димитър Н. Службите ни имат информация, че той се намира на територията на Сърбия. Предприети са действия по екстрадицията му.", "date": "2018.01.22", "title": "Задържаха българин в Гърция за престъпление от 1998 г. "}
{"url": "https://news.bg/bulgaria/zapochvat-konsultatsii-po-proekt-na-oup-na-obshtina-shabla.html", "text": "Започват консултации по предварителния проект на Общия устройствен план (ОУП) на Община Шабла и на доклада за Екологична оценка (ЕО) към него.Становища се приемат до 17 часа на 22 февруари, а общественото обсъждане ще се проведе на 9 март 2018 г. от 10.00 часа в сградата на Общината.Това са съобщили от общината. Планът с прогнозен период на действие 20 години се разработва по възлагане на Министерството на регионалното развитие и благоустройството с финансиране от държавния бюджет. За да влезе в сила, той трябва да бъде одобрен от Националния експертен съвет по устройство на територията, а за прилагането му ще отговаря Община Шабла.Той трябва да създаде оптимална пространствена и функционална структура на територията на общината, която да осигури нейното развитие в хармонично единство на селищата със съществуващите природни и антропогенни елементи и специфичните социално-икономически условия.В него попадат части от осем защитени зони - \"Шабленски езерен комплекс\", \"Дуранкулашко езеро\", \"Калиакра\" и \"Било\" за опазване на дивите птици, и \"Езеро Дуранкулак\", \"Езеро Шабла-Езерец\", \"Комплекс Калиакра\" и \"Крайморска Добруджа\" за опазване на природните местообитания на дивата флора и фауна. Затова като приложение към ЕО е изготвен и доклад за оценка на въздействието на ОУП върху предмета и целите на опазване в защитените зони.Материалите са на разположение на заинтересованите лица в сградата на Общинска администрация Шабла, ул. \"Равно поле\" № 35, ст.№ 210, от 22.01.2018 г. до 22.02.2018 г., всеки работен ден от 9.00 до 17.00 часа, както и на интернет адрес: www.shabla.bg.Становища и мнения могат да се депозират в сградата на общината, ст. № 106, на факс: 05743 42 04, или на електронна поща: obshtina@ob-shabla.org. Срокът за провеждане на консултациите и изразяване на становище е 17.00 часа на 22.02.2018 година.", "date": "2018.01.22", "title": "Започват консултации по проект на ОУП на Община Шабла"}
{"url": "https://news.bg/int-politics/operatsiyata-v-siriya-shte-prodalzhi-do-likvidiraneto-na-posledniya-terorist-obyavi-turtsiya.html", "text": "Началникът на Генералния щаб на турската армия Хулуси Акар обяви, че военната операция срещу \"Отрядите за народна защита\" на сирийските кюрди в сирийския пограничен район Африн ще продължи до \"ликвидирането на последния терорист\", съобщава Анадолската агенция.Междувременно АФП съобщи, че рейдовете на турските военновъздушни сили са довели до 54 загинали сирийски кюрди и протурски бойци.По-рано днес руският външен министър Сергей Лавров обвини САЩ, че насърчават \"сепаратистките настроения\" сред сирийските кюрди.По-рано беше съобщено, че турските въоръжени сили са предприели военна кампания също и в пограничния град Азаз, който се намира източно от Африн.Военната кампания, наречена \"Маслинова клонка\", започна в събота в отговор на решението на САЩ да създадат и обучат нова погранична сила за сигурност в северните части на Сирия, състояща се предимно от кюрдски милиции.Турският вицепремиер от своя страна обяви, че операцията на Турция в Африн продължава успешно, както е било планирано, като призова за международна подкрепа за военната кампания.", "date": "2018.01.22", "title": "Операцията в Сирия ще продължи до ликвидирането на последния терорист, обяви Турция"}
{"url": "https://news.bg/crime/2000-lv-garantsiya-za-shofyor-ubil-chovek-pri-katastrofa-i-izbyagal.html", "text": "Мярка за неотклонение \"парична гаранция\" в размер на 2000 лв. наложи вчера Софийски градски съд на Ст.М., а прокуратурата протестира това решение, съобщиха от пресцентъра на съда. Той е обвиняем за причинено пътнотранспортно произшествие, завършило със смърт. Обвиняемият е избягал от мястото на инцидента.Припомняме, че на 19 януари 2018 г. бе открито безжизнено тяло на мъж в посока Нови Искър, край столицата. Установено бе, че е загинал при катастрофа. На следващия ден СДВР задържа 24-годишния Ст.М. като извършител на деянието.Действията на столичните полицаи са под ръководството на Софийска градска прокуратура (СГП), която постанови задържане до 72 часа на извършителя и поиска налагане на най-тежката мярка за неотклонение \"задържане под стража\" на Ст.М. Искането на прокуратурата не бе уважено от СГС.Според съда липсва реална опасност обвиняемият да извърши престъпление или да се укрие. Прокуратурата обаче протестира решението като неправилно и незаконосъобразно, като счита, че извършеното деяние е с изключително висока степен на обществена опасност. ", "date": "2018.01.22", "title": "2000 лв. гаранция за шофьор, убил човек при катастрофа и избягал "}
{"url": "https://news.bg/crime/obshtinskite-bolnitsi-sadyat-nzok.html", "text": "Общинските болници ще заведат дело за възстановяване на надлимитната дейност, която не беше изплатена през 2015 г.Това стана ясно от думите на председателя на Националното сдружение на общинските болници д-р Неделчо Тотев пред БНР.Решението на Върховния административен съд да отмени лимитите наложени от НЗОК преди две години е сред основанията за исковете на общинските болници.\"След като ни отговориха, че няма нагласа да бъдат изплатени доброволно, с цел да се спестят и адвокатски хонорари, и другите лихви, които се дължат за просрочие, голяма част, в това число и моята болница, просто тръгваме, защото тия общински съвети, първо, се интересуват какво се случва, отидохте ли да си искате парите\", заяви д-р Тотев.Той каза още, че искайки си парите от общините, болниците получавали отговор \"вие си съберете вземанията, тогава се обадете\".Един от диспансерите в Шумен бил пуснал делото за 150 хиляди срещу Касата за неизплатена надлимитна дейност за 2015 г., обясни Неделчо Тотев.", "date": "2018.01.22", "title": "Общинските болници съдят НЗОК"}
{"url": "https://news.bg/int-politics/v-senata-na-sasht-se-razbraha-da-otpusnat-finansirane-za-rabotata-na-pravitelstvoto.html", "text": "Американските сенатори постигнаха споразумение, което ще позволи на Конгреса на САЩ да приеме законопроект за възстановяването на краткосрочното финансиране на правителството и прекратяване на кризата с неработещата администрация, която продължи през последните три дни, съобщават американските медии.Уточнява се, че сенаторите от Демократическата партия са приели предложението на лидера на републиканското мнозинство в Сената Мич Макконъл за обсъждане на по-широк законопроект за имиграцията, който ще защити младите нелегални имигранти (\"мечтателите\") от депортация, ако в замяна гласуват по-късно днес за законопроекта за бюджета и повторното отваряне на правителството.Ако бюджетът мине благополучно през Сената по-късно днес, той ще отиде в Камарата на представителите (долната камара на Конгреса) преди да отиде на бюрото на американския президент Доналд Тръмп за подпис.Законопроектът, ако бъде одобрен, ще удължи финансирането на правителството за следващите две седмици, което означава, че правителствените учреждения ще заработят отново, след като стотици хиляди правителствени служители се завърнат на работа.", "date": "2018.01.22", "title": "В Сената на САЩ се разбраха да отпуснат финансиране за работата на правителството"}
{"url": "https://news.bg/world/poveche-ot-50-sa-zhertvite-ot-nachaloto-na-turskata-operatsiya-v-siriya.html", "text": "Повече от 50 са вече жертвите при сблъсъците от началото на турската операция в северната част на Сирия, предаде АФП.По данни на Сирийската обсерватория за човешки права загинали са 54-ма души. Някои от жертвите все още са неидентифицирани и е възможно броят бързо да се увеличи. Сред тях са кюрдски бойци, които се сражават за Сирийските демократични сили и бойци, сражаващи се за турската армия.  Началникът на Генералния щаб на турската армия Хулуси Акар обяви по-рано, че военната операция срещу \"Отрядите за народна защита\" на сирийските кюрди в сирийския пограничен район Африн ще продължи до \"ликвидирането на последния терорист\". Военната кампания, наречена \"Маслинова клонка\", започна в събота в отговор на решението на САЩ да създадат и обучат нова погранична сила за сигурност в северните части на Сирия, състояща се предимно от кюрдски милиции.Руският външен министър Сергей Лавров обвини САЩ, че насърчават \"сепаратистките настроения\" сред сирийските кюрди.", "date": "2018.01.22", "title": "Повече от 50 са жертвите от началото на турската операция в Сирия "}
{"url": "https://news.bg/world/filipinski-vulkan-izrigna-i-blokira-poleti.html", "text": "Филипинският вулкан Майон изхвърли днес лава и пепел, предаде ITV. Повишена е била степента на опасност. Сега тя е 4-та от общо 5 степени. Отменени са били полети. Разширена е била зоната за сигурност. Властите съобщават, че при изригването наоколо е \"настъпил пълен мрак, въпреки дневната свелина\".Активността на вулкана се следи от седмици. Припомняме, че повече от 34 000 души бяха евакуирани миналата седмица заради очаквано изригване на вулкана.Мярката обхвана няколко града в страната.Вулканът Майон се намира на около 340 км югоизточно от столицата Манила, в провинция Албай.През последните 500 години е изригвал 50 пъти.", "date": "2018.01.22", "title": "Филипински вулкан изригна и блокира полети"}
{"url": "https://news.bg/int-politics/sasht-hokat-rusiya-che-ne-e-ozaptila-himicheskite-ataki-na-asad.html", "text": "САЩ остро разкритикуваха Русия за неуспеха ѝ да контролира съюзника си - сирийския президент Башар Асад, след появили се по-рано днес информации за нова атака с химически оръжия от страна на сирийския режим, съобщава \"Франс прес\".Правозащитни организации твърдят, че 21 души, включително деца, са пострадали, като са имали затруднения с дишането след предполагаема химическа атака срещу обсаден анклав край столицата Дамаск, контролиран от бунтовниците.Вашингтон все още не бил в състояние да потвърди информациите, но официални лица са отбелязали, че Русия е възпрепятствала опитите на ООН да разследва предишни твърдения за зверства на сирийския режим.\"Цивилни са убивани и това не е приемливо\", подчерта Стив Голдстайн, който е помощник държавен секретар на САЩ.Запитан дали САЩ ще повдигне въпроса пред Съвета за сигурност на ООН, Голдстайн посочил: \"Ще видим утре.\"\"Русия не успя да премахне химическите оръжия от Сирия и блокира организациите за премахване на химическите оръжия. Това не може да продължава\", предупреди той.", "date": "2018.01.22", "title": "САЩ хокат Русия, че не е \"озаптила\" химическите атаки на Асад"}
{"url": "https://news.bg/world/senatat-glasuva-sporazumenieto-kray-na-shatdauna.html", "text": "Американският Сенат одобри временния бюджет, който слага край на \"безпаричието\" и позволява на институциите в страната да работят отново, съобщиха световните информационни агенции.Гласуването приключи с 81 гласа \"за\" срещу 18 \"против\". Републиканците успяха да получат подкрепата, която им беше необходима. След преговори те си осигуриха липсващите им 60 гласа. Временният бюджет ще действа до 8 февруари. По-рано, американските сенатори постигнаха споразумение, което ще позволи на Конгреса на САЩ да приеме законопроект за възстановяването на краткосрочното финансиране на правителството и прекратяване на кризата с неработещата администрация, която продължи през последните три дни.Бюджетът ще отиде в Камарата на представителите (долната камара на Конгреса) преди да отиде на бюрото на американския президент Доналд Тръмп за подпис.Законопроектът ще удължи финансирането на правителството за следващите две седмици, което означава, че правителствените учреждения ще заработят отново, след като стотици хиляди правителствени служители се завърнат на работа.", "date": "2018.01.22", "title": "Сенатът гласува споразумението, край на шътдауна"}
{"url": "https://news.bg/world/germaniya-raztrevozhena-ot-situatsiyata-v-severoiztochna-siriya.html", "text": "Германия е разтревожена от ескалацията на насилие в североизточната част на Сирия, предаде АФП. Това стана ясно след проведен телефонен разговор между външните министри на Германия и Турция Зигмар Габриел и Мевлют Чавушоглу.Това са съобщили от германското външно министерство. В разговора Габриел е изразил тревога за последствията, които ще има операцията за цивилното население. Припомняме, че Турция провежда операция в тази част на Сирия и е решена тя да продължи до ликвидирането на всички терористи. В това увериха президентът Реджеп Ердоган и ръководството на армията.Повече от 50 са жертвите от сраженията, продължаващи дни наред. Сред тях има и кюрдски, и протурски бойци. Военната кампания, наречена \"Маслинова клонка\", започна в събота в отговор на решението на САЩ да създадат и обучат нова погранична сила за сигурност в северните части на Сирия, състояща се предимно от кюрдски милиции.", "date": "2018.01.22", "title": "Германия разтревожена от ситуацията в Североизточна Сирия "}
{"url": "https://news.bg/world/evrogrupata-odobri-noviya-transh-za-gartsiya.html", "text": "Финансовите министри от ЕС одобриха на заседание отпускането на пореден транш от спасителния заем за Гърция, предаде АФП. Той е в размер на 6,7 млрд. евро, последен от третата спасителна програма за Гърция, одобрена през 2010 година. Отпуска се, след като страната гласува пореден пакет непопулярни реформи, посрещнати както обичайно с протести сред населението и спекулации за предсрочни избори. Одобрението бе очаквано. Това е съобщил португалският финансов министър Мариу Сентену. Той избран месец по-рано за председател на Еврогрупата. Днес председателства първото си заседание на новия пост. По-рано рейтинговата агенция \"Standart and poor's\" обяви, че повишава кредитния рейтинг на страната заради реформите. Той е повишен от B- до B. Може да последва и ново увеличаване. Отчита се икономическото положение на страната след годините на криза и периодът на относителна сигурност.", "date": "2018.01.22", "title": "Еврогрупата одобри новия транш за Гърция "}
{"url": "https://news.bg/crime/zadarzhaha-14-godishen-za-ubiystvoto-na-kloshar.html", "text": "Прокуратурата във Варна обвини 14-годишния Д.Ж. за убийството на 53-годишния бездомник Красимир Куртев, извършено по хулигански подбуди и по особено мъчителен начин. Към момента младежът е задържан за срок до 72 часа. Съучастник на задържания е и 13-годишно малолетно момче, което не може да носи наказателна отговорност по закон.То е настанено в дом за временно настаняване на малолетни и непълнолетни извършители на престъпления. Следовател от Окръжния следствен отдел разследва убийството. Прокуратурата ще иска от Варненския окръжен съд да наложи постоянна мярка за неотклонение \"Задържане под стража\" спрямо 14-годишния Д. Ж.Бездомникът бил намерен в безпомощно състояние в района на пазара до блок 20 в кв. \"Владиславово\". Случаен минувач повикал бърза помощ. Когато лекарите дошли на мястото, установили смъртта на 53-годишния мъж, по чието тяло имало видими следи от наранявания.Аутопсията на тялото показала, че Куртев е починал вследствие тежка черепно-мозъчна травма. Мъжът бил със счупени ребра, причинили разкъсване на вътрешните му органи. Полицаите установили четири лица - две момчета на 14 и две на 13 години, които имали отношение към убийството.На 21 януари 2018 г. са събрани доказателства, че извършители на убийството са 14-годишният Д. Ж. и 13-годишният му съучастник К. М. Към момента не е ясно дали другите две момчета също са виновни - едното от тях е снимало действията на приятелите си, а другото наблюдавало случващото се.На 16 януари 2018 г. момчетата се скарали с клошаря Красимир. На 17 януари го пребили. Три дни по-късно двете момчета отново нанесли жесток побой над пострадалия мъж.Досъдебното производство е образувано за умишлено убийство по особено мъчителен начин, извършено в съучастие и по хулигански подбуди.", "date": "2018.01.22", "title": "Задържаха 14-годишен за убийството на клошар"}
{"url": "https://news.bg/int-politics/sasht-se-zarichat-nikoga-da-ne-pozvolyat-na-iran-da-razpolaga-s-yadreno-orazhie.html", "text": "Вицепрезидентът на САЩ Майк Пенс се зарече в реч пред парламента на Израел, че Вашингтон никога няма да позволи на Иран да разработи ядрено оръжие, съобщава \"Франс прес\".\"Имам тържествено обещание към Израел, към всички в Близкия изток и към света - САЩ никога няма да позволят на Иран да придобие ядрено оръжие\", подчерта Пенс.Израел се противопостави ожесточено на историческото споразумение от 2015 г., което целеше да ограничи ядрените способности на Иран, но то беше подкрепено от тогавашния американски президент Барак Обама.Неговият наследник Доналд Тръмп яростно критикува споразумението, обвинявайки Техеран, че не се придържа към него и твърдейки, че то все още позволява на Ислямската република да подкрепя терористични организации по света - включително дългогодишни врагове на Израел.По-рано този месец Тръмп отново отложи налагането на санкции на Иран, но настоя европейските партньори да работят с Вашингтон за подобряване на условията на сделката.\"Ядрената сделка с Иран е бедствие и САЩ повече няма да подкрепят това зле заченато споразумение\", коментира Майк Пенс.\"Ако ядрената сделка с Иран не бъде поправена, президентът Тръмп заяви, че САЩ незабавно ще се оттеглят от споразумението\", посочи още вицепрезидентът на САЩ.Другите страни по сделката - Великобритания, Китай, Франция, Германия, Русия и Европейският съюз, обявиха, че сделката работи добре и че Иран изпълнява изцяло ангажиментите си.", "date": "2018.01.22", "title": "САЩ се заричат никога да не позволят на Иран да разполага с ядрено оръжие"}
{"url": "https://news.bg/int-politics/severna-koreya-ya-delyat-nyakolko-mesetsa-ot-sdobivaneto-s-vazmozhnosti-da-udari-sasht.html", "text": "Директорът на Централното разузнавателно управление (ЦРУ) на САЩ Майк Помпео обяви, че на Северна Корея я делят само няколко месеца от сдобиването със способности да нападне САЩ. Това обяви той в интервю за американската телевизия CBS.\"Никога няма да узнаем точния характер на това, което се случва. Никога няма да узнаем точния момент, в който ще продължат (да взривяват друга ядрена бомба)... Ала основната опасност е това, че програмата за ядрени оръжия на Северна Корея продължава да се разширява, да напредва, да става по-силна, по-способна и надеждна\", изтъкна Помпео.Когато обаче водещият напомнил на шефа на ЦРУ, че той е използвал същата фраза за оставащи няколко месеца, когато е говорил за севернокорейската заплаха преди повече от шест месеца, Помпео коментирал, че американското правителство работело енергично, за да защити страната и да удължи във времето този график.\"Вярно е\", каза той и продължи: \"Надявам се да мога да го кажа и след година. Американското правителство работи усърдно, за да удължи този срок.\"", "date": "2018.01.22", "title": "Северна Корея я делят няколко месеца от сдобиването с възможности да удари САЩ"}
{"url": "https://news.bg/int-politics/mesianskata-rech-na-vitseto-na-sasht-e-dar-za-ekstremistite-besni-palestintsite.html", "text": "Речта на американския вицепрезидент Майк Пенс пред парламента на Израел, в която той потвърди, че САЩ признават Йерусалим за столица на Израел и че ще преместят посолството си от Тел Авив в свещения град до края на 2019 г., беше \"месианска\" и \"подарък за екстремистите\". Това обяви висш палестински представител, цитиран от \"Франс прес\".\"Месианският дискурс на Пенс е подарък за екстремистите и доказа, че американската администрация е част от проблема, а не от неговото разрешаване\", написа в \"Туитър\" Саеб Ерекат, който е генерален секретар на Организацията за освобождение на Палестина (ООП).\"Неговото послание към останалия свят е ясно: нарушавайте международното право и резолюциите на Съвета за сигурност на ООН и САЩ ще ви възнаградят\", допълни висшият кадър на ООП.", "date": "2018.01.22", "title": "Месианската реч на вицето на САЩ е дар за екстремистите, бесни палестинците"}
{"url": "https://news.bg/economics/targovskata-ni-politika-e-za-povishavane-na-ikonomikata-na-es.html", "text": "Търговската политика на България е основно свързана с повишаване на конкурентоспособността на европейската икономика, тъй като тя допринася за икономическия растеж и създаването на нови работни места. Това заяви министърът на икономиката Емил Караниколов пред Комисията по международна търговия /INTA/ в Европейския парламент в Брюксел. Той представи приоритетите на Българското председателство в областта на общата търговска политика.България залага на укрепване на доверието в Световната търговска организация (СТО), заяви още Караниколов. Утвърждаването на многостранната търговска система също е сред българските приоритети.Караниколов акцентира върху запазване на водещата роля на ЕС в многостранните и плурилатералните договорености в областта на инвестициите и търговията със стоки и услуги.Откроени бяха и преговорите за сключване на споразумения за свободна търговия с приоритетни трети страни и региони. Ускоряването на процеса за подписване на споразумение с Япония ще бъде сред водещите задачи стана ясно от думите на министъра. Преките чуждестранни инвестиции и инструмента за международни обществени поръчки също ще се приоритзират, заяви Караниколов.", "date": "2018.01.22", "title": "Търговската ни политика е за повишаване на икономиката на ЕС"}
{"url": "https://news.bg/world/blizkoiztochniyat-miren-protses-obsadiha-vanshnite-ministri-na-es.html", "text": "Близкоизточният мирен процес бе сред основните теми, които са обсъдили днес външните министри на ЕС. Ходът на преговорите и ролята на ЕС в подкрепа на възобновяването им са били в центъра на първото за годината заседание на Съвет \"Външни работи\" в Брюксел.В него участва и българският вицепремиер и външен министър Екатерина Захариева. Това съобщиха от Министерството на външните работи. Министрите са провели работен обяд с палестинския лидер Махмуд Абас. Потвърдена е била позицията на ЕС, че решение на конфликта трябва да се търси на основата на две държави, както и че въпросът за статута на Йерусалим трябва да се реши в директни преговори между страните.Съветът е изразил подкрепа за дейността на Агенцията на ООН за палестинските бежанци и ще продължи финансовия си принос за нейната работа. Припомняме, че САЩ обявиха, че оттеглят финансирането си за тази агенция, а Израел направо настоя тя да бъде закрита, защото от нейните услуги се ползват и много хора, които нямат право. Шефът за външната политика на ЕС Федерика Могерни заяви по-рано днес, че реалистично решение за Йерусалим \"трябва да дойде чрез директни преговори\". Преди среща с палестинския лидер тя обяви пред репортери, че Йерусалим трябва да бъде столица на Израел и Палестина.Обсъдени са били и други въпроси. Съветът е провел и дебат за отношенията със страните от Африка, Карибите и Тихоокеанския басейн след изтичане на споразумението от Котону през 2020 г. Въпросът за пост-Котону е от голяма значимост за ЕС. Преговорите по рамката на бъдещите отношения трябва да започнат до 1 септември тази година. Приета е била и нова стратегия за Ирак. В документа се подчертава подкрепата на ЕС за единството, суверенитета и териториалната цялост на Ирак. Заявява се готовност за принос към усилията за стабилизацията, реконструкцията и икономическото развитие на Ирак, както и за изграждане на институциите в страната. Предвижда се диалог по миграцията между ЕС и Ирак, чрез който да бъдат изработени процедури за връщане и обратно приемане на иракски мигранти.Ситуацията в Либия и възможностите за подкрепа на ЕС за политическия процес в страната също са били обсъдени. Изразена е била подкрепа за работата на специалния пратеник на ООН Гасан Саламе и усилията за организиране и провеждане на избори в Либия през 2018 г.Първите дипломати на ЕС отново са потвърдиха позицията в подкрепа на изпълнението на Споразумението по ядрената програма на Иран (JCPOA).Преди началото на заседанието министрите са провели работна закуска с президента на Европейската инвестиционна банка. Основна тема на разговора бе създаването на Банка за развитие, която да финансира проекти за развитие в трети страни.", "date": "2018.01.22", "title": "Близкоизточният мирен процес обсъдиха външните министри на ЕС"}
{"url": "https://news.bg/int-politics/sasht-raztrevozheni-ot-turskiya-intsident-v-severna-siriya-zovat-za-sdarzhanost.html", "text": "САЩ са разтревожени относно турския инцидент в Северна Сирия и настояват двете страни да покажат сдържаност. Това обяви американският държавен секретар Рекс Тилърсън, цитиран от Ройтерс.Турция подложи на обстрел позиции в Северна Сирия и се зарече, че скоро ще смаже подкрепяните от САЩ \"Отряди за народна защита\" на сирийските кюрди, които контролират района около град Африн, на фона на нарастващата международна тревога заради нейната военна операция, която продължава вече трети ден.\"Ние сме разтревожени относно турския инцидент в Северна Сирия\", подчерта Тилърсън по време на посещението си в Лондон.\"Ние признаваме и напълно оценяваме легитимното право на Турция да защитава собствените си граждани от терористични елементи\", посочи американският първи дипломат.Тилърсън настоя, че иска от двете страни да покажат сдържаност и да сведат до минимум цивилните жертви, и че САЩ се стремят да \"видим какво можем да направим, за да работим заедно, за да отговорим на легитимните опасения на Турция относно сигурността\".", "date": "2018.01.22", "title": "САЩ разтревожени от \"турския инцидент\" в Северна Сирия, зоват за сдържаност"}
{"url": "https://news.bg/politics/chehiya-i-balgariya-zaedno-pazyat-kohezionnata-politika-na-es.html", "text": "Държавният глава Румен Радев и министър-председателят на Чешката република Андрей Бабиш се обединиха около това двете държави заедно да се застъпят за запазването на кохезионната политика на ЕС в подкрепа на развитието на всички държави членки на Общността. Двамата се срещнаха и разговаряха официално на \"Дондуков\" 2 в рамките на посещението на Бабиш у нас.Радев и Бабиш се обединиха и около позицията, че европейската система за предоставяне на убежище има нужда да бъде ревизирана така, че нелегалният достъп на мигранти до европейските страни да бъде ограничен до минимум. Двамата също така обявиха, че страните имат готовност да вземат участие в инициативи по линията на общата европейска отбрана.Акценти на срещата бяха още засилването на търговския обмен между двете страни, бъдещото сътрудничество в рамките на науката и образованието и позициите, които двете държави споделят в рамките на Европейския съюз.По време на срещата Радев благодари на Бабиш, че Чехия подкрепя България в опитите ѝ да се присъедини към Шенгенското пространство. От своя страна Бабиш посочи, че подкрепя бъдещи инициативи за по-динамично сътрудничество и диалог между държавите от Вишеградската четворка и България. Премиерът на Чехия изрази и удовлетворение от факта, че България поема председателство на Съвета на ЕС в ключов за бъдещето на Общността момент и определи двустранните отношения между България и Чехия в сферата на туризма и културния обмен като пример за дълбоко и традиционно сътрудничество.", "date": "2018.01.22", "title": "Чехия и България заедно пазят кохезионната политика на ЕС"}
{"url": "https://news.bg/crime/dans-si-e-svarshila-rabotata-za-batsis.html", "text": "Държавните институции са си свършили работата. Това отсече председателят на ДАНС Димитър Георгиев пред медиите след срещата в НС между депутатите и компетентните институции за работата на системата БАЦИС.Родното ФБР е придобило данни за несъвършенствата на системата, препратила ги е към Митниците, за да бъдат отстранени. Информацията е препратена и към прокуратурата. Ние сме свършили всичко, което агенцията е трябвало да извърши, категоричен бе той.Ако някой има данни за злоупотреби, по думите на Георгиев, трябва да ги препрати към съответните компетентни институции. Не е имало данни, за да се образува наказателно производство, подчерта шефът на българското ФБР. Ние сме си свършили работата, както трябва, отново заяви Димитър Георгиев.Припомняме, на извънредното заседание на двете парламентарни комисии присъстваха главният прокурор Сотир Цацаров, финансовият министър Владислав Горанов, председателят на ДАНС Димитър Георгиев, както и шефът на Митниците Георги Костов.Митниците са предприели всички мерки за усъвършенстване на системата, а констатираните слабости са отстранени, увери председателят на родното ФБР Димитър Георгиев.Главният прокурор Сотир Цацаров опроверга твърденията от тази сутрин на председателя на Петролната и газова асоциация. Той дори бил учуден от това твърдение. Една петролната компания дори обяснила, че няма проблем със системата. От асоциацията не са подали сигнал до ДАНС и прокуратурата за изтрити файлове.Владислав Горанов иронизира червените, че са проявили находчивост и са атакували най-успешната политика на Бойко Борисов-борбата с контрабандата. Според него всички констатации са взети под внимание и пропуските са отстранени.Според Владислав Горанов системата БАЦИС сега работи доста по-сигурно, отколкото в началото на внедряването й.От Агенция Митници казаха, че няма умисъл при тях за пропуски в БАЦИС.", "date": "2018.01.22", "title": "ДАНС си е свършила работата за БАЦИС"}
{"url": "https://news.bg/world/v-nato-nameknaha-che-podkrepyat-operatsiyata-na-turtsiya-v-siriya.html", "text": "НАТО счита операцията на Турция срещу кюрдите в Сирия като самоотбрана и отговор срещу терористична заплаха. Това заяви пред ТАСС източник от централата на алианса в Брюксел.Източникът подчерта, че алиансът поддържа постоянен контакт с Анкара.От НАТО отбелязват, че е необходимо да се съблюдава пропорционалността в действията на Турция., поясни представителят.Той добави, че Анкара е предоставила информация на съюзниците в НАТО за операцията си., поясни източникът.В същото време говорител на британското правителство обяви, че Великобритания вярва, че Турция има \"легитимен интерес\" да подсигури границата си със Сирия, но Лондон изрази надежда да се избегне потенциално ескалиране на ситуацията в арабската страна.", "date": "2018.01.22", "title": "В НАТО намекнаха, че подкрепят операцията на Турция в Сирия"}
{"url": "https://news.bg/int-politics/turtsiya-ima-dogovorka-s-rusiya-za-operatsiyata-v-afrin-obyavi-erdogan.html", "text": "Турският президент Реджеп Тайип Ердоган обяви, че Турция има споразумение с Русия във връзка с военната си операция срещу подкрепяните от САЩ сирийски кюрдски милиции в района на Африн в Сирия и че Анкара няма да се откаже от операцията, съобщава \"Ройтерс\".В реч в столицата Анкара Ердоган подчерта, че Турция ще поеме контрола над Африн, както го е направила по-рано в сирийските градове Джараблус, Ал Раи и Ал Баб, както и че сирийците ще могат да се завърнат у дома.Междувременно стана ясно, че ракета, изстреляна от Африн, е ударила турски лагер, където бойци на Свободната сирийска армия са се намирали близо до границата със Сирия, убивайки двама души и ранявайки други 12 души, уточнява турската агенция \"Доган\".Докато операцията на Турция срещу подкрепяните от САЩ кюрдски \"Отряди за народна защита\" в Африн влезе в третия си ден, ракетата е ударила в района на Кирикан в турския вилает Хатай. Смята се, че загиналите при атаката са бунтовници от Свободната сирийска армия, които участват в операцията на страната на Турция.", "date": "2018.01.22", "title": "Турция има договорка с Русия за операцията в Африн, обяви Ердоган"}
{"url": "https://news.bg/crime/obviniha-16-godishniya-alo-izmamnik-hvanat-sas-76-bona.html", "text": "Районната прокуратура в Търговище привлече като обвиняем 16-годишния ученик Никола Р., който беше хванат с 76 000 лв., взети от възрастна жена при телефонна измама.Според обвинението момчето е извършило телефонна измама. Подсъдимяит ще остане зад решетките за срок до 72 часа, след като наблюдаващият прокурор по делото постанови мярката му за неотклонение да бъде удължена. Очаква се Районната прокуратура да поиска от постоянното задържане на обвиняемия.Припомняме, на 19 януари 66-годишната жена от Търговище получила обаждане на стационарния телефон в службата си от мъж, представил се за полицейски служител. Той ѝ обяснил, че ако предостави наличните си пари на извършители на измама, които вероятно ще ѝ позвънят, ще помогне на полицията да ги задържи. Уверил я, че веднага след това сумата ще ѝ бъде върната.Жената повярвала и отишла в банка, откъдето изтеглила наличните си 76 000 лева. Тя оставила парите в храсти. Действията на измамената обаче били наблюдавани от истински полицейски служители.На мястото, където тя оставила парите, се появил 16-годишният обвиняем, който взел пакета и хукнал да бяга. След преследване момчето било задържано.Пред разследващите ученикът обяснил, че е бил заплашван да участва във вземането на парите.Разследването на случая продължава, като се установява дали обвиняемият не е участвал като муле и в други телефонни измами.", "date": "2018.01.22", "title": "Обвиниха 16-годишния ало-измамник, хванат със 76 бона"}
{"url": "https://news.bg/world/es-jerusalim-tryabva-da-bade-stolitsa-na-izrael-i-palestina.html", "text": "Шефът за външната политика на ЕС Федерика Могерни заяви, че реалистично решение за Йерусалим \"трябва да дойде чрез директни преговори\", информира Анадолската агенция.Преди среща с палестинския лидер Махмуд Абас Могерини обяви пред репортери, че Йерусалим трябва да бъде столица на Израел и Палестина.Тя добави, че по време на срещата ще обсъдят как ЕС може да подкрепи подновяване на мирния процес.Запитана за променената роля на САЩ в израелско-палестинския мирен процес, Могерини отговори, че поддържат контакт с американците в рамките на Квартета за Близкия изток (САЩ, Русия, ООН и ЕС).Знаете, че посланиците към Квартета се срещнаха през последните дни, аз намирам това за много положителен знак, добави тя.Квартетът е създаден през 2002 г. да посредничи в мирния процес между Израел и Палестина.Могерини каза още, че ЕС обсъжда начини за подновяване на преговорите в международната рамка със САЩ, Русия, Израел, Палестина и няколко арабски държави, включително Йордания, Египет и Саудитска Арабия.", "date": "2018.01.22", "title": "ЕС: Йерусалим трябва да бъде столица на Израел и Палестина"}
{"url": "https://news.bg/crime/maya-manolova-i-sindikatite-iskat-otmyana-na-tekst-ot-kodeksa-na-truda.html", "text": "Омбудсманът Мая Манолова и синдикатите КНСБ и \"Подкрепа\" внесоха искане в НС депутатите да отменят текст от Кодекса на труда. Това стана ясно днес по време на съвместна пресконференция с президента на Конфедерацията на независимите синдикати в България (КНСБ/) Пламен Димитров.Текстът позволява на работодатели, които са изпаднали в затруднение, да изплащат само 60% от трудовите възнаграждения на служителите си. Това е валидно за неограничен период от време.Конституционният съд не се произнесе по този казус.Мая Манолова обясни, че ако не отмяна на текста, то предложението е най-малко за промяна.\"Да се плаща до 60 процента от заплатата. Тази възможност да бъде ограничена във времето, да е възможна само за един месец в рамките на календарна година и само при определени обстоятелства, а именно временни затруднения на работодателя\", изтъкна Манолова.Пламен Димитров - президентът на КНСБ - също коментира ситуацията. \"Това, което се случи преди една седмица, всъщност ни занимава нас. На сигнала и искането от омбудсмана до Конституционния съд получихме един неприемлив за нас резултат и няма решение на съда\", заяви Димитров.Омбудсманът Мая Манолова ще открие гореща телефонна линия за сигнали срещу некоректни работодатели. Консултации на работниците в нужда ще дават експерти на институцията.Манолова и Димитров проведоха среща и с протестиращите работнички от обувна фирма \"А. М. shoes\" в Дупница, които от два месеца не са получавали заплати.Двамата на място разясниха какви действия трябва да предприемат жените, за да си получат заплатите от Фонда за гарантиране на вземанията от фалиращи предприятия. На срещата присъства и директорът на Дирекция \"Инспекция по труда\" - Кюстендил Валентин Златински.Относно случая за неизрядното предприятие за производство на обувки в Дупница стана ясно, че две дирекции \"Инспекция по труда\" са ангажирани с казуса с неизплатените заплати на работниците.Дирекция \"Инспекция по труда\" София град беше ангажирана да издири собственика или негов представител, след като стана ясно, че управителят е сменен веднага след началото на проверката.Счетоводната къща, обслужваща предприятието, е поела ангажимент поканата за връчване на актове за установяване на административно нарушение да бъде предоставена на официален представител на фирмата.Към момента е издадено задължително за изпълнение предписание да бъдат изплатени забавените възнаграждения в кратки срокове.При необходимост ще се търси и съдействието на МВР за издирване на италианския гражданин, вписан като нов управител на дружеството.", "date": "2018.01.22", "title": "Мая Манолова и синдикатите искат отмяна на текст от Кодекса на труда"}
{"url": "https://news.bg/politics/politicheskiyat-fokus-nad-zapadnite-balkani-veche-e-postignat-smyata-vigenin.html", "text": "Заявките на управляващите са, че този вот няма да мине и аз съм склонен да им вярвам. Това каза Кристиан Вигенин, председател на парламентарната комисия по европейски въпроси и домакин на Срещата на председателите на комисиите по европейски въпроси на парламентите на ЕС (КОСАК), която се провежда в София.  Вигенин коментира, че като представител на опозицията ще гласува против правителството на Борисов. \"Нека да чуем дебатът утре. Гласуването със сигурност ще е в четвъртък. Логично е представителите на опозицията да гласуват против правителството\", коментира още той.На въпрос, свързан с ролята на опозицията и разказаната от Вигенин притча за хан Кубрат, Вигенин коментира, че заедно и опозиция и управляващи са подготвили приоритетите на българския парламент, които са били приети почти единодушно. \"Струва ми се притчата за снопа стрели до голяма степен беше реализирана досега и ще се реализира и занапред в рамките на ЕС\".По темата с вътрешната политика, Вигенин заяви: \"Не може управляващи и опозиция да бъдат на едно мнение по всичко. Не може вътрешно-политическият живот да спре заради председателството. Въпрос на стратегия е как ще върви вътрешният дебат\".Получихме широка подкрепа за приоритетите на българското председателство, особено що се отнася до даването на европейска перспектива за Западните Балкани. Това каза на пресконференция Кристиан Вигенин, домакин на Срещата на председателите на комисиите по европейски въпроси на парламентите на ЕС (КОСАК), която се провежда в София.Вигенин подчерта, че по време на дискусиите в редица изказвания на делегатите е било подчертано, че сигурността в региона на Западните Балкани означава стабилност и на целия Европейски съюз. \"Дискусията показа, че очакванията към българското председателство са големи\", коментира Вигенин.По думите му на нашето председателство се гледа с реална надежда и оптимизъм за напредък и придвижване напред на интеграционния процес. \"Обединението на Европа няма да бъде завършено докато региона на Западните Балкани не стане част от ЕС\", посочи Вигенин.Според него неизменно свързана с бъдещето на Европа и на ЕС е и темата за подхода за формиране на бюджета на ЕС за периода 2020 - 2027 г. Той подчерта, че за нас като страна с догонващо социално-икономическо развитие, е особено важно да бъде запазен дългосрочния инвестиционен характер на кохезионната политика. В този дух са и изказванията на колегите му делегати в КОСАК, представители на страните от Централна и Източна Европа.Вигенин подчерта, че в рамките на КОСАК ще бъде създадена работна група, която ще преценява това, което може да бъде постигнато като политика от националните парламенти в синхрон с изискването на ЕК как с по-малко да постигаме повече.Относно темата за промяна на Дъблинското споразумение, Вигенин коментира, че ако не се постигне консенсус, не би трябвало да се търси отговорност от страната председателстваща Съвета на Европейския съюз.Относно предстоящата на 17 май среща на върха във формат 28 плюс 6, Вигенин посочи, че самият факт, че такава среща на върха ще се състои - сам по себе си е успех. Вигенин коментира, че поставянето на политическият фокус над Западните Балкани също е успех.\"В същото време ние се опитваме да не създаваме фалшиви очаквания\", коментира той. По думите му задача пред българското председателство е да вдъхне повече увереност, че членството на страните от Западните Балкани не е непостижимо.", "date": "2018.01.22", "title": "Политическият фокус над Западните Балкани вече е постигнат, смята Вигенин"}
{"url": "https://news.bg/world/kyurdite-obviniha-rusiya-v-predatelstvo.html", "text": "Кюрдите обвиниха Русия в предателство, съобщават руски медии.Главнокомандващият сирийските кюрдски милиции Сили за защита на народа (YPG) Сипан Хемо обвини Русия в предателство, след като е отказала да защити сирийските кюрди по време на военната операция на Турция в Африн.Lenta.ru се позовава на съобщение на , предупреди Хемо и добави, че кюрдите са особено разочаровани от поведението на Москва.В настоящия момент Русия се явява съюзник на турската държава и е на ръба на война с нас. Имаме споразумения с Русия, но тя ги проигра и ни предаде, отбеляза той.Според него сега кюрдите са успели да видят истинското лице на Москва, подчертавайки, че Русия се е превърнала в \"безпринципна държава\".По-рано говорителят на Кремъл Дмитрий Песков заяви, че Москва следи действията на турската армия в Африн.Междувременно АФП съобщава, че сирийските кюрди са поискали помощ от водената от САЩ коалиция.", "date": "2018.01.22", "title": "Кюрдите обвиниха Русия в предателство"}
{"url": "https://news.bg/int-politics/turtsiya-razshiryava-operatsiyata-si-v-siriya-ot-afrin-kam-azaz.html", "text": "След започване на операцията срещу кюрдските бойци в Северна Сирия и влизането района на град Африн през уикенда, турските въоръжени сили са разширили кампанията си към град Азаз, който се намира източно от Африн, съобщава Анадолската агенция.В информации на турските медии от по-рано се твърди, че турската армия вече е установила контрол над 11 позиции, които преди това са били контролирани от кюрдските бойци.Военната кампания на Турция, наречена \"Маслинена клонка\", беше започната в събота в отговор на обявлението на САЩ, че ще създадат и обучат нова сирийска гранична сила за сигурност в северните части на страната, състояща се предимно от кюрдски милиции.Турския премиер Бинали Йълдъръм уточни, че 72 бойни самолета са унищожили 108 или почти всички цели, които са възнамерявали при въздушната кампания срещу кюрдските \"Отряди за народна защита\". Въздушните удари бяха последвани от сухопътна операция през следващия ден, по време на която турските военни, подкрепяни от Свободната сирийска армия, пресякоха Сирия и навлязоха в района на Африн.", "date": "2018.01.22", "title": "Турция разширява операцията си в Сирия от Африн към Азаз"}
{"url": "https://news.bg/education/poveche-pari-za-otdalechenite-uchilishta-i-uyazvimite-klasove.html", "text": "90 милиона лева са предвидени за три приоритетни политика в Министерство на образованието - за регионалната диференциация, за предоставянето на допълнителни средства за децата и учениците от уязвимите групи, и за промяната на финансово-разпределителния механизъм.Това стана ясно на брифинг на министъра на образованието и науката Красимир Вълчев.Той поясни, че тези 90 милиона лева са над целогодишното осигуряване на възнагражденията в училищното образование от 1 септември 2017 г.Със Закона за държавния бюджет определени общини получават допълнителни 55 милиона лева. 35 милиона лева не са разпределени и те ще са за механизма за концентрация на деца и ученици от уязвими групи.По регионалния коефициент общините, които са в осма група, ще получат най-висок допълнителен процент - 12 на сто. За училищата с най-голяма концентрация на деца от уязвими групи, където е най-трудно да се работи, все още не е определен процентът на допълнителните средства, но се предполага, че ще бъде между 15 и 20 процента за най-високата група, обясни образователният министър.Министър Вълчев обясни, че не е предвиден минимум за маломерните паралелки, но в училища, които работят преди всичко с уязвими групи, ще може да се сформират паралелки при по-малък брой деца. Целта е педагогическите специалисти да работят по-добре и по-качествено с деца, чийто родители са с ниско образование.В училищата, в които има деца над 50 процента от семейства с родители с начално или по-ниско образование /завършен клас до четвърти/, тези училища ще получат най-много допълнителни средства. Учителите трябва да положат най-много усилия с тези деца, за да ги обучат и затова ще получават повече средства, обясни образователният министър.Министър Вълчев посочи, че промяната във формулата на финансирането е довела до получаването на повече средства в по-малките училища и в по-малките общини.При регионалния коефициент допълнителните средства ще зависят от отдалечеността от най-големите градове, които са с население от над 100 000 души, от отдалечеността от общинския център и от големината на общината, каза министър Вълчев.Така повече средства за образование ще получават общините от Северозападна България, Родопите, Странджа, Сакар, граничните райони, общините във Видинска област, Ивайловград, Маджарово, Болярово и други.Той отбеляза, че колкото по-малка и по-отдалечена е една община, толкова по-малка е склонността на младите учители да преподават в нея. Министър Вълчев заяви и че министерството търси инструменти да реагира на очакваната след 10 години криза за преподаватели, когато се очаква голям брой педагогически специалисти да се пенсионират.Тогава ще се разчита само на млади хора, а естествена е склонността на младите хора да живеят и работят в големите градове. Какви точно механизми ще използва МОН обаче министър Вълчев не посочи.", "date": "2018.01.22", "title": "Повече пари за отдалечените училища и уязвимите класове"}
{"url": "https://news.bg/crime/otkriha-tyaloto-na-izdirvan-mazh-v-pazardzhik.html", "text": "Планински спасители откриха тялото на възрастен мъж, който е бил обявен за издирване от властите, съобщи \"24 часа\".Тялото е открито вчера, 21 януари, до напоителен канал край село Ляхово. Трупът е на 70-годишния Стоян Тодоров, който на 12 януари беше обявен за издирване след сигнал на дъщеря му.На 12 януари страдащият от психично заболяване мъж напуснал жилището на дъщеря си в село Дебращица. От тогава той е в неизвестност. В неделя планински спасители започнали да издирват мъжа в района между селата Дебращица, Црънча, Паталеница, Алеко Константиново и Ляхово. В хода на издирването те откриват тялото на възрастния човек.По първоначална информация по трупа не са открити белези от насилие. Причината за смъртта ще се изясни след аутопсия.", "date": "2018.01.22", "title": "Откриха тялото на издирван мъж в Пазарджик"}
{"url": "https://news.bg/int-politics/ispanski-sadiya-otkaza-da-izdade-nova-zapoved-za-arest-na-puchdemon.html", "text": "Съдия от Върховния съд на Испания отказа да издаде нова европейска заповед за арест на бившия лидер на Каталуния Карлес Пучдемон, съобщават местните медии.По-рано от испанската прокуратура поискаха от съда да поднови заповедта за арест, издадена на Пучдемон след референдума за независимост на Каталуния, когато беше обвинен в противодържавна дейност и бунт, по повод пътуването му в Дания въпреки предупреждението на Мадрид да не напуска Белгия.Междувременно председателят на парламента на Каталуния Роджър Торент заяви, че Пучдемон е \"единственият кандидат\" да състави ново правителство на североизточната испанска област.През ноември Върховният съд на Испания издаде европейска заповед за арест на Пучдемон и няколко членове на неговото свалено от власт правителство, след като бяха отстранени от властта в отговор на едностранното обявяване на независимост от регионалното правителство, но месец по-късно оттегли заповедта. Бившият регионален лидер избяга в Белгия и оттогава живее в изгнание там.", "date": "2018.01.22", "title": "Испански съдия отказа да издаде нова заповед за арест на Пучдемон"}
{"url": "https://news.bg/health/nzok-i-obshtinskite-bolnitsi-obsazhdat-meditsinski-standarti-i-klinichni-pateki.html", "text": "Министерството на здравеопазването и Националната здравноосигурителна каса са обсъдили с директори на общинските и областните болници, възможностите за промени в медицинските стандарти и алгоритмите на клиничните пътеки, съобщава БНТ. Не е обсъждана обаче възможността за отпускане на целева субсидия от 30 милиона лева, поискана от болниците. Предложен е вариант за облекчаване на изискванията за брой специалисти по някои клинични пътеки.Директорите са предложили в специалности, като анестезиология, педиатрия и реанимация, където има недостиг на кадри, лекарите да сключват договори с касата за половин работен ден. Директорите настояват и за разширяване на правомощията на специалистите по вътрешни болести.\"Те не могат да лекуват хронична сърдечносъдова недостатъчност, което личните лекари лекуват. Те не могат ХОБ да лекуват. Практически нищо. Трябва някой да има под чието ръководство те да го извършат, да е тесен специалист\", коментира д-р Неделчо Тотев, председател на Сдружението на общинските болници.\"При тази липса на кадри мисля,че е време да настъпи ренесанс на специалистите по вътрешни болести. Тоест те да поемат една голяма част от болничната дейност, защото все пак това е една много широка специалност, която те са добили и са практикували години наред\", обяснява д-р Кети Маналова, директор на МБАЛ Казанлък.\"Говорихме изцяло само за алгоритми на клинични пътеки и то в общи линии при условие, че предстоят някакви медицински стандарти да излязат отново, които са отменени, а други да бъдат коригирани. Това поне беше казано от страна на министерството, така че сме доволни, че имаше среща, доволни сме от колегите от НЗОК за конструктивния диалог, който проведохме с тях\", допълва д-р Тотев.", "date": "2018.01.22", "title": "НЗОК и общинските болници обсъждат медицински стандарти и клинични пътеки"}
{"url": "https://news.bg/crime/izdirvat-12-godishno-momiche-v-montana.html", "text": "Органите на реда издирват 12-годишно момиче от Монтана. Момичето се казва Лиляна Камелиева Кирилова и е от областния град. Момичето е обявено за общодържавно издирване.Момичето е изчезнало на 4 януари. Тогава 12-годишната Лиляна е била на училище в Шесто СОУ в Монтана, но напуснала часовете и от тогава е в неизвестност.За установяване на местонахождението на момичето са проведени множество издирвания и срещи с роднини и познати детето на територията на Монтана и община Лом. До момента обаче то не е открито.Момичето е живеело при дядо си в квартал \"Кошарник\" в Монтана.Лиляна Кирилова е на видимата възраст около 12-14 г., с ръст около 150-160 см, нормално телосложение, права, черна, дълга коса, продълговато, мургаво лице, тънки вежди и дебели устни.В деня на изчезването си е била облечена в черен клин, тъмно яке и бежови ботуши. Момичето няма документи за самоличност. Склонна е да лъже и да фантазира.МВР апелира гражданите, които могат да дадат информация за местонахождението на детето, да уведомят най-близкото Районно управление на МВР или да подадат сигнал на тел. 112, както и на тел: 096/396 500, 096/396 491. Анонимността е гарантирана!", "date": "2018.01.22", "title": "Издирват 12-годишно момиче в Монтана"}
{"url": "https://news.bg/int-politics/sasht-mestyat-posolstvoto-si-v-izrael-ot-tel-aviv-v-jerusalim-do-kraya-na-2019-a.html", "text": "САЩ ще преместят посолството си в Израел от Тел Авив в Йерусалим до края на следващата година. Това обяви американският вицепрезидент Майк Пенс, съобщават израелски медии.В изказването си пред Кнесета (израелския парламент) Пенс посочи, че администрацията на американския президент Доналд Тръмп ще започне работа по преместването на посолството през следващите седмици, като изявлението му беше посрещнато с бурни овации от израелските депутати.\"Йерусалим е столица на Израел - и като такава президентът Тръмп натовари Държавния департамент да започне първоначални подготвителни дейности за преместването на нашето посолство от Тел Авив и Йерусалим\", обясни той в изказването пред израелския парламент.Въпреки обявлението вицепрезидентът подчерта, че Вашингтон все още е ангажиран с решението за две държави на израелско-палестинския конфликт и призова палестинците да се върнат на масата за преговори.Изказвайки се пред Кнесета по-рано премиерът на Израел Бенямин Нетаняху подчерта, че решението на Тръмп за признаването на Йерусалим за столица на Израел било едно от най-важните решения в историята на ционизма. \"Никой друг американски вицепрезидент не е имал такъв ангажимент към еврейския народ\", не скри похвалите си Нетаняху към Майк Пенс.\"Поколенията ще помнят как сте се изправили заедно с президента Тръмп във всеки смисъл на думата. Вие не бяхте там само физически, вие подкрепихте декларацията ентусиазирано и с вяра, нещо, което характеризира всичко, което вършите\", заяви Нетаняху.", "date": "2018.01.22", "title": "САЩ местят посолството си в Израел от Тел Авив в Йерусалим до края на 2019-а "}
{"url": "https://news.bg/crime/zadarzhaha-mazh-gramnal-kucheto-si-v-tarnovsko-selo.html", "text": "Полицаите във Велико Търново задържаха мъж, който е застрелял кучето си с огнестрелно оръжие в село Хотница.От Областната дирекция на МВР в Търново обясняват, че срещу задържания К. К. вече е образувано досъдебно производство, мъжът е привлечен и като обвиняем.Изяснено е, че мъжът е на 46-годишна възраст, криминално проявен и осъждан.Той е бил арестуван след подаден сигнал. Сигналът постъпил на телефон 112 около 2 часа през нощта като автор на сигнала била жената, която живее на семейни начала със задържания мъж. По телефона жената обяснила, че К. К. умишлено е умъртвил домашното си куче, съобщи \"\".На мястото пристигнал екип на полицията, който задържал извършителя на деянието. К. К. е задържан за срок до 24 часа.", "date": "2018.01.22", "title": "Задържаха мъж, гръмнал кучето си в търновско село"}
{"url": "https://news.bg/world/nie-sme-v-zorata-na-nova-era-obyavi-pens-pred-netanyahu-v-jerusalim.html", "text": "Вицепрезидентът на САЩ Майк Пенс, който кацна в Израел в неделя вечерта, след като прекара 36 часа в Египет и Йордания, се срещна с израелския премиер Бенямин Нетаняху, пише \"Аарец\".По-късно Пенс ще изнесе реч за американско-израелските отношения.На срещата американският политик е заявил пред Нетаняху, че е \"голяма чест\" да бъде в \"израелската столица Йерусалим\" и е изразил надежда, че \"ние сме в зората на нова ера\" за подновяване на усилията за постигане на мир между Израел и Палестина.Външното министерство на еврейската страна обяви, че Пенс е посрещнат като държавен глава.Палестинската власт бойкотира визитата на вицепрезидента на САЩ в региона заради решението на Вашингтон да обяви Йерусалим за столица на Израел.В неделя палестинци гориха портрети на Пенс във Витлеем като протест срещу посещението му.Във вторник вицепрезидентът ще се срещне с държавния глава на Израел Реувен Ривлин и ще посети Стената на плача (Западната стена) преди да отлети за Вашингтон. Не се очаква израелски официален представител да придружи Пенс по време на посещението на Стената на плача, подобно на Доналд Тръмп през май 2017 г.Пенс няма да се срещне с израелската опозиция - честа традиция при подобни визити. Лидерът на опозицията Исак Херцог е поискал среща, но му е отказано.", "date": "2018.01.22", "title": "Ние сме в зората на нова ера, обяви Пенс пред Нетаняху в Йерусалим"}
{"url": "https://news.bg/crime/vzriviha-zlatarsko-atelie-v-burgas.html", "text": "Тази нощ около 3:30 часа беше взривено златарско ателие в Бургас. ОДМВР - Бургас е образувано досъдебно производство. Ателието е разположено на ул. \"Фердинандова\" в центъра на града.Полицаите са извършили повторен оглед и са констатирали, че в ателието няма проникване и не е извършена кражба.Счупени са стъклата, както на златарското ателие, така и на близко разположените пицария, офис на фирма за бързи кредити и предното стъкло на лек автомобил, паркиран в района. Няма пострадали хора.Има назначени различни експертизи, сред които физико-химична, биологична и други. Резултатите от тях ще дадат яснота за начина, по който е взривено ателието. Иззети са записи от видеокамери, намиращи се в района. Извършват се разпити на свидетели и живеещи в близост хора.Действията на полицаите продължават под прякото ръководство на окръжната прокуратура в Бургас.", "date": "2018.01.22", "title": "Взривиха златарско ателие в Бургас"}
{"url": "https://news.bg/crime/pernishkite-vzlomadzhii-zaloveni-s-presledvane-prez-ogradi-i-dvorove.html", "text": "В Перник са задържани двама от издирваните за взривове на банкомати в София, които избягаха при полицейската акция в село Боснек.Арестуваните са 40-годишния Красимир Йорданов - Джонката и 35-годишния Кирил Микев - Свещичката, наложена им е полицейска мярка за задържане в рамките до 24 часа. Те са задържани тази нощ от служители на Второ и Първо РУ-Перник.Към 12.30 ч. автопатрул на \"Пътна полиция\" спрял за проверка лек автомобил Фолксваген \"Голф\". Колата се движела от пернишкия кв. \"Църква\" посока с. Студена и след като полицаите подали сигнал на шофьора, колата спряла на около 150 метра от униформените. Двама мъже изскочили от автомобила и побягнали - прескачали огради, бягали през дворове. Преследването продължило около час, когато единият бил задържан на улицата, а другият - заграден докато опитвал да се покрие във водите на р. Струма.Двамата са обявени за издирване през миналата година, след като ноември месец бяха предприети активните издирвателни действия на територията на областите Кюстендил и Перник, във връзка с разследване за увреден банкомат в Сапарева баня. Сигналът за извършеното престъпление бе получен към 3.30 часа на 9 ноември. При извършения на място оглед бе установено, че устройството е взривено. Стартира и разследването по случая, в рамките на което двамата мъже бяха заподозрени в съучастие към престъплението.Те са задържани в полицейския арест, а оперативните действия продължават под ръководството на прокуратурата.Срещу двамата вече има повдигнати обвинения от Районната прокуратура в Дупница. Предстои прокуратурата да поиска постоянното им задържане.Припомняме, МВР издирваше трима мъже, заподозрени за серията от обири на банкомати в страната.Съдът в Дупница разгледа на 13 ноември 2017 г. иск на прокуратурата за постоянен арест спрямо единствения задържан за последния  - Господин Динев.Според обвинението на прокуратурата  за взривяването на банкомата. Той помагал на обирджиите и да се измъкнат от местопрестъплението - Динев шофирал лек автомобил, който осигурявал на групата безпрепятственото им измъкване.Припомняме, въпреки организираната , тримата мъже се издирваха. Те успяха да се измъкнат на полицаите в поле до село Боснек. Красимир Йорданов, Кирил Микев и Тодор Богданов са обявени за национално издирване.Главният секретар на МВР Младен Маринов заяви, че тримата мъже са опасни. Според Младенов тримата вече са се опитали и да напуснат страната.", "date": "2018.01.22", "title": "Пернишките взломаджии заловени с преследване през огради и дворове"}
{"url": "https://news.bg/world/ispanskata-prokuratura-otnovo-poiska-evropeyska-zapoved-za-arest-na-puchdemon.html", "text": "Испанската прокуратура поиска съдията, който разследва бившия лидер на Каталуния Карлес Пучдемон отново да издаде Европейска заповед за арест, съобщи съдебен източник, цитиран от АФП.Съдията не е задължен да изпълни молбата, след като Пучдемон пристигна в Копенхаген, Дания.Преди няколко месеца съдията издаде Европейска заповед за арест на Пучдемон, която беше разглеждана от съда в Белгия, но впоследствие Мадрид я оттегли.Пучдемон и представители на сваленото каталунско правителство са обвинени в бунт, противодържавна дейност и финансови злоупотреби.", "date": "2018.01.22", "title": "Испанската прокуратура отново поиска Европейска заповед за арест на Пучдемон"}
{"url": "https://news.bg/world/sasht-nasarchavat-separatistki-nastroeniya-sred-kyurdite-v-siriya-napadna-lavrov.html", "text": "Министърът на външните работи на Русия Сергей Лавров обвини САЩ в насърчаване на \"сепаратистки настроения\" сред сирийските кюрди, информира Интерфакс.Според него подобни действия са в резултат на \"неразбиране на ситуацията или очевидна провокация\".Лавров добави, че представители на кюрдите са поканени на мирната конференция за Сирия в Сочи, която ще се проведе следващата седмица. Той подчерта, че кюрдите трябва да вземат участие в разговорите, които имат за цел постигане на мир в арабската държава на базата на \"териториална цялост\".\"Кюрдски представители са включени в списъка със сирийците, поканени да участват на Конгреса на Сирийския национален диалог, който ще се проведе в Сочи през следващата седмица\", обяви министърът.През последните дни възникна ново напрежение в Сирия, след като Турция започна военна операция срещу кюрдите в района на Африн в отговор на съобщението на САЩ, че ще създадат и подготвят нови сирийски гранични сили, които ще са предимно от кюрдски милиции.Вчера Вашингтон призова Турция \"да се въздържа\" и да ограничи военната операция в Северозападна Сирия.В същото време говорителят на Кремъл Дмитрий Песков съобщи, че руски официални представители поддържат контакт с турското правителство относно операцията срещу сирийските кюрди.Песков не отговори на въпрос дали Москва е знаела предварително за операцията. Той поясни, че Русия продължава да вярва, че най-важното е запазване териториалната цялост на Сирия.", "date": "2018.01.22", "title": "САЩ насърчават „сепаратистки настроения” сред кюрдите в Сирия, нападна Лавров"}
{"url": "https://news.bg/economics/aleite-i-trotoarite-na-slanchev-bryag-svobodni-za-turisti.html", "text": "Абсолютна категоричност алеите и тротоарите в курорта \"Слънчев бряг\" да бъдат освободени от щендерите заяви министърът на туризма Николина Ангелкова по време на представянето на визията за преместваемите обекти на територията на курорта. Представянето бе осъществено в София и в него участва и архитект Искра Джакова, ръководител на работната група за изработването на визията за курорта.Министър Ангелкова посочи, че и в клауза в договорите ще бъде заложено условия, че при три нарушения на правилото за чисти тротоари и алеи, договорът ще бъде развалян.Целта е да се създаде една единна визия, заяви Ангелкова. Тя обясни, че особено за Крайбрежната алея е имало редица трудности, тъй като съществува преплитане на собствености - частни и на оператора на курорта \"Слънчев бряг\" АД. Настоящата визия, която се и предлага, ще може да бъде приложена още това лято, но само за части от курорта. Министър Ангелкова се надява в кратки срокове тя да се разпростре.Ангелкова припомни, че през 2016 година са открити драстични нарушения с надвишаване на квадратурата с почти 8 000 кв.м. на преместваемите обекти. Затова и беше прекратена концесията на \"Слънчев бряг - север\", припомни министърът.Още тогава е заложено изискване към новите наематели доброволно да премахнат обектите в нарушение. Към този момент - всичко е премахнато, отчете Ангелкова, така според нея ако новата схема бъде одобрена, то още това лято ще бъде видяна новата визия.Архитект Искра Джакова представи три размера на допустими павилиони - от 15, 9 и 6 кв.м. Тя обясни, че обектите могат да бъдат по-малки, но не и по-големи. Джакова посочи, че предлагания цвят е синьо и бяло в тон с морето, небето и цялостната визия.Искра Джакова постави акцент и че се предлагат по-устойчиви на морския въздух и вятър материали - етал бонт или сайтинг. Според експертите дървените са по-трудни за поддържане, включително и естетически.От думите на министър Ангелкова стана ясно, че всеки търговец ще поръчва сам тези павилиони от съответен производител, като просто трябва да се съобразява с изискванията. Ако не се съобразява с изискванията за външен вид на обекта, просто няма да има сключен договор. Павилионът остава като собственост на съответния търговец, като отговорността за премахването му също е на търговеца - според договорите, които са от 2 до 5 години.Ангелкова заяви и че изключително много ще се разчита на МВР за съблюдаване и спазване на изискванията. Предлаганата визия е само пилотен проект, като Николина Ангелкова се надява, тя да даде основа за работа нататък и при другите национални курорти. Министър Ангелкова не пропусна да се похвали отново с изключително успешната за българския туризъм 2017 година. Само за първите 11 месеца на годината се отчитат над 8,5 милиона чужди туристи, което е ръст от 7%. Приходите за първите 11 месеца на 2017 г. са над 6,6 милиарда лева, което е ръст от 9,2%.В този процес курортът \"Слънчев бряг\" има най-голям дял от цялата статистика с над 5 милиона реализирани нощувки и приходи от тях над 270 млн. лв. Около 1 млрд. лв. са приходите от целия комплекса \"Слънчев бряг\".", "date": "2018.01.22", "title": "Алеите и тротоарите на \"Слънчев бряг\" свободни за туристи"}
{"url": "https://news.bg/politics/borisov-i-babish-edinodushni-che-dablinskoto-sporazumenie-ne-raboti.html", "text": "\"Между България и Чехия няма нерешени въпроси. Има огромно приятелство и доверие. Същото бих могъл да кажа и за страните от Вишеградската четворка. Затова и решенията, които предлагаме е да се удължи споразумението с Турция, да се нормализират отношенията. България е пример за опазване на границата\", заяви премиерът Бойко Борисов на брифинг в МС след среща с чешкия премиер Андрей Бабиш.\"Дъблинското споразумение не работи така както искаме, не само разделя, буквално цепи Европа, затова аз мисля,че ще намерим разумен компромис\", добави премиерът.\"Компромисът е да се затворят границите и да влиза само през контролно пропускателните пунктове\". Борисов уточни, че трябва да се изградят центрове за сигурност, извън ЕС, в който да има нормални условия за мигрантите.\"Дипломацията ни да е такова, ще да работим за мирен процес\", категоричен беше Борисов. Той отбеляза, че най- хуманно трябва да се погрижим за хората, които бягат от войната и да знаем след колко време те ще се върнат по родните си места. Премиерът заяви, че по-хубаво място за живот от Европа няма.Въпроси те, по които е разговаряно с Бабиш са свързани с кохезионната политика по нея сме единни, селскостопанската политика, енергетиката. Това са рамките, в които се очаква България да има роля.Запитан дали са водени разговори за продажбата на ЧЕЗ, Борисов отговори: \"ЧЕЗ не е наша тема. Какво да говорим за ЧЕЗ\".Чешкият премиер Андрей Бабиш заяви, че основната тема на разговорите е била договорът Дъблин 4 и миграцията. \"Дъблин 4 и неефективните квоти разделят Европа. Не е възможно да се повтаря това, което стана преди. На ниво министри решението за квотите беше взето без нас\", добави Бабиш.Той отбеляза, че Европа трябва да се бори срещу контрабандата с мигранти, които по думите му са спечелили 7 млрд. евро. \"Ние разчитаме на българското председателство, за да решим въпроса\", категоричен беше чешкия премиер.\"За нас е важно Европа да помисли над шенгенското пространство. Не разбираме защо Гърция е в Шенген, а България, Хърватия, Румъния, не са\", заяви Бабиш.Бабиш заяви, че е разговаряно и по темата Брекзит, както и за разширяване на търговията и инвестициите между двете страни. Ще се радвам ако премиера ни посети в Прага, добави той.Бабиш оцени високо срещата на високо равнище през април в страната ни, която е за стандартите по качеството на страните.", "date": "2018.01.22", "title": "Борисов и Бабиш единодушни, че Дъблинското споразумение не работи"}
{"url": "https://news.bg/int-politics/zaplahata-ot-rusiya-iziskva-po-golemi-voenni-razhodi-nastoyavat-britanskite-voenni.html", "text": "Началникът на Генералния щаб на британската армия сър Ник Картър ще предупреди, че Великобритания изостава от Русия по отношение на разходите за отбрана и военен капацитет, съобщават британските медии.В реч в Лондон Картър ще влезе публично в дебат относно военните разходи, които военачалници и депутати от Консервативната партия твърдят, че са спаднали до опасно ниски нива.Провалът да се съревновава с Русия ще остави Великобритания изложена особено на неортодоксалната хибридна война от вида, практикуван от Русия и други потенциално враждебни страни, подчертава Картър. Една от най-големите заплахи е от кибератаки, които са насочени както към военни, така и към цивилни цели.Според предварително публикувани откъси от речта Картър ще каже: \"Нашата способност да предотвратим или да реагираме на заплахи ще бъде подрината, ако не сме конкурентни на нашите противници.\"Британското военно министерство притиска финансовото ведомство за значително увеличение на разходите за сухопътните войски, военноморските и военновъздушните сили.Враждебните страни, ще каже сър Картър, стават по-креативни в начина, по който експлоатират спойката между мира и войната.\"Трябва да обърнем внимание на това, което се случва около нас, или нашата способност да предприемем действия ще бъде значително ограничена. Скоростта на вземане на решения, скоростта на разгръщането и съвременните способности са от съществено значение, ако искаме да осигурим реалистично възпиране. Времето за справяне с тези заплахи е сега - не можем да си позволим да се отпуснем\", изтъква началникът на Генералния щаб на британската армия.Освен Русия, Северна Корея, Иран и Китай също са обвинявани за кибератаки срещу САЩ и Европа.Картър ще обвини Русия в изграждането на все по-агресивна експедиционна сила. Москва, ще каже той, вече се гордее с възможностите, на които Великобритания би се затруднила да отговори, посочвайки руското военно оборудване, използвано в Сирия.", "date": "2018.01.22", "title": "Заплахата от Русия изисква по-големи военни разходи, настояват британските военни"}
{"url": "https://news.bg/education/mon-nyama-da-spira-zasega-akreditatsiyata-na-meditsinskiya-universitet.html", "text": "Трябва компетентните органи да си довършат работата. Така министърът на образованието и науката Красимир Вълчев коментира случая с разследване за корупция в Медицински университет.\"Трябва да оставим институциите, органите които работят да си свършат работа\", изтъкна мин. Вълчев. От 2016 г., одит на Медицински университет няма. \"Одита беше абсолютно всеобхватен. Тук става въпрос за нови случаи\", категоричен беше Вълчев.\"Звеното за вътрешен одит на министерството контролира изпълнението на препоръките на одитния доклад. Това е направено междувременно. Не сме получавали сигнали\", обясни още той.Красимир Вълчев изтъкна, че не мисли, че има основание за спиране на акредитацията на висшето учебно заведение.Висшето училище е преустановило изнесените обучения, които бяха констатирани като несъобразни, стана ясно още от думите на министъра.\"Нямаме основание да предлагаме отнемане на акредитацията\", натърти той.Мин. Вълчев обясни, че подробен коментар ще последва след като се запознаят с конкретните факти от това разследване. В противен случай, мин. Вълчев рискува да не бъде точен.Припомняме, че в петък ГДБОП и ДАНС проведоха акция в Медицинския университет в София. По първоначална информация става дума за корупционна схема, свързана с приема на чуждестранни студенти.Запечатани бяха кабинетите на ръководството и администрацията за щателна проверка. В Медицинския университет фиктивно били записани десетки чуждестранни университети, за да се гарантира пребиването им в страната.Бившият ректор на Медицинския университет в София  вече са предадени на . Разкритията, включително и блокиране на Общото събрание на МУ и влизане на разследващи в университета стана през 2016 година.", "date": "2018.01.22", "title": "МОН няма да спира засега акредитацията на Медицинския университет"}
{"url": "https://news.bg/finance/biznesat-vizhda-ikonomicheska-shizofreniya-v-balgarskata-energetika.html", "text": "В българската енергетика се наблюдава икономическа шизофрения. Това заяви изпълнителният председател на Българската стопанска камара (БСК) Божидар Данев по време на пресконференция в БТА, на която бяха представени приоритетите на Асоциацията на организациите на българските работодатели (АОБР) за 2018 г. През 2018 година АОБР ротационно се председателства от БСК.Според Данев българската енергетика има свръхвъзможности. В същото време търсене няма, а цените се покачват. \"Това е икономическа шизофрения, която се дължи на лошо и порочно управление\", отсече Данев.По думите на председателя на БСК българската икономика има голям потенциал, но голяма част от този потенциал е потънал в администрация. Друг проблем бил фактът, че бъдещето на българската икономика в лицето на младите хора е поставено под риск заради лошото , което младите получават.Според Данев България има нужда от нов и модерен кодекс на труда, който да отговаря на съвременната действителност и икономически тенденции. Като пример той посочи, че 47% от заетите в икономиката на САЩ всъщност работят без трудови договори.На пресконференцията бяха представени приоритетите на Асоциацията на организациите на българските работодатели (АОБР) за 2018 година:Във връзка с тези приоритети председателят на Асоциацията на индустриалния капитал в България (АИКБ) Васил Велев заяви, че България има администрация да управлява целия свят.Според Велев ускореното решение на проблемите с човешките ресурси у нас минават през: ускоряване на , като акцентът тук трябва да бъде поставен върху професионалното образование; ускоряване на реформата в здравеопазването, гарантиране на обществения контрол и управление на НЗОК; облекчаване на трудовата миграция за чуждестранните работници; реформиране на бюджетно финансираните системи с висока заетост с цел освобождаване на човешки ресурси за икономиката (сигурност, администрация, здравна система и т.н.); разработване и обсъждане на нов Кодекс на труда, отговарящ на новите реалности на трудовия пазар; Разрешаване на проблематични въпроси в социално-осигурителната система.Велев обясни, че въпреки взетите през миналата година мерки за облекчаване на процедурите за сезона трудова заетост на лица от трети страни, в тази посока трябва да се работи още много. Като пример той посочи, че в икономиката на Германия 17% от заетите лица са граждани на трети страни. \"Искаме да отпаднат всички трудови ограничения при чуждестранните работници\", добави председателят на АИКБ.Председателят на Конфедерацията на работодателите и индустриалците в България (КРИБ)  също коментира проблемите пред българската икономика и акцентира върху нуждата от цялостна реформа в енергетиката у нас. По думите му такава цялостна реформа минава през:Домусчиев посочи, че електроенергията и газта са суровини, а не продукти с висока добавена стойност. \"Ние първо трябва да захранваме собствените си нужди, преди да започнем да изнасяме, защото тези нужди осигуряват на индустрията и по-високите заплащания. След това трябва да мислим как да подаряваме тази енергия\", категоричен бе той.По думите на Домусчиев въпреки многократните обещания на правителствата на Борисов за прекратяването на държавната помощ за \"американските централи\", до днес развитие по този въпрос няма. \"България е единствената страна в Европа с такива договори, това ощетява всички нас.\" Бизнесменът и председател на КРИБ обясни и че двете централи безпрецедентно присъстват в статистиката за топ 3 най-печеливши предприятия у нас за 2016 година, като без съмнение съща ще бъде статистиката и за 2017 година. \"Никъде няма да намерите бизнес с такава печалба. Ние продължаваме да сме роби на тези централи\", отсече Домусчиев.Домусчиев категорично обясни и че през настоящата година бизнесът ще иска изцяло нов закон за енергетиката - пълна либерализация на пазара и национална енергийна стратегия до 2030 година. \"Като говорим за държавната енергетика, трудно може да кажем нещо хубаво. Трудно може да се преструктурира такава мафиотска организация\", натърти отново бизнесменът. ", "date": "2018.01.22", "title": "Бизнесът вижда икономическа шизофрения в българската енергетика"}
{"url": "https://news.bg/world/amazon-otvarya-parviya-bezkasov-magazin-na-badeshteto.html", "text": "Онлайн гигантът \"Амазон\" планира да отвори първия си безкасов магазин на бъдещето в американския град Сиатъл, където огладнели клиенти ще могат бързо да си вземат сандвич и да си ходят, без да се редят на опашка и да плащат по конвенционален начин, съобщава АФП.Американската компания разкри концепцията за безкасов магазин Amazon Go преди около година, отбелязвайки, че магазинът ще е с площ 170 квадратни метра и първоначално ще предлага предимно хранителни продукти на служителите си, а впоследствие ще бъде отворен за всички американци. Първите изпитания обаче разкриха проблеми, които предизвикаха отлагане.В съобщение на сайта компанията обяви, че е създала \"най-модерната технология за пазаруване в света, така че вие никога няма да се налага да чакате на опашка\".Хората, които са инсталирали съответното мобилно приложение ще могат да вземат стоки от магазина и директно да ги слагат в багажа си, без да е нужно да се пускат в пазарска количка или кошница.Стоките автоматично се прибавят към онлайн сметката на потребителя, когато се вземат от рафтовете или се махат от сметката, когато се върнат.Системата е от камери, сензори и изкуствен интелект, според \"Амазон\".", "date": "2018.01.22", "title": "„Амазон” отваря първия безкасов магазин на бъдещето"}
{"url": "https://news.bg/politics/borisov-potvardi-pred-timermans-angazhiment-kam-istanbulskata-konventsiya.html", "text": "Министър-председателят Бойко Борисов разговаря със заместник-председателя на Европейската комисия Франс Тимерманс. Основна тема на разговора бяха приоритетите, които България поставя по време на своето първо председателство на Съвета на ЕС.Тимерманс е уверен, че страната ни ще положи необходимите усилия по изпълнението на всички основни въпроси от европейския дневен ред. По време на разговора широко са дискутирани темите за европейската перспектива на страните от Западните Балкани. Двамата се обединиха около мнението, че стабилността на региона е от ключово значение за цяла Европа и затова е важно те да получат ясен европейски път на приобщаване.Премиерът Борисов подчерта и значението на свързаността на Западните Балкани чрез инфраструктурните проекти, които ще дадат тласък в икономическото и културното развитие на страните и тяхната връзка с Европа. Българският министър-председател отбеляза пред Тимерманс, че като председател България ще търси съгласие по всички теми, включително и за миграцията, отношенията ЕС-Турция, цифровизацията, Брекзит и ще работи за единството на Европейския съюз.Дебатът в Европа, който породи Истанбулската конвенция, също беше обсъден по време на срещата. Премиерът Борисов подчерта, че ще положи необходимите усилия документът да бъде ратифициран от българския парламент, така както увери пред трибуната на Европейския парламент при представянето на приоритетите на председателството. \"Няма да допуснем насилие над жени и деца\", заяви на срещата си с Тимерманс премиерът Бойко Борисов и благодари на Франс Тимерманс за отличното сътрудничество с Европейската комисия.", "date": "2018.01.22", "title": "Борисов потвърди пред Тимерманс ангажимент към Истанбулската конвенция"}
{"url": "https://news.bg/world/lovno-kuche-zastrelya-stopanina-si-po-vreme-na-lov-v-rusiya.html", "text": "Ловно куче е застреляло стопанина си по време на лов в южната част Русия, съобщава The Moscow Times. Инцидентът е станал, когато едно от двете му кучета е стъпило на спусъка на ловна пушка.\"Спусъкът вероятно е бил изтеглен, когато животните са били преместени от превозното средство. Кучетата са скочили на човека\", след като са били извадени от колата, коментират регионални следователи.Те съобщават, че 64-годишният ловец е починала от рани в стомаха на пътя към болницата, а регионални медии информират, че мъжът е починал един час след хоспитализацията.\"Жертвата успя да съобщи на медиците обстоятелствата довели до смъртта му\", съобщава \"Взгляд-инфо\".", "date": "2018.01.22", "title": "Ловно куче застреля стопанина си по време на лов в Русия"}
{"url": "https://news.bg/health/142-uchilishta-ostavat-prazni-zaradi-gripa.html", "text": "Поради високата заболеваемост в страната, днес в 142 училища няма да се провеждат учебни занятия. Това съобщиха от пресцентъра на Министерството на образованието и науката (МОН).Учебният процес е преустановен в 116 училища в . Това ще е така от 19 до 23 януари 2018 година поради обявената грипна епидемия.В няма да работят 17 училища заради високата заболеваемост на учениците. Грипната епидемия там ще продължи до 24 януари, сряда, като има възможност този срок да бъде увеличен.От 19 до 24 януари няма да работят и 2 училища в област Враца. Става въпрос за СУ \"Васил Воденичарски\" в село Хайредин, Обединено училище \"Св. Св. Кирил и Методий\" в село Краводер. До 22 януари занятия няма да има и в ОУ \"Св. Св. Кирил и Методий\" в село Малорад, но там почивката за учениците са налага поради непредвиден ремонт на отоплителната инсталация.Поради висока заболеваемост няма да се учи от 22 до 24 януари и в ПГСС \"Св. Георги Победоносец\", град Суворово, област Варна.От 22 до 24 януари няма да учат и четири училища в Пловдивска област - ОУ \"Св. Св. Кирил и Методий - село Стрелци, НУ \"Св. Св. Кирил и Методий\"- село Борец, СУ \"Христо Смирненски\"- град Брезово, и ПГ \"Зл. Бояджиев\"- град Брезово.До 24 януари продължава и грипната ваканция за СУ \"Васил Левски\" - град Опака, област Търговище.", "date": "2018.01.22", "title": "142 училища остават празни заради грипа"}
{"url": "https://news.bg/society/istanbulskata-konventsiya-vodi-do-duhovna-smart-preduprezhdava-svetiyat-sinod.html", "text": "Светият Синод се обръща към представителите на държавната власт и обществото с официалната си позиция против ратифицирането на \"Конвенцията на Съвета на Европа за предотвратяване и борба с насилието срещу жените и домашното насилие\", известна като Истанбулска конвенция.Синодът се тревожи за бъдещето на европейската християнска цивилизация. Сред основните притеснения на духовниците са, че Истанбулската конвенция надхвърля правната регламентация на този въпрос, тъй като води до промяна в светогледа.Светият синод се притеснява, че конвенцията \" който неизбежно води до \"психофизическото унищожение на човека - до \", която е \".Според тях няма \"здравомислещ християнин, който да не одобрява борбата срещу насилието въобще, още повече срещу насилието над жени\".В официалната им позиция е записано, че заложените в Конвенцията идеи за общуване между половете, за отношение към религия, традиции, обичаи, образование и други, противостоят на изконните разбирания на българския народ за вяра, народност, нравственост, чест, достойнство, възпитание, семейство.Духовниците не смятат, че различен превод на документа ще помогне, защото не виждат алтернатива на думата \"джендър\" в българския език.В официалния текст на Конвенцията на английски език - навсякъде, където се говори за \"социален пол\", се използва терминът \"джендър\", изтъкват духовниците. \"В този текст понятието \"джендър\" (gender, genre) е категорично разграничено от понятието \"пол\" (sex) като ново, различно понятие, непознато на българския правен ред и несъществуващо в лексиката на българския език\", изтъкват от Светия синод.", "date": "2018.01.22", "title": "Истанбулската конвенция води до духовна смърт, предупреждава Светият синод"}
{"url": "https://news.bg/world/v-germaniya-obviniha-medik-v-ubiystvoto-na-97-patsienti.html", "text": "Германски медик, който излежава доживотна присъда за две убийства, е обвинен за близо още 100 убийства, съобщава АП.Припомняме, Нилс Хьогел е осъден през 2015 г. за две убийства и два опита за убийство в клиника в северозападния германски град Делменхорст.Прокуратурата в Олденбург съобщи, цитирана от ДПА, че Хьогел е обвинен в още 97 убийства в две болници. Обвиненията са свързани със смъртта на 35 пациенти в болница в северозападния германски град и 62 убийства в Делменхорст.Обвиненията бяха очаквани, тъй като официални представители съобщиха през ноември, че Нилс Хьогел може да е убил повече от 100 пациенти за няколко години.Хьогел е работил в болницата в Олденбург от 1999 до 2002 г. и в Делменхорст от 2003 до 2005 г.", "date": "2018.01.22", "title": "В Германия обвиниха медик в убийството на 97 пациенти"}
{"url": "https://news.bg/world/petrolniyat-razliv-v-iztochnokitaysko-more-se-e-utroil.html", "text": "Петролният разлив от потъналия ирански танкер в Източнокитайско море се е утроил за няколко дни, съобщава АФП.Танкерът потъна преди около седмица.Властите са засекли три петролни петна с обща площ 332 квадратни километра, като в сряда вечерта бяха с площ 101 квадратни километра, разкри Държавната океанска администрация на Китай.Танкерът \"Санчи\" беше натоварен със 136 00 тона лек суров петрол от Иран, когато се сблъска с регистрирания в Хонконг товарен кораб CF Crystal в началото на януари.Открити са телата само на трима от екипажа на танкера, който е бил от 30 иранци и двама граждани на Бангладеш.Три кораба на Бреговата охрана правят оценка на разлива, допълват от администрацията.", "date": "2018.01.22", "title": "Петролният разлив в Източнокитайско море се е утроил"}
{"url": "https://news.bg/economics/petrolnata-asotsiatsiya-e-pritesnena-ot-iztocheni-milioni-prez-mitnicheskata-sistema.html", "text": "БАЦИС е приета с множество недостатъци през май 2013 г., а чак тази пролет може да се очаква тя да получи адекватно ниво на защита, коментира пред БТВ изпълнителния директор на Българската петролна и газова асоциация Андрей Делчев. Той добави, че за 6 месеца от системата са изчезнали около 300 000 транзакции, за стотици милиони левове. Темата е актуална с вота на недоверие срещу правителството. \"За нас това е бизнес проблем, започнахме да говорим за него преди 5 години\", обясни Делчев и допълни, че приетата с недостатъци система е струвала на икономическите оператори 150 млн. лв. Ниската степен на защита е нещо, за което многократно са сигнализирали институциите: \"Много години ние в разговори с Агенция \"Митници\" казвахме, че системата може да бъде манипулирана - казваха ни \"Няма такова животно\", коментира Делчев.Така в крайна сметка браншовата организация сезирала главния прокурор, а той - ДАНС. Агенцията излязла със секретен доклад, който потвърдил опасенията на бизнеса - в системата могат да влизат както митничари, така и ИТ специалисти от поддръжката. Всички те можели да заличават транзакции без да оставят следа. Всяка транзакция може да бъде влакова композиция или танкер, за които след това не се плаща акциз.Според Делчев обаче по-големият проблем не са тези, които манипулират системата, а този, който е разрешил внедряването й.Той посочи, че според доклада на финансовия министър Владислав Горанов техническите проблеми в БАЦИС са отстранени, но срокът за прилагане на мерките срещу неоторизиран достъп в системата е чак в края на април тази година.\"Докато разчитаме на доверие става този гигантски сив сектор в търговията с горива\", обясни Андрей Делчев.", "date": "2018.01.22", "title": "Петролната асоциация е притеснена от източени милиони през митническата система"}
{"url": "https://news.bg/world/v-tokio-se-provedoha-parvite-ucheniya-za-evakuatsiya-pri-raketno-napadenie-ot-kndr.html", "text": "В японската столица Токио се проведоха първите учения за евакуация при евентуално севернокорейско ракетно нападение, съобщава АП.По време на ученията японски граждани се струпаха в мазето на увеселителен парк, в местростанция, други укрития и покриха главите си в обществен център.По високоговорители властите в Токио предупредиха, че ученията включват сценарий, при който е извършено ракетно нападение срещу Япония и призоваха хората да се скрият в сгради или под земята.Издадено е предупреждение за ракетно нападение. Всички, останете спокойни и потърсете укритие в мазето. Тези, които вече са вътре, моля, останете там, обявиха от увеселителния парк Tokyo Dome. Служител на охраната бягаше в комплекса и крещеше: \"Изстреляна е ракета\".Служителите в парка незабавно спряха техниката. Около 200 служители на парка, които по време на ученията се преструваха на посетители, напуснаха маси за пикник и спокойно се насочиха към мазе.Повече от 20 учения за евакуация бяха проведени в Япония от миналата година, но днешните тренировки в Токио са първите.Само преди няколко дни японската обществена телевизия NHK съобщи по погрешка, че КНДР е изстреляла ракета към страната. Подобно фалшиво съобщение беше изпратено и от властите на Хавайските острови, което предизвика паника сред населението.Северна Корея най-малко два пъти изстреля ракети, които преминаха над Япония. КНДР също изпита междуконтинентална балистична ракета, чиято траектория премина през изключителната икономическа зона на Япония на северното крайбрежие.Пацифисти се обявиха против подобни учения в Япония, тъй като само увеличават страха и враждебността към Северна Корея сред японските граждани.", "date": "2018.01.22", "title": "В Токио се проведоха първите учения за евакуация при ракетно нападение от КНДР"}
{"url": "https://news.bg/crime/hvanati-sa-dvamata-zapodozreni-za-vzrivyavane-na-bankomati-v-stolitsata.html", "text": "В Перник са задържани двама от издирваните за взривове на банкомати в София, които избягаха при полицейската акция в село Боснек, съобщава БНР.По тяхна информация, арестуваните през изминалата нощ са Кирил Микев и Красимир Йорданов. Те са били засечени при рутинна проверка на автомобил в пернишкия квартал \"Църква\". При вида на униформените двамата са се опитали да избягат. След преследване с полицията, бегълците са задържани и отведени в сградата на МВР в Перник.Богданов и Йорданов успяха да избягат, след като взривиха банкомат в Сепарева баня, а МВР организира мащабна операция с дронове и хеликоптери за издирването им. Бандата е заподозряна за няколко от последните случаи на взривяване на банкомати в София и страната.Припомняме, МВР издирваше трима мъже, заподозрени за серията от обири на банкомати в страната.Съдът в Дупница разгледа на 13 ноември 2017 г. иск на прокуратурата за постоянен арест спрямо единствения задържан за последния  - Господин Динев.Според обвинението на прокуратурата  за взривяването на банкомата. Той помагал на обирджиите и да се измъкнат от местопрестъплението - Динев шофирал лек автомобил, който осигурявал на групата безпрепятственото им измъкване.Припомняме, въпреки организираната , тримата мъже се издирваха. Те успяха да се измъкнат на полицаите в поле до село Боснек. Красимир Йорданов, Кирил Микев и Тодор Богданов са обявени за национално издирване.Главният секретар на МВР Младен Маринов заяви, че тримата мъже са опасни. Според Младенов тримата вече са се опитали и да напуснат страната.", "date": "2018.01.22", "title": "Хванати са двамата заподозрени за взривяване на банкомати в столицата"}
{"url": "https://news.bg/crime/devet-postradali-sled-udar-na-tramvay-i-bus-v-stolitsata.html", "text": "Микробус и трамвай са се ударили на кръстовището на столичните булеварди \"Никола Петков\" и \" Цар Борис III\". Инцидентът е възникнал около  7.30 часа. При удара са пострадали 9 души.От пресцентъра на УМБАЛСМ \"Пирогов\" заявиха за news.bg, че в заведението са приети 7 пострадали души. Най-младият пострадал е на 20-годишна възраст, а най-въз разният - на 67 години. Към момента няма информация за състоянието на пострадалите - те се преглеждат и изследват в Спешния център на болницата.Други двама пострадали са били приети във ВМА. Те са на 40 и 49-годишна възраст, съобщи БНТ.Движението в района на кръстовището беше временно затруднено и се регулираше от служители на \"Пътна полиция\". Към 9 часа преминаването в района е възстановено.", "date": "2018.01.22", "title": "Девет пострадали след удар на трамвай и бус в столицата"}
{"url": "https://news.bg/world/kitayski-vestnik-sasht-ni-prinuzhdavat-da-uskorim-voennoto-dislotsirane-v-yuzhnokitaysko-more.html", "text": "Китайски вестник обвини Вашингтон, че създава проблеми, съобщава \"Ройтерс\".В коментарна статия официалната трибуна на Комунистическата партия People's Daily подчерта, че действия на САЩ като тези през изминалата седмица само ще принудят Китай да увеличи дислоцирането на бойна техника в спорните води.Преди няколко дни външното министерство на Китай обяви, че американският разрушител USS Hopper е преминал в зоната от 12 морски мили от остров Скарборски гребен, който е оспорван между Пекин и Манила, Филипините.Китайското издание пише, че като цяло ситуацията в Южнокитайско море се подобрява, но е ясно, че САЩ са единствените, които милитаризират региона., допълва вестникът., предупреждава People's Daily.Авторът на статията е \"Zhong Sheng\", което означава \"Гласът на Китай\" - често се използва за разкриване на позицията на вестника по външнополитически теми.Таблоидът Global Times, който е на People's Daily, написа в редакторски материал, че контролът на Китай в Южнокитайско море се разраства и държавата е добре позиционирана да реагира на \"провокациите\" на САЩ.\"Докато размерът и качеството на китайската армия се подобрява, Китай контролира Южнокитайско море. Китай е способен да изпрати повече бойни кораби в отговор и може да предприеме допълнителни стъпки като милитаризиране на островите\", пише изданието.Скарборски гребен е разположен в изключителната икономическа зона на Филипините от 200 морски мили.САЩ твърдят, че операциите в спорната акватория са с цел гарантиране свободата на мореплаване. Пентагонът не е коментирал конкретно последния патрул, но поясни, че подобни операции са рутинни.", "date": "2018.01.22", "title": "Китайски вестник: САЩ ни принуждават да ускорим военното дислоциране в Южнокитайско море"}
{"url": "https://news.bg/politics/moskovski-reshava-problemite-na-bdzh-i-5g-internet.html", "text": "До края на годината се очаква да бъдат погасени голяма част от дълговете на БДЖ. Скоро приключват и анализите на Световната банка и Европейската банка за възстановяване и развитие за концесията на летище София, коментира пред БНТ министърът на транспорта Ивайло Московски. Допълни, че след края на анализите процедурата за концесията на столичния аеропорт ще бъде рестартирана.\"Говоря в голямата си част. Иначе такова дружество няма как да няма задължения. Но в по-голямата си част просрочените задължения на дружеството да успеем да ги заплатим. Паралелно с това да стартираме и процедурата за доставка на нов подвижен състав. Предварителните прочувания, които направиха колегите с три университета показаха едно ниво на подвижен състав, което трябва да бъде закупено, като първа стъпка. Те са разпределени - регионални, интерситита, крайградски влакове\", обяси положението с БДЖ Московски.\"Политическата обстановка в последния месец е изключително динамична. Един от основните приоритети за развитие на региона е свързаността - не само транспортна, но и дигитална. Искаме да ускорим развитието на дигиталните технологии. Освен концепцията за 5G интернет, ще се опитаме и да завършим някои други оптични мрежи\", допълни Московски.България е в напреднала фаза за изграждане на коридор номер 8, надява в Македония да работят бързо, както в Албания. Проектите съвпадат с пътната карта, разписана от Брюксел, за 5G интернет.Към момента всяка държава развива сама своя радиочестотен спектър, а България е доста закъсняла в това отношение, но Московски се надява процедурите за ускоряване да приключат по-бързо.\"Проектът за тол системата ще осигури достатъчен ресурс, за да може инфраструктурата да се финансира. За жп инфраструктурата ще търсим варианти, има сериозен интерес. Надявам се, че с по-гъвкав подход ще може да осигурим стабилно и устойчиво развитие за всичките ни проекти\", обясни транспортният миистър.", "date": "2018.01.22", "title": "Московски решава проблемите на БДЖ и 5G интернет"}
{"url": "https://news.bg/regions/poveche-ot-900-mashini-obrabotvat-patishtata-v-stranata.html", "text": "Над 900 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия.Снеговалеж и силен вятър има в областите София, Ловеч, Плевен, Шумен, Перник, Велико Търново, Стара Загора, Търговище, Кърджали, Благоевград, Кюстендил, Русе, Враца и в районите на Благоевград, Черна Места, и проход \"Предел\" и проход \"Ришки\", Студенец, Паничково, Лъки по високите места на област Смолян, на област Сливен и на Пазарджик.Необходимо е шофьорите да тръгват на път само с подходящи гуми, да карат внимателно и със съобразена скорост. Настилките се обработват непрекъснато. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.Поради снегонавявания и опасност от заледявания временно е ограничено движението на товарни автомобили над 12 тона с ремаркета и полуремаркета по път II-842 Юндола - Белово. Обходният маршрут е по път Белово - Варвара - Велинград - Юндола.Забранено за МПС над 12 тона е преминаването през проходите \"Петрохан\", \"Превала\", \"Котленски\" и \"Шипка\".Затворен за всички видове моторни превозни средства е Троянският проход.Без ограничения е преминаването през проходите \"Айтоски\", \"Обзорски\", \"Печинско\", \"Предел\", \"Републиката\", \"Ришки\" и \"Рожен\". Целогодишно забранено за МПС над 3,5 тона е преминаването през \"Дюлински\" и \"Пампорово\", а на товарни автомобили над 10 тона през \"Вратник\" и \"Твърдишки\".Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.22", "title": "Повече от 900 машини обработват пътищата в страната"}
{"url": "https://news.bg/politics/kosak-obsazhda-prioritetite-na-balgarskoto-predsedatelstvo.html", "text": "Председателят на българския парламент Цвета Караянчева откри заседанието на председателите на Комисиите по европейски въпроси на парламентите на Съюза - КОСАК.Караянчева изтъкна, че в рамките на заседанието ще се обсъждат приоритетите на председателството ни, а именно бъдещето и младите хора, икономически растеж и социално сближаване, европейска перспектива и свързаност на Западните Балкани, сигурност и стабилност в силна и единна Европа, цифрова икономика и умения на бъдещето.\"В следващите дискусионни сесии ще се разискват бъдещето на Европа през призмата на различните сценарии, представени от ЕК. Кохезионната политика на многогодишната финансова рамка след 2020 г., микрорегионалните стратегии на съюза и други\", заяви Караянчева. Тя пожела успех на заседанието.Вече близо 30 години КОСАК се утвърждава като успешен формат за участие на парламентите в процеса на вземане на решения по актуалните въпроси от европейския дневен ред, отбеляза председателят на парламента.Цвета Караянчева допълни, че форматът е изразител на фундаменталните ценности на Европейския съюз - равенството и свободата. Той е и своеобразен гарант за участието на гражданите на Съюза в демократичния контрол върху Европейските институции по отношение на спазването на принципите за субсидиарност и пропорционалност, добави още тя.Кристиан Вигенин поздрави Естония и естонския парламент за активното и конструктивно провеждане на естонското председателство. \"Уверен съм, че заедно с вас и с колегите от Австрия ще продължим своето добро е пълноценно сътрудничество в рамките на председателската тройка\".Вигенин заяви, че съзнаваме отговорността и значимостта на парламентарното измерение на българското председателство. Той разказа на парламентаристите легендата за хан Кубрат - за да онагледи девиза на българското председателство - \"Съединението прави силата\".\"Днес ЕС се нуждае от сила и решимост да запази единството и да отговори по-добре на очакванията на своите граждани в областта на сигурността, икономиката, социалното приобщаване, опазването на околната среда и промените в климата. Нашите съвместни усилия и резултати ще бъдат доказателство пред гражданите на ЕС, че ЕС е адаптивен, уверен и отговорен\", заяви Вигенин. По думите му в този дух е бил изработен и приносът на българския парламент към програмата на българското председателството.\"Немислимото вчера се оказа необходимост днес. Въпреки множеството и комплексни предизвикателства считаме, че процесът на разширяване по посока на региона на Западните Балкани е безалтернативен, гарантиращ проектирането на сигурност, стабилност и просперитет, както в региона на Югоизточна Европа така и на европейския континент като цяло\", заяви Вигенин.По думите му като страна ротационен председател и непосредствен съсед на Западните Балкани се водим от разбирането за сигурност, сътрудничество и интеграция.\"Поставяме фокус върху задълбочаване и разширяване на регионалното сътрудничество и добросъседските отношения, както и върху подобряването на връзките на региона с единния пазар на ЕС и реализиране на дневен ред за транспортна, енергийна, икономическа, комуникационна, цифрова свързаност и улесняване на контактите между хората\", заяви Вигенин.Той приветства също решението на комисията да стартира публични дебати относно структуриране на приоритетите в следващия европейски бюджет. По думите му е много важно да не бъдат извеждани механично приоритети, а те да бъдат резултат на стратегическо виждане.\"Българското председателство на ЕС и неговото парламентарно измерение ще работят за засилването на видимостта на Дунавския и Черноморския регион, включително чрез повишаване на тяхната свързаност, на основата на потенциала на региона\", каза още Вигенин.", "date": "2018.01.22", "title": "КОСАК обсъжда приоритетите на българското председателство"}
{"url": "https://news.bg/world/82-ot-bogatstvoto-prez-2017-g-otishlo-v-ratsete-samo-na-1-ot-horata-v-sveta.html", "text": "Най-богатите 1% са генерирали 82% от богатството в света за последната година, докато най-бедната половина от световното население не е получила нищо.Това показва ново изследване на благотворителната организация \"Оксфам\", цитирано от АФП.Изследването е публикувано преди световният елит да се събере на ежегодния Световен икономически форум в Давос.В новото изследване на благотворителната организация се разкрива, че шест пъти по-бързо милиардерите по света са си увеличи състоянието в сравнение с обикновените работници от 2010 г. Също така става ясно, че между март 2016 и март 2017 г. на всеки два дни се е появявал по един нов милиардер.\"Оксфам\" използва откритията, за да обрисува световната икономика, в която богатите продължават да трупат още повече пари, докато стотици милиони хора \"се борят да оцелеят\".Ръстът на милиардерите не е признак на процъфтяваща икономика, а симптом на провалена икономическа система, акцентира в съобщение изпълнителният директор на \"Оксфам\" Уини Биянима.От организацията също подчертават, че жените продължават да печелят по-малко от мъжете, често са най-ниско заплатените и по-трудно си намират работа. Девет от десетима милиардери са мъже, допълва се още в изследването, озаглавено \"Възнаграждаваща работа, а не богатство\".Използвани са данни на Credit Suisse за изготвянето на доклада.От \"Оксфам\" призовават правителствата да ограничат съвкупните доходи на акционерите и мениджърите, да намалят разликата в заплатите при половете, да се борят с укриването на данъци и да се увеличат разходите за здравеопазване и образование.Тази година фокусът на форума в Давос е как да се създаде \"споделено бъдеще в един несигурен свят\".", "date": "2018.01.22", "title": "82% от богатството през 2017 г. отишло в ръцете само на 1% от хората в света"}
{"url": "https://news.bg/world/iran-zapochna-ezhegodni-ucheniya-do-ormuzkiya-protok.html", "text": "Въоръжените сили на Иран започнаха ежегодни двудневни военни игри до Ормузкия проток, съобщи държавна медия, цитирана от \"Таймс оф Израел\".Протокът е ключов морски път, през който преминава 1/3 от търговията на петрол в света и в миналото е бил сцена на провокации между САЩ и Ислямската република.В игрите не участва влиятелната Революционна гвардия - паравоенни сили, които често са критикувани от американските ВМС.ВМС, ВВС и Сухопътните сили на Иран ще участват в игрите в Оманско море и част от Индийския океан.Местната агенция \"Тасним\" съобщава, цитирана от \"Ройтерс\", че ирански самолети са отправили предупреждение към два \"коалиционни кораба\" по време на ученията.\"\", каза контраадмирал Махмуд Мусави, говорител на игрите.", "date": "2018.01.22", "title": "Иран започна ежегодни учения до Ормузкия проток"}
{"url": "https://news.bg/int-politics/bivshiyat-katalunski-lider-puchdemon-pristigna-v-daniya.html", "text": "Бившият каталунски лидер Карлес Пучдемон пристигна в Копенхаген въпреки заплахата от страна на Мадрид за ареста му, ако напусне Белгия, където е в изгнание, съобщава датската телевизия TV2 и испанският вестник \"Ел Паис\".Пучдемон трябва да вземе участие в дебат за Каталуния в университета в Копенхаген по-късно днес. Неговата визита е ден след като испанската прокуратура заяви, че \"незабавно\" съдия от Върховния съд издаде заповед за ареста му, ако пътува до Дания, и призова Копенхаген да го предаде.Испанският съдия от Върховния съд Пабло Ларина оттегли в началото на декември 2017 г. европейската заповед за арест на Пучдемон и четирима от неговите заместници, избягали в Белгия, но предупреди, че ще бъдат арестувани, ако се завърнат.", "date": "2018.01.22", "title": "Бившият каталунски лидер Пучдемон пристигна в Дания"}
{"url": "https://news.bg/world/22-ma-sa-zaginalite-pri-napadenieto-v-hotela-v-kabul.html", "text": "Най-малко 22 души са загинали при атаката на талибаните в луксозен хотел \"Интерконтинентал\" в афганистанската столица Кабул, обявиха представители на правителството, цитирани от АФП.Има опасения, че нападателите може да са влезли в хотела с помощта на вътрешен човек. Властите все още разследват как екстремистите са успели да преминат през охраната, която е поета от частна компания преди три седмици.По време на атаката гостите се криеха зад колони, в стаите си, а някои се опитаха да напуснат сградата през балконите с помощта на чаршафи.Атаката приключи в неделя сутринта след повече от 12-часова обсада. Афганистанските сили, подпомагани от норвежки войници, елиминираха всички шестима екстремисти.Говорител на здравното министерство заяви, че 22 тела са откарани в болници в Кабул.Някои от телата са изгорени и са нужни ДНК тестове за идентифицирането им, добави говорителят.Шестима украинци са сред убитите, потвърди външното министерство на страната.По-рано афганистански представители съобщиха, че са загинали 18 души, включително 14 чужденци.Служител на хотела разказа пред АФП, че е видял двама от нападателите в ресторанта на хотела преди нападението, които са били облечени добре.Беше около 20,30 часа...Те стояха в ъгъла на хотела и започнаха да стрелят, каза 20-годишният служител от болнично легло. Той разкри още, че нападателите са атакували само чужденците.Говорител на вътрешното министерство намекна в неделя, че има доказателства някои от нападателите да са били в сградата преди да предприемат атаката.Но е твърде рано да се каже дали екстремистите са влезли с някаква помощ, отбеляза друг говорител и разкри, че нападателите са били въоръжени с жилетки с експлозиви, пистолети, гранати и автомати \"Калашников\".", "date": "2018.01.22", "title": "22-ма са загиналите при нападението в хотела в Кабул"}
{"url": "https://news.bg/regions/mladezhi-tragnali-da-kuponyasvat-pod-shipka-vdignaha-na-krak-4-sluzhbi.html", "text": "8 младежи в два автомобила са закъсали в снежните преспи под връх \"Бузлуджа\" снощи, 21 януари. По-рано днес при спасителна операция те са извадени от снежния капан, след като прекарали нощта в планината, съобщи МВР. Спасителната акция обаче вдигна на крак 4 служби в област Стара Загора: Пътно управление, Полиция, Противопожарна служба, Гражданска защита.Младежите са в добро състояние.Сигналът за закъсалите младежи е бил подаден към 4 часа сутринта в пожарната в Стара Загора. Всичките са ученици - 7 момчета и едно момиче, абитуриенти от техникум в Раднево. Те закъсали в снега, след като нарушили забраната за навлизане на пътя между връх Шипка и връх Бузлуджа, в посока хижа Тинтява, на един километър след Бузлуджа в посока връх Шипка.Като причина за това младежите обяснили, че се качили в планината за да правят дрифтове, но попаднали в снега. Те закъсали около 22.00 часа снощи и се наложило да прекарат цялата нощ в снежния капан.Поради тежката пътна обстановка и силните снегонавявания, властите незабавно организират изпращането на тежка и специализирана техника от Агенция \"Пътна инфраструктура\" и пожарната служба. Около 9 часа пътят вече е бил разчистен и спасителните екипи успели да достигнат до групата младежи. Директорът на Областното пътно управление в Стара Загора Илия Златев заяви при БНР, че младежите са закъсали на около 700 метра от местността \"Факлите\" под връх Бузлуджа. Златев обясни, че той лично е извел младежите на два курса с високопроходим автомобил.Стана ясно и че двама от родителите на младежите са тръгнали към върха, за да им окажат помощ, но единият родител също закъсал с автомобила си. Екип на Пътната служба вече е освободил автомобила. Закъсал е и един автомобил на пожарната, който се отправил да помага на бедстващите.Агенция \"Пътна инфраструктура\" апелира гражданите за отговорно поведение и спазване на въведените ограничения на движението особено във високопланинските райони. С предприемането на неразумни действия те поставят под опасност не само собствения си живот, но и живота на спасителните екипи и затрудняват работата на пътните дружества като се изразходва финансов ресурс, който е предвиден да се използва за поддържане на пътната мрежа.", "date": "2018.01.22", "title": "Младежи, тръгнали да купонясват под Шипка, вдигнаха на крак 4 служби"}
{"url": "https://news.bg/politics/vlastta-bori-kontrabandata-opozitsiyata-ne-vyarva.html", "text": "Службите на отчет в парламента за доклад за контрабандата и корупцията. Докладът на ДАНС вече е разсекретен. Искането е на червените, по чието настояване утре ще се дебатира вота на недоверие.Левицата се съмнява в работата на системата БАЦИС. Затова и поиска докладът да бъде осветлен. Две комисии в НС по бюджет и финанси и по вътрешна сигурност изслушват компетентните институции при засилен медиен интерес.На заседанието присъстват главният прокурор Сотир Цацаров, финансовият министър Владислав Горанов, председателят на ДАНС Димитър Георгиев, както и шефът на Митниците Георги Костов.Митниците са предприели всички мерки за усъвършенстване на системата, а констатираните слабости са отстранени. Това стана ясно и от думите на председателя на родното ФБР Димитър Георгиев. По думите му събираемостта доказва ефекта от взаимодействието между институциите в противодействие на контрабандата.Главният прокурор Сотир Цацаров опроверга твърденията от тази сутрин на председателя на Петролната и газова асоциация. Той дори бил учуден от това твърдение. Една петролната компания дори обяснила, че няма проблем със системата. От асоциацията не са подали сигнал до ДАНС и прокуратурата за изтрити файлове.Не казвате какво става със сивата икономика, включи се в дискусията социалистът Румен Гечев. Според него в самата система е зададена възможността за контрабанда. Той е категоричен,че системата е направена така,че да бъде лесно манипулируема.Владислав Горанов скочи и обвини , че отговорност за слабостите на системата има и кабинетът Орешарски. Той призова червения депутат да пита бившия финансов министър Петър Чобанов за намалените приходи.Финансист номер 1 захапа червените, че са проявили находчивост и са атакували най-успешната политика на Бойко Борисов-борбата с контрабандата. Според него всички констатации са взети под внимание и пропуските са отстранени.В годините системата била усъвършенствана. Бяха извършвани многократни инвестиции и подобрения, докладва Горанов и подчерта, че системата е уникална. През 2016 е констатиран проблем от митниците. Извикани са експерти от ДАНС, за да се подобри системата. През юли 2016 при премиера Бойко Борисов пристига доклад с девет констатации за рискове. За тях веднага започват корективни действия, категоричен бе финансовият министър.През 2017 и дори през настоящата година вървят подобрения на БАЦИС. Всички констатации от 2016 са отстранени, заяви Владислав Горанов. Значителни ръстове в приходите отчете той от стартиране на работата на системата. Няма данни за манипулиране на БАЦИС, стана ясно още от думите му.Твърдения в обратната посока били политически манипулации заради вота на недоверие към кабинета Борисов 3. С 6 милиарда лева са скочили приходите в хазната за няколко години от въвеждането на системата. Няма извършени манипулации в системата, няма извършени престъпления, подчерта Горанов.Според него по-важна от самата система е политическата воля за подобряване на събираемостта. Митничар номер 1 на свой ред коментира,че приходите от акциз през 2012 (когато няма БАЦИС) са 4 ,47 млрд. лева. С 930 милиона лева е ръстът на приходите от акциз за петте години след въвеждането на системата, стана ясно от отчета на Георги Костов. Ръст в приходите от всички акцизни стоки отчитат митниците. БАЦИС била гаранция за ефективен контрол и за качествен обмен с други правоприлагащи органи. Достъпът и на самите служители е ограничен и е гарантирано високо ниво за сигурност на идентификацията на служителя, който работи с нея.\"Как може да елиминираш човешката глупост\" с този въпрос митничар номер 1 отговори на критиките за несъвършенствата на БАЦИС. Колко ще струва ремонтът на системата, продължи с атаките Румен Гечев.От Агенция Митници казаха, че няма умисъл при тях за пропуски в БАЦИС. Владислав Горанов пък обясни, че системата сега работи доста по-сигурно, отколкото в началото на внедряването й.Освен това тази система била от най-модерните и помагала за подобряване на събираемостта. Агенция Митници не е разграден двор, по мнението на министъра на финансите. Волята на Борисов за борба с контрабандата можела да се измери през законодателните инициативи на властта и през увеличените приходи, по думите на Горанов. Не толерираме обръчи от фирми, подчерта той. Йордан Цонев от ДПС не е съгласен, че лошите неща стават, когато Борисов не е на власт. Той предлага Митниците да са част от НАП. Иначе не отричал волята на управляващите да се борят с контрабандата.", "date": "2018.01.22", "title": "Властта бори контрабандата, опозицията не вярва"}
{"url": "https://news.bg/world/haos-v-partiyata-za-nezavisimost-na-obedinenoto-kralstvo.html", "text": "Партията за независимост на Обединеното кралство, която трансформира британската политика с настояването си за организиране на референдум за членството на държавата в ЕС, изпадна в хаос, съобщава \"Ройтерс\".Лидерът на партията Хенри Болтън отказва да подаде оставка, след като 25-годишната му любовница Джо Марни отправи расистки коментар по адрес на Меган Маркъл, която е годеница на принц Хенри.При бившия лидер Найджъл Фараж партията се превърна в една от най-големите политически сили на Острова, убеждавайки бившия премиер Дейвид Камерън да организира референдум за членството на страната в ЕС, а после успешно води кампания за Брекзит.Но откакто Фараж се оттегли от лидерския пост след референдума, партията изпадна в хаос, тъй като основната й цел - излизане от ЕС, сега е официална политика на Консервативната партия и Лейбъристката партия.Марни е обидила Маркъл и чернокожите в текстово съобщение до приятел. Майката на Маркъл е афроамериканка. Марни е нарекла бъдещата жена на принц Хенри \"тъпо момиче от простолюдието\" и \"нейното семе ще поквари нашата кралска фамилия\". Тя също така описала чернокожите като грозни хора. Впоследствие Джо Марни поднесе извинение, а Болтън обяви, че прекратява романтичната си връзка.Лидерът на евроскептичната партия загуби вот на доверие в изпълнителното бюро, но обяви, че няма да напусне поста.БиБиСи съобщава, че заместник-председателят Маргот Паркър е подала оставка като протест срещу отказа на Болтън.", "date": "2018.01.22", "title": "Хаос в Партията за независимост на Обединеното кралство"}
{"url": "https://news.bg/int-politics/merkel-privetstva-reshenieto-na-gsdp-za-golyamata-koalitsiya.html", "text": "Канцлерът на Германия Ангела Меркел приветства решението на конгреса на социалдемократите за започване на коалиционни преговори по същество, предаде Дойче веле.Тя апелира разговорите за сформиране на правителство да започнат \"много бързо\", но не посочи конкретна дата.По думите й, при преговорите все още стоят \"много въпроси, които трябва да бъдат детайлно изяснени\", което изисква интензивни консултации.Очаква се в понеделник, 22 януари, оглавяваният от Меркел Християндемократически съюз и коалиционният му партньор Християнсоциалният съюз да обсъдят основните насоки на преговорите със социалдемократите.По-рано през деня извънредният конгрес на ГСДП гласува за започване на официални преговори за създаване на \"голяма коалиция\" с блока ХДС/ХСС. За решението гласуваха 362-ма делегати, а против него се обявиха 279 души.Очаква се разговорите да се водят въз основа документа от 28 страници, приет от участниците в предварителните консултации в средата на месеца.", "date": "2018.01.22", "title": "Меркел приветства решението на ГСДП за голямата коалиция"}
{"url": "https://news.bg/world/120-godini-ot-rozhdenieto-na-rezhisyora-sergey-ayzenshtayn.html", "text": "Днес се навършват 120 години от рождението на режисьора Сергей Айзенщайн. Той е известен с филми като \"Броненосецът \"Потьомкин\" и \"Александър Невски\", принадлежащи към жанра на политическата пропаганда.От гледна точка на киностилистиката Айзенщайн използва иновативни похвати при монтажа. Автора е на трудове по теория на киното.Режисьорът е роден на 22 януари 1898 година в Рига - тогава част от Руската империя, в семейство от средната класа. Неговият баща Михаил Айзенщайн, е балтийски германец, известен местен архитект. Майка му - Юлия Конецкая, е рускиня, дъщеря на заможен търговец. Двамата му родители са православни и Айзенщайн получава християнско възпитание, но след налагането на комунистическата идеология в Съветския съюз става отявлен атеист.През 1905 година майка му Юлия напуска Рига и заминава за Санкт Петербург, като го взима със себе си. Около 1910 година баща му се присъединява към тях, но скоро се развежда с Юлия, която се премества да живее във Франция.Впоследствие Айзенщайн учи архитектура и инженерство в Инженеро-строителния институт в Петербург.Заедно със състудентите си той се записва доброволец на страната на революцията през 1917 година, което го разделя с баща му. Михаил емигрира в Германия, а Сергей остава в съветска Русия. През 1920 година Айзенщайн е преместен на ръководна позиция в Минск заради успешно пропагандиране на Октомврийската революция.През 1920 Айзенщайн се премества в Москва и започва кариера в театъра, а след това работи като дизайнер за Всеволод Майерхолд.Първият филм на Айзенщайн - \"Дневникът на Глумов\", е заснет през 1923 г. с Дзига Вертов като инструктор.\"Стачка\" е първият му пълнометражен филм на Айзенщайн, а \"Броненосецът \"Потьомкин\" привлича вниманието на световната критика към него. След това Айзенщайн режисира \"Октомври\" и \"Старо и ново\" като част от тържествените празненства по случай десетата годишнина от Октомврийската революция. Критиците в чужбина са впечатлени от стилистиката му, но в СССР ракурсите и монтажът, които Айзенщайн използва, не се харесват на съветската филмова общност. Заради това е бил принуден да публикува статии със самокритика и уверения, че ще промени начина си на работа, за да съответства на постулатите на социалистическия реализъм.През есента на 1928 година Айзенщайн се отправя на пътуване в Европа със своите колеги Григорий Александров и Едуард Тисе. Официално пътуването има за цел запознаване със звуковите филми и представяне на известни съветски кинодеятели на \"капиталистическия Запад\". За Айзенщайн това е възможност да види гледки и култури извън тези на Съветския съюз. През следващите две години той пътува и изнася лекции в Берлин, Цюрих, Лондон и Париж.През април 1930 година кинокомпанията \"Парамаунт пикчърс\" му предлага възможност да снима филм в САЩ. Той приема краткосрочен договор за 100 хиляди долара и пристига в Холивуд през май 1930 година. Но това споразумение се проваля. Особеният подход на Айзенщайн към киното се оказва несъвместим с изискванията на американското кино.Заради прекараното време на Запад сталиниската филмова индустрия гледа на Айзенщайн с подозрение. Както много други, нарочени за \"врагове\" на режима, той е въдворен в психиатрична болница - в Кисловодск, през юли 1933 година. Официалната диагноза е депресия.Впоследствие е назначен на преподавателска позиция във филмовото училище в Москва (ВГИК), където през 1933 и 1934 е ръководител на курса по обучение по сценаристика.През 1935 той започва нов проект \"Поляната на Бежин\", но нахвърля бюджета и пропуска крайни срокове. Спасението за кариерата на Айзенщайн идва от Сталин. Той заема позицията, че катастрофата с \"Поляната на Бежин\" не е свързана с начина на работа на Айзенщайн, а с изпълнителните продуценти, които не са го наблюдавали. Накрая вината е прехвърлена на Борис Шумятски, изпълнителен продуцент от 1932 година, който през 1938 е уволнен, арестуван, осъден за предателство и застрелян.На Айзенщайн бива даден \"още един шанс\" и той се заема да заснеме филм за живота на Александър Невски, с музика от Сергей Прокофиев. Този път обаче му зачисляват и съсценарист, професионални актьори за ролите и асистент-режисьор. Резултатът е филм, който е приет добре в Съветския съюз и му спечелва Ордена на Ленин и Наградата на Сталин. Филмът бива очевидна алегория и предупреждение за струпващите се сили на Нациска Германия. Няколко месеца след пускането му Сталин влиза в пакт с Адолф Хитлер и \"Невски\" е незабавно спрян от прожектиране.На Айзенщайн е възложено да режисира \"Валкирия\" на Рихард Вагнер в Болшой театър. След избухването на войната с Германия през 1941, \"Александър Невски\" е пуснат отново в кината и постига международен успех.Айзенщайн сключва брак с режисьорката и писателка Вера Аташева през 1934 година и остава женен за нея до смъртта си през 1948. (Уикипедия)", "date": "2018.01.22", "title": "120 години от рождението на режисьора Сергей Айзенщайн"}
{"url": "https://news.bg/weather/snyag-vielitsi-i-silni-vetrove-19-oblasti-sa-s-oranzhev-kod.html", "text": "В началото на новата седмица валежите от дъжд и сняг ще продължат, ще духат силни, а на места бурни ветрове. За 19 области е обявен оранжев код, в останалите кодът е жълт.Почти в цялата страна ще вали сняг, а по Черноморието - дъжд, който в обедните часове ще премине в сняг.В югозападните райони още преди обяд валежите ще спрат, а облачността ще се разкъса.През деня ще духа силен вятър от северозапад, а в Дунавската равнина и източните райони - временно бурен. Очакват се снежни виелици, поради които ще се образуват преспи е снегонавявания.Максималните температури в по-голямата част от страната ще са между -2 и 3 градуса. По-топло ще е по Черноморието, къде те ще достигнат 6-8 градуса. Минималните температури ще са между -3 и 1 градус.През нощта срещу вторник в цялата страна снеговалежите ще спрат и над много райони облачността ще се разкъса.Оранжев код за силен вятър и обилни валежи е обявен за областите: Видин, Монтана, Враца, Плевен, Ловеч, Велико Търново, Габрово, Русе, Разград, Търговище, Силистра, Шумен, Добрич, Варна, Сливен, Ямбол, Хасково, Кърджали, Бургас.Жълт код: София, Перник, Кюстендил, Благоевград, Пазарджик, Пловдив, Смолян, Стара Загора.", "date": "2018.01.22", "title": "Сняг, виелици и силни ветрове, 19 области са с оранжев код "}
{"url": "https://news.bg/press/imeto-na-makedoniya-razbuni-gartsiya-obsazhdat-istanbulskata-konventsiya-v-su-gerb-oprovergaha-bsp-za-mitnitsite.html", "text": "Македония е сред водещите теми на вестниците в понеделник.\"Десетки хиляди гърци се събраха в центъра на Солун, за да протестират срещу възможността бъдещото име на Македония да продължи да съдържа тази дума, пишат гръцки и македонски медии. Днес следобед се очакваше в града да пристигнат най-малко 500 автобуса от цяла Гърция според англоезичното издание The Greek Reporter и гръцки медии, цитирани от македонските МКД и \"Локално\". По данни на полицията участниците са били поне 90 000 - няколко пъти повече от броя, първоначално споменат от организаторите. Организаторите твърдят, че не са част от нито една политическа партия и че настояват единствено думата \"Македония\" да се не използва от други държави (макар представители на крайнодясната партия \"Златна зора\" да потвърдиха, че ще се включат). Митингът им официално започна в 14 ч. местно (и българско) време и кадри на \"Асошиейтед прес\" и потребители на социални мрежи показват стотици гръцки знамена в центъра на Солун. \"Грийк рипортър\" разказва, че жители на остров Крит са дошли в града с конете си и в традиционно облекло, за да покажат солидарност с демонстрантите от Северна Македония. Час по-рано имаше и \"контрапротест\" на крайнолеви и анархистки организации в друга част на града, които се събраха, за да демонстрират \"срещу национализма\". Демонстрацията се проведе на фона на подновените преговори за името между Атина и Скопие. В края на миналата седмица беше публикувано и социологическо проучване, според което две трети от гърците не искат \"Македония\" да се използва като част от каквото и да било решение. Това беше първият голям протест в Гърция, откакто двете страни възобновиха диалога за името в средата на декември...\" - в. \"Дневник\".\"Ципрас: Македония трябва да фигурира в името на нашите съседи Повече от 25 години нашите съседи са признати под името \"Република Македония\" от много държави по света. Не е абсурдно името \"Македония\" да се включи едно сложно име на страната. Това е заяви гръцкият премиер Алексис Ципрас, предава БГНЕС. Гръцкият премиер заяви, че уважава загрижеността и чувствата на своите сънародници от Северна Гърция, които днес са излезли на протест във връзка със спора за името. Ципрас дори заявява, че е \"наполовина македонец\". Призовавам нашите съграждани да бъдат трезви и да разграничават това, което е добре за националния интерес и това, което не е. Липсата на решение по спора за името го подкопава, заяви Ципрас и добави: \"В продължение на 25 години нашите съседи са признати под името \"Република Македония\" от редица страни по света, докато ние се борим навсякъде, да ги наричат БЮРМ\". И не е абсурдно да се включи наименованието \"Македония\" в едно съставно име - географско, но така че за всички да е ясно, че то няма да съдържа претенции към историята и териториалната цялост на други народи, подчерта Ципрас. По отношение на различните позиции по въпроса в гръцкото правителство Ципрас каза, че \"Панос Каменос е наясно с проблема, но той е честен политик и патриот. Той има резерви и ги изрази пред правителството, но също така изрази увереност в усилията на външния министър и желанието му да постигне широк консенсус между политическите сили по въпроса, разбира се, ако се постигне задоволително споразумение\"...\" - в. \"Сега\".\"ВМРО - Българско национално движение, публикува декларация по случай днешните протести в Гърция относно името \"Македония\": Не сте съвсем прави гърци, които днес протестирате в Солун. Ние, българите, по естествен път заставаме зад братята си в Македония в спора за името. И искаме решаването на този спор. Но без издевателства. Никой не може съвсем да лишава хората на Македония да ползват името, което ползваха нашите общи деди. Да, потърсете компромис, но не извивайте ръце! Да, ние в България също можем да проявяваме претенции към тези имена и места. Но не го правим, защото смятаме, че пътят днес е другарство и великодушие, а не спънки. Ние с нашите еднокръвни братя в Македония показваме правилния подход. Да, македонска нация назад в историята не е имало. Да, Македония е географско име, днес разделено между три държави, дори четири. Да, Скопие не може да има претенции към околните държави. За всичко това е прав Ципрас. Но защо тогава Атина има претенции да монополизира това име? Не умираха ли с това име на уста хиляди хора, които днес вие обичате да наричате \"славяногласни елини\"? Нямат ли право техните наследници да наричат родното си място с името, с което го наричаха дедите им? Днешна Гърция иска окончателно да си присвои името Македония. И това не може да бъде толерирано...\" - в. \"Труд\".Европредседателството неизменно е сред темите на всекидневниците.\"Надявам се думата председателство да се запомни позитивно, защото ще я повтаряме много често. Нека бъдем запомнени като Балканско председателство. Вотът на недоверие не е проява на добър вкус, прилича повече на пр кампания. В този случай вота се прави срещу вота с липсващи мотиви, бих го нерекла кьорфишек. Не ни е страх от вота на недоверия. В следващите дни ще се види колко са слаби аргументите му\". Това каза министърът за Българското председателство на Съвета на ЕС 2018 Лиляна Павлова в Канал 3. \"Корупция има не само в България. Това е феномен към който никой не е намерил правилната рецепта. Всички сме призовани да се борим с нея\", заяви министър Павлова. \"Рано или късно истината излиза. В годините назад тогава ГЕРБ не беше на власт и не съществуваше. Опитваме и има какво още да направим. Вярвам, че сме в правилната посока\", добави тя. \"ДПС не приемат коалиционния партньор, но все пак всяка партия има право да изразява мнението си. Ахмед Доган даде оценка, че няма алтернатива на управляващата партия. Те имат негативна оценка за коалиционния партньор, но политиките ни съвпадат. Либералите дават своята подкрепа. Не мога обаче да приема докрай тяхната позиция. Ние сме проевропейско правителство\", коментира тя искането на ДПС за демонтаж на управляващата коалиция и програмен кабинет. \"Нямаме проблеми в коалицията. Това, че има теми от нашия партньор, по които има неразбирателство е съвсем нормално. Имаме намерение да си свършим работата. Не мога да кажа на Волен Сидеров как да гласува на вота на недоверие. Казусът с язовирната страна е добър пример как най-добре да се управлява и ремонтира тя. Смятам, че тази тема ще се разреши и не трябва да се политизира темата. Няма риск от тази стена, нивото на водата се подържа така, за да не застрашава хората и да не компрометира стената\", обясни тя.\" - в. \"Стандарт\".\"Най-важното от посещението на германския канцлер Ангела Меркел е, че тя одобри нашите приоритети и по-важното - нашите инициативи в рамките на председателството ни. Германия оцени начина, по който охраняваме границите си, това, което сме направили, композирайки програмата си от приоритети, една инициатива, която понякога се оспорва - газовия хъб \"Балкан\" и неговото изграждане. Тоест България получи абсолютно пълна и убедителна подкепа за своята политика.\" Това каза шефът на кабинета на правителството на Бойко Борисов Румяна Бъчварова пред Нова ТВ. Едно от предложенията на българското председателство е да се проведе среща във Варна с Турция. \"След като насочихме вниманието на Европа и на целия свят към Западните Балкани, естествено е да проведем разговори и с Турция, която вече е започнала стъпките си към европейското членство. И предложението беше, на фона на проблемите в този моемнт, да се направи среща между европейските институции, българското председателство и Турция, за да се види къде са зоните, където може да се напредне, къде са непреодолимите проблеми и тези, които могат да бъдат решени. Цялостанта политика на съюза е да търси съгласие и мир. Не бих нарекла политиката на Борисов политика на посредничество, това е политика, която всеки един председател на съюза трябва да осъществява.\", категорична беше Бъчварова. \"Дори и в ситуацията с името на Македония - това е силна роля на европейски политик, силна роля на държавата ни, която има основание да участва в този процес в тази си роля, защото ние сме единствената държава на Балканите, която не участва в този проблем. Ние в момента сме силата, която решава проблемите на Балканите. Единствения незатворен въпрос, който имахме, беше споразумението с Македония, и сега оттук нататък имаме моралното и политическото право да й съдействаме.\", допълни Бъчварова. Относно Шенген Бъчварова, че България има подкрепата от европейските институции, от държавите членки и дори от Холандия...\" - в. \"24 часа\".В. \"Сега\" цитира по темата правосъдния министър Цецка Цачева: \"За визитата на германският канцлер Ангелка Меркел в България, Цачева коментира, че преди всичко е добре, че Меркел е препотвърдила отново позицията за добро сътрудничество между Германия и България, газовият хъб във Варна и приоритетите на българското председателство. \"Получихме висока оценка за темите на българското председателство. Все още има какво да направим по отношение на съдебната система и върховенството на правото. Такива двустранни срещи има и в момента. През декември месец видни експерти от германското правосъдие бяха в София. Онова, от което ме боли като българка, е тогава когато сами си го направим. Трябва да имаме постигнато съгласие тук у нас. Гражданското общество има право на мнение и изразява своята позиция. В една демократична държава протестите не са нещо страшно\", каза още Цецка Цачева...\"Споровете около Истанбулската конвенция също са сред темите с продължение.\"Цецка Цачева: Няма да има трети пол и еднополови бракове Категорично няма да се въвежда трети пол и да се признават еднополови бракове, защото Конституцията не го позволява. Това каза министърът на правосъдието Цецка Цачева в предаването \"Тази неделя\" по бТВ във връзка с Истанбулската конвенция. \"Ще продължа добронамерено не само с колегите от коалиционното управление, но и с всички народни представители. Апелът ми е нека, първо да прочетем, след което да коментираме. Това е най-всеобхватният документ, който за пръв път поставя в толкова сгъстен вид противодействието срещу насилието и защитата на жените. Оттук насетне към тази конвенция има едни пояснителни бележки какъв съдържание се влага във всяко едно понятие - 75 страници са\", обясни Цачева и уточни, че във вторник в 11.00 часа в Аулата на СУ \"Св. Климент Охридски\" ще има широко публично обсъждане, където се надява, че ще се разсеят всички съмнения...\" - в. \"Сега\".\"Цачева обяви, че Министерството на външните работи е изготвило меморандум, който да обясни понятията, въведени в Истанбулската конвенция. Този документ е готов и е раздаден на всички депутати. Тези пояснителни бележки са 75 страници и обясняват какво съдържание се влага във всички понятия, обясни Цецка Цачева. Тя съобщи още, че във вторник в 11 ч в аулата на Софийския университет ще има широко публично обществено обсъждане на Истанбулската конвенция, където министърката се надява да бъдат разсеяни всички съмнения...\" - в. \"24 часа\".Всекидневниците продължават за пишат и за пробива в системата на митниците.\"От пресцентъра на ГЕРБ опровергаха твърденията на БСП за липсата на реакция по отношение на дискредитираната акцизна система БАЦИС. От управляващата партия изпратиха до медиите и преписката, входирана от главния прокурор в Народното събрание, която съдържа предприетите мерки през 2016 г. и следващите години от Агенция \"Митници\" и Министерството на финансите. \"Некоректно е от страна на БСП да се твърди, че няма предприети мерки. Видно е, че докладът е от 2016 г. и веднага след него Агенция \"Митници\" предприема мерки за изпълнение на възложените препоръки. Некоректно е да се твърди, че от 2016 г. нищо не е предприето. Напротив, всички препоръчани от ДАНС мерки са изпълнени\", пишат от пресцентъра на ГЕРБ. Реакцията е конкретно по повод на изявление на народния представител от \"БСП за България\" Иван Иванов на пресконференция в централата на партията. \"Данните на ДАНС и прокуратурата за БАЦИС не кореспондират с казаното от Министерство на финансите и тази тема ще бъде дискутирана утре на извънредно заседание на вътрешната комисия и Комисията по бюджет и финанси, заяви Иванов. - Изводите, които ДАНС прави в своята справка, са - има технически възможности за манипулиране или неоторизирано влизане в компютърната система, използвана за контрол и мониторинг в Агенция \"Митници\". Това каза народният представител от \"БСП за България\" Иван Иванов на пресконференция в централата на партията. Той добави, че ДАНС отбелязва още, че при работа с проверената компютърна система не са спазени общоприети \"добри практики\" за мрежова информационна сигурност. \"Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители на Агенция \"Митници\" са изменили съдържанието на анализиращата компютърна система, с цел прикриване на допълнителни уязвимости в нея\", констатира още ДАНС. \"В доклада на прокуратурата, обаче има отказ за образуване на досъдебно производство с мотива, че операционната система и програмата БАЦИС са предварително пробити и не може да се установи кой, кога и защо е влизал в нея\", обяви народният представител. Той разкри, че това означава- всеки, който има парола, може да влезе и да манипулира системата. \"Ние искаме още утре да бъде разсекретен и протоколът от заседанието на комисията за контрол върху приходните агенции, където има данни и информация, че главният прокурор е изнесъл много сериозни данни за контрабанда\", категоричен бе Иванов.\" - в. \"Стандарт\".\"Информационната система на агенция \"Митници\" не разполага със система за защита от зловреден код и пробиви като се очаква това да се промени през април 2018 г. Това е записано в докладна от министъра на финансите Владислав Горанов до премиера Бойко Борисов с дата 3 януари 2018 г. Копие на документа беше разпространено от пресцентъра на ГЕРБ като доказателство за това, че противно на твърденията на БСП държавните органи са предприели редица мерки за обезопасяване на Българската акцизна централизирана информационна система (БАЦИС) след пробив, констатиран през юли 2016 г. От докладната на Горанов се разбира също, че все още не е преодоляна една от общо деветте слабости, установени тогава, а именно възможността \"за използване на един и същ административен привилегирован потребител с най-високи права и една и съща слаба парола за осъществяване на отдалечен достъп до интегриращо комуникационно устройство за наблюдение и контрол\". Министърът пише на премиера, че от общо 340 такива устройства само за 47 са приложени направените препоръки. Причината била в допълнителните разходи, които това изисквало от икономическите оператори. Темата за пробива в митническата система БАЦИС и възможността в системата да се влиза от различни точки с една парола беше повдигната от БСП покрай внесения от левицата вот на недоверие към правителството заради корупцията. Утре финансовият министър и шефът на митницата ще бъдат изслушани по темата от парламентарната комисия по вътрешна сигурност и обществен ред. Разискванията по вота са на следващия ден. От прокуратурата вече отговориха, че не са установили данни за престъпление.\" - в. \"Дневник\".", "date": "2018.01.22", "title": "Името на Македония разбуни Гърция, обсъждат Истанбулската конвенция в СУ, ГЕРБ опровергаха БСП за митниците…  "}
{"url": "https://news.bg/int-politics/ispaniya-iska-arest-za-puchdemon-ako-toy-otide-v-daniya.html", "text": "Испанската прокуратура обяви, че отново ще издаде европейска заповед за арест на бившия каталунски премиер Карлес Пучдемон, ако той изпълни намерението си да напусне Белгия и да отиде в Дания, предадоха информационните агенции.Пучдемон планира днес да участва дебати в Копенхагенския университет на тема \"Каталуния и Европа на кръстопът за демокрацията\".Това би било първото пътуване на Пучдемон извън Белгия, след като той избяга в Брюксел, за да избегне испанското правосъдие след подсъдния опит за отделяне на Каталуния от Испания.Заради опита Каталуния да бъде провъзгласена през октомври за независима държава испанските власти водят срещу него разследване за организиране на бунт и разхищение на средства.", "date": "2018.01.22", "title": "Испания иска арест за Пучдемон, ако той отиде в Дания"}
{"url": "https://news.bg/world/otnovo-vzriv-v-shvedskiya-malmyo.html", "text": "Взрив е избухнал в неделната вечер до офис сграда в южния шведски град Малмьо, предадоха информационните агенции.От местната полиция съобщават за мощна експлозия в микрорайона Розенгорд, съобщава шведската информационна агенция ТТ.\"Бяха получени няколко обаждания за оглушителен взрив в Розенгорд. Към момента няма информация за пострадали\", гласи съобщението от полицията.Засега не е известно какви са причините за детонацията.Има повреди по фасадата на сградата, до която е станал инцидентът. Взривът е избухнал на същата улица, където се намира полицейското управление, което наскоро пострада от експлозия.", "date": "2018.01.22", "title": "Отново взрив в шведския Малмьо"}
{"url": "https://news.bg/int-politics/peskov-saobshti-za-tayni-razgovori-putin-poroshenko-posle-se-otreche.html", "text": "Пресаташето на Кремъл Дмитрий Песков съобщи в ефира на телевизионния канал \"Русия 1\", че между руския президент Владимир Путин и украинския държавен глава Петро Порошенко се провеждат неофициални срещи, за които не се съобщава официално, и че това е обичайна практика. Впоследствие, в коментар за агенция ТАСС, той отрече това да е истина.При въпрос на журналистката Наили Аскер-заде кога е бил последният разговор между Путин и Порошенко, говорителят на Кремъл заяви:\"Това е обичайна практика. Когато видите наситения работен ден на президента с десетки срещи, пресконференции, изявления, преговори и т. н., това съвсем не означава , че работният ден на президента се ограничава с това.\" - коментира Песков.\"Наистина има срещи, за които не съобщаваме на медиите\", добави той. На уточняващ въпрос дали има телефонни разговори, за които пресата не се информира, пресаташето на Путин отговори утвърдително.По-късно той заяви пред агенция ТАСС, че не е имало необявени срещи между президентите на Русия и Украйна.\"Никой за никакви срещи не е говорил. (...) В интервюто не съм казал, че е имало такива срещи.\" - посочи Песков.Междувременно агенция \"Униан\" съобщи, че от администрацията на президента на Украйна са заявили, че Порошенко не е провеждал никакви двустранни срещи с Путин след сключването на Минските споразумения.", "date": "2018.01.22", "title": "Песков съобщи за тайни разговори Путин-Порошенко, после се отрече"}
{"url": "https://news.bg/world/britanskite-ledeni-devitsi-prekosiha-antarktida-na-ski.html", "text": "Група жени, служещи в британската армия, прекоси Антарктида на ски - от крайбрежие до крайбрежие, по маршрут от 1700 километра, предаде Би Би Си.Участничките в експедицията станаха известни като \"Ледените девици\".Те започнаха похода си на 20 ноември и го завършиха 62 дни по-късно - на 21 януари, в 10 ч. по Гринуич.Според предварителните изчисления, преходът трябваше да трае между 75 и 90 дни.Всяка от участничките имаше шейна, с помощта на която превозваше храна и гориво с първоначално тегло 80 килограма.Въпреки че в момента в Антарктика е лято, \"ледените\" момичета трябваше да преодоляват 40-градусови студове и ветрове със скорост над 100 километра в час.Авторки на идеята са Никс Уезърил и Нат Тейлър - майори от медицинската служба на британската армия.Единственото условие за участие беше претендентките да са на служба във въоръжените сили на Обединеното кралство. Желание да се включат в похода изразиха 250 жени.След сурови изпитания на Британските острови и в Норвегия беше съставен отбор от шест скиорки.Наред с Уезърил и Тейлър, в него беше приета майорът от резерва Санди Хенис от Кралската сигнална служба, както и три дами от Кралската артилерия: капитан Зана Бейкър, лейтенант Джени Стивънсън и сержантът от резерва Софи Монтегю.\"Толкова съм горда! Не мога да повярвам! Имахме весели моменти, тежки моменти и велики моменти, и мисля, че всички те ни направиха по-добри.\" - предаде от базовия лагер Никс Уезърил след края на похода.\"Искахме да вдъхновим хората, особено жените от всяка възраст, с различни физически възможности, да правят това, което изглежда невероятно, на което обикновено не се решават във всекидневието си\", сподели Санди Хенис.\"Вие сте вдъхновяващ пример за младите хора в нашата страна и за всички нас!\" - приветства подчинените си британският министър на отбраната Гавин Уилямсън.", "date": "2018.01.22", "title": "Британските „Ледени девици“ прекосиха Антарктида на ски"}
{"url": "https://news.bg/bulgaria/patishtata-sa-mokri-chastichno-zaledeni-na-mnogo-mesta-vali.html", "text": "Пътищата са мокри, частично заснежени, със заледявания, на места има мъгли. Над голяма част от страната вали. Температурите са в интервала от -7° до 7°. Проблемните участъци по пътищата са обработени, съобщиха от АПИ.Сняг вали в областите София, Ловеч, Плевен, Шумен, Перник, Велико Търново, Стара Загора, Търговище, Кърджали, Благоевград, Кюстендил, Русе, Враца и в районите на Благоевград, Черна Места и прохода Предела; Студенец, Паничково и Лъки /обл. Пловдив/; по високите места на обл. Смолян; в планинската част на обл. Сливен; по високите места на обл. Пазарджик; Ришкия проход. Слаб сняг вали в областите Монтана, Габрово и Видин.Дъжд вали в областите Кърджали, Благоевград, Пловдив, Добрич, Сливен, Варна, Шумен, Ямбол, Бургас.Вятър духа в областите Търговище, Монтана, Кърджали, Благоевград, Добрич, София, Смолян, Велико Търново, Стара Загора, Перник, Сливен, Пазарджик, Варна, Шумен, Ямбол и Силистра.Припомняме, поради прогнозите за силен вятър и обилни валежи в 19 области е обявен , а в останалата част от страната - жълт.Видимостта е намалена поради мъгла:- до 50 м има в района на прохода Вратник- до 100 м има в района на Кубрат /обл. Разград/; Приморския проход и Вълчаново ханче /обл. Бургас/.   няма ограничения. няма ограничения. няма ограничения. няма ограничения. няма ограничения. няма ограничения. - Върбишки - целогодишно е затворен за всички МПС;- Златишки - целогодишно е затворен за всички МПС.- Троянски - затворен за всички МПС;- Айтоски - отворен за всички МПС;- Обзорски - отворен за всички МПС;- Печинско - отворен за всички МПС;- Републиката - отворен за всички МПС;- Ришки - отворен за всички МПС;- Вратник - целогодишно е забранено движението на МПС над 10 т- Дюлински - целогодишно е забранено движението на МПС над 3,5 т;- Котленски - целогодишно е забранено движението на МПС над 12 т;- Пампорово - - целогодишно е забранено движението на МПС над 3,5 т.;- Петрохан - забранен за МПС над 12 т;- Превала - забранен за МПС над 12 т;- Предела - забранен за МПС над 12 т;- Рожен - отворен за всички МПС;- Твърдишки - целогодишно е забранено движението на МПС над 10 т;- Шипка - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок:. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: до 09.00 ч. на 22.01.2018 г. поради усложнена пътна обстановка от силни снегонавявания, временно се ограничава движението по главен път Е-79 за МПС над 12т. движещи се в посока Видин-Монтана. Обходен маршрут от км 19 +873 от Е-79 по II-11 Дунавци-Арчар, III-112 Добри дол-Тополовец и III-114 Тополовец-Ружинци.: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т до 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. Черноочене-Кърджали - ограничено е движението на МПС над 15 т до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т.,с ремаркета и полуремаркета поради снеговалеж за снегопочистване.Път ІІІ-866: Временно е ограничено движението по път ІІІ-866 Смолян - Стойките за МПС над 12 т.,с ремаркета и полуремаркета поради снеговалеж за снегопочистване.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.22", "title": "Пътищата са мокри, частично заледени, на много места вали"}
{"url": "https://news.bg/world/senatat-na-sasht-blizo-do-sporazumenie-za-izlizane-ot-pravitelstvenata-kriza.html", "text": "Сенатът на САЩ ще гласува днес за прекратяване на правителствената криза, съобщава Националното обществено радио.Лидерът на мнозинството в горната камара Мич Макконъл представи плана за възстановяване финансирането на правителството пред Сената. Предвижда се да бъдат отпуснати пари за период от три седмици, а също така да се разгледат предложения за имиграцията, докато демократите и републиканците продължават да преговарят за излизане от безизходицата, която предизвика частично спиране на работата на държавните учреждения в петък вечерта.Лидерът на малцинството в Сената Чък Шумър се обяви против гласуване в неделя вечерта, но не и срещу плана за гласуване днес., добави той.Първоначално гласуването беше запланувано за 01,00 Източноамериканско време, но впоследствие Сенатът го отложи за 10,00 часа тази сутрин.Макконъл увери, че ако разрешат въпроса, \"имам намерение да пристъпя към законодателство за DACA, сигурността по границата и други въпроси\".Именно програмата DACA - политиката за нелегалните имигранити, пристигнали в страната като деца, се превърна в препъникамък, тъй като демократите обвързват казуса с парите за правителството. Програмата изтича през март.Двупартийна група от около 20 сенатори обяви по-рано, че е близо до споразумение за прокарване на законопроект за рестарт на правителството в замяна планове за започване на работа по имиграционно законодателство.Вчера американският президент Доналд Тръмп предложи да се използва \"ядреният вариант\", тоест Сенатът трябва да отмени изискването най-малко 60 гласа в 100-местната камара за прокарване на законодателство.Републиканците контролират 51 места в Сената.", "date": "2018.01.22", "title": "Сенатът на САЩ близо до споразумение за излизане от правителствената криза"}
{"url": "https://news.bg/world/abas-zove-es-da-priznae-palestina-za-darzhava.html", "text": "Палестинският лидер Махмуд Абас ще поиска от ЕС официално да признае Палестина за държава по време на срещата си днес с външните министри на съюза. Това заяви палестинският министър на външните работи Рияд ал Малки пред АФП.Според представителя молбата е в отговор на решението на американския лидер Доналд Тръмп да признае Йерусалим за столица на Израел.\"\", подчерта Малки.Но представители на ЕС обявиха, цитирани от световната агенция, че признаването на Палестина за държава не е на дневен ред на срещата в понеделник, тъй като Брюксел е оставил решението да се взема индивидуално от страните членки. Източниците поясниха, че най-доброто в момента е Абас да се надява на напредък към споразумение за асоцииране с блока.Вчера вицепрезидентът на САЩ Майк Пенс пристигна в Израел на двудневна визита, но палестинското ръководство отказва да се срещне с него, тъй като протестира заради спорното решение на администрацията.", "date": "2018.01.22", "title": "Абас зове ЕС да признае Палестина за държава"}
{"url": "https://news.bg/world/demonstranti-v-yuzhna-koreya-goriha-portret-na-kim-chen-un-i-znameto-na-kndr.html", "text": "Активисти от консервативната Корейска партия на патриотите проведоха протест срещу участието на КНДР на Зимните олимпийски игри, съобщава \"Йонхап\".Демонстрацията се проведе на железопътната гара в Южна Корея, където пристигна севернокорейска делегация за проучване на местата, където ще се проведат игрите.Протестиращите запалиха портрет на лидера на КНДР Ким Чен-ун, националния флаг на северната съседка и флага, с който двете страни заедно ще излязат на откриването на Олимпиадата., заявиха участниците в протеста пред \"Йонхап\".", "date": "2018.01.22", "title": "Демонстранти в Южна Корея гориха портрет на Ким Чен-ун и знамето на КНДР"}
{"url": "https://news.bg/int-politics/otnovo-hilyadi-zheni-protestiraha-sreshtu-donald-tramp.html", "text": "Мащабен протест на жените се състоя в Лос Анжелис година след избирането на Доналд Тръмп за президент на САЩ, предаде Би Би Си.Плакатите, които носеха жените, изразяваха недоволството им от политиката на Тръмп и от самия факт на избирането му за президент: \"Да си расист, сексист, хомофоб, ксенофоб, ислямофоб, националист, задник, това не прави Америка велика отново\", \"Разнообразието прави Америка велика\", \"Импийч\".На ръчно изработените постери се четяха и призиви за човешките права, и решимост протестите да продължат:\"Човешките права са права на жените, правата на жените са човешки права\", \"За свобода, за правосъдие, за избор\", \"Чакайте ни отново\".Значима част от посланията бяха насочени към изборите и издигането на жени като кандидати.\"Сега протестираме, после се кандидатираме\", гласеше един от плакатите.През последните два дни подобни протести се проведоха в редица градове в САЩ и по света.В над 200 американски града, сред които Ню Йорк, Лос Анджелис, Чикаго, Босътн, Денвър, Филаделфия бяха организирани шествия срещу политиката на Тръмп.Към акциите се присъединиха Упи Годбърг, Джейн Фонда, Скарлет Йохансон, Виола Дейвис.", "date": "2018.01.22", "title": "Отново хиляди жени протестираха срещу Доналд Тръмп"}
{"url": "https://news.bg/world/feysbuk-otkriva-tsentrove-za-obuchenie-i-investira-v-izkustven-intelekt-v-evropa.html", "text": "Социалната платформа \"Фейсбук\" обяви, че ще разшири програмата си за подпомагане на малкия бизнес в Европа, съобщават агенции.Компанията планира да отвори три нови \"обществени центъра за придобиване на умения\" в Испания, Полша и Италия и да обучава 1 милион души и фирми в ЕС до 2020 г.Центровете ще си сътрудничат с местни организации за предлагане на обучение в цифрови умения, медийна грамотност и онлайн безопасност за по-слабо представени групи, се допълва в съобщението. Това включва обучение на 350 000 малки компании.В допълнение към този проект американският гигант ще инвестира 10 милиона евро в разработване на изкуствен интелект във Франция. Възнамерява да увеличи аспирантурите в изследователския си център от 10 до 40, да удвои екипа си от изследователи и инженери от 30 до 60, а също така да предостави стипендии на студенти.", "date": "2018.01.22", "title": "„Фейсбук” открива центрове за обучение и инвестира в изкуствен интелект в Европа"}
{"url": "https://news.bg/politics/balgariya-iska-politicheska-angazhiranost-za-zapadnite-balkani-v-kosak.html", "text": "Политическа ангажираност за перспектива на Западните Балкани. Тази задача открои като ключова ресорният министър Лиляна Павлова, която представи приоритетите на българското председателство пред делегатите на КОСАК.Министър Павлова заяви, че тази политическа ангажираност следва да бъде потвърдена на 17-ти май, когато в София ще се проведе среща на върха във формат 28 плюс 6. Павлова подчерта, че изключително важно за нас е тази тема, тази европейска перспектива да не бъде разчетена като фалшиви обещания или като фалшив сигнал за това, че в рамките на следващите шест месеца, те могат да получат дата за присъединяване. Тя изрази надежда това председателството да бъде запомнено като Балканско председателство.\"Темата за европейската перспектива на Западните Балкани, свързаността на Западните Балкани, е един специален фокус на усилията и на приоритетите ни, които адресираме. Вярваме, че България като държава от Балканите повече от всякога имаме какво да дадем- да протегнем ръка към нашите съседи, към нашите приятели от Западните Балкани, защото мира и сигурността, стабилността на Европа е важна. Географски част от Европа, държави преминали през нелеки исторически и икономически предизвикателства имат нужда от нашата подкрепа, нашата воля за това, че ако положат необходимите усилия да изпълнят всички критерии - имат своята перспектива, имат шанс за присъединяване към ЕС\", посочи Павлова.\"Вярваме, че европейската перспектива като такава минава през това да направим един честен план, честен анализ на всяка една от държавите спрямо нейния принос, спрямо нейните ангажименти. От своя страна процесът ще отнеме години. В рамките на тези години ние вярваме, че за стабилността и просперитета е важно да има добра свързаност. Затова към темата за европейската перспектива и политическата ангажираност присъединяването на тези държави да бъде необратим процес\", заяви Павлова.Министър Павлова посочи като ключов дебатът за бюджета на ЕС, който по думите й трябва да адресира новите предизвикателства - сигурността, миграцията, външните действия и фондове, да адресира и новите предизвикателства като климатични промени. Като важен тя открои въпроса как с по-малко да постигнем повече. По думите й на 9-ти март е среща на високо ниво на министрите на финансите. Тогава ще се проведе дебат за възможностите и реформите, свързани със собствените ресурси.Относно приоритета, свързан със сигурността и стабилността, Павлова заяви, че темата е изключително важна в няколко измерения и аспекта. \"Единият е сигурност на външните граници на ЕС, как да осигурим по-ефективен контрол на външните граници, как да работят ефективно създадените системи за сигурност. Тук е и много важна и темата и това е бих казала един от най-тежките дебати, които стоят пред нас\", коментира Павлова.В края на тази седмица темата ще бъде дискутирана от Съвета по правосъдие и вътрешен ред, а създадената група \"приятели на председателството\" работи по темата, свързана с реформата по темата за убежище.Четвъртият приоритет - дигиталната икономика, цифровият пазар, Павлова заяви, че ще бъдат положени максимални усилия 2018 г. единият цифров пазар да започне да функционира. Тя посочи, че именно това е и секторът, в който страната ни отчита над 600% ръст на инвестициите.Павлова подчерта, че се гордеем със стабилно икономическо развитие, нулев бюджетен дефицит.\"България е трета в Европа със своите исторически артефакти след Италия и Гърция, България е втора в света по богатство на минерални извори и на първо място като производство и износ на лавандула и лавандулови продукти\", посочи ресорният министър.", "date": "2018.01.22", "title": "България иска политическа ангажираност за Западните Балкани в КОСАК"}
{"url": "https://news.bg/world/germanskite-sotsialisti-iskat-otstapki-ot-konservatorite-na-merkel.html", "text": "Германската социалдемократическа партия поиска от консерваторите на канцлера Ангела Меркел отстъпки в областта на имиграцията и здравеопазването преди официално да започнат коалиционните преговори, съобщава \"Ройтерс\".Вчера социалдемократите проведоха партийна конференция, на която подкрепиха стартиране на официални преговори за коалиция с германските консерватори. 56% от делегатите гласуваха в полза на преговори на базата на документ, приет от двете основни партии в Германия по-рано този месец.Меркел, лидерът на социалдемократите Мартин Шулц и председателят на Християнсоциалния съюз Хорст Зеехофер ще се срещнат днес, а преговорите ще започнат най-рано във вторник.\"\", каза генералният секретар на социалдемократите Ларс Клингбайл пред ARD.Той поясни, че партията иска да добавят промени в споразумението за имиграцията, която ограничава до 1000 на месец броя на хората, които могат да бъдат приети като бежанци в Германия, за да се присъединят към семействата си.Ларс Клингбайл също се надява на компромис за единната \"гражданска осигуровка\", която социалдемократите настояват да замени частната и обществена система на здравеопазване в Германия. Тази мярка не се подкрепя от консерваторите.Някои се опасяват, че ако лидерите на лявата партия не успят да получат отстъпки по ключови въпроси, повечето от 443 000 членове на социалдемократите могат да отхвърлят финалното споразумение.", "date": "2018.01.22", "title": "Германските социалисти искат отстъпки от консерваторите на Меркел"}
{"url": "https://news.bg/politics/jotova-uveri-delegatite-ot-kosak-balgarskoto-predsedatelstvo-ima-svoite-silni-pozitsii.html", "text": "Трябва да сме наясно, че българското председателство е в края на един много важен мандат на европейските институции, още повече от успеха на българското председателство ще зависи успехът на всички държави членки на европейския съюз като цяло. Това заяви вицепрезидентът Илияна Йотова пред делегатите от КОСАК.\"Българското председателство влиза в тези месеци със своите силни и активни позиции, а не водени от инерцията и дневния ред на Европа. Преди около година отбелязахме 60 години от създаването на Съюза. Докато лидерите на стария континент подписваха декларацията навън имаше много граждани - \"за\" и \"против\" европейския проект. Преживяваме, ако не е един от най-трудните, то поне един от най-колебливите периоди в развитието на нашето европейско семейство и трябва да си кажем, честно, че начинът, по който функционира Европа не удовлетворява нашите граждани. Нещо повече до голяма степен за съжаление изчезна онзи непосредствен ентусиазъм и заразително желание, с който е градена Европа\", посочи Йотова.По думите и тук е и един от парадоксите. От една страна не ни харесва това, което става, говорим си на високи нива, но за съжаление в същото време все още не можем да увлечем европейските граждани, за да спорим и търсим решение за това, как да развиваме Европа през XXI век. Йотова постави пред делегатите концептуалния въпрос дали равнодушието е наша диагноза? Тя визира проблемните тенденции в Европа, свързани с бюрокрацията, закъснелите реакции на кризите.\"Конкретните решения ще напишат развитието и бъдещето на европейския проект, а не конструкциите, родени в офисите. Европа се раздели. Вместо работещи решения за съжаление напоследък все повече изграждаме огради\", констатира вицепрезидентът ни. По думите й огради се строят не само срещу новопристигащите, но и едни срещу други. Йотова коментира, че само преди 10 години е било немислимо страна член да заплаши, че ще напусне съюза заради липсата на солидарност, а днес за съжаление има производства срещу две държави заради неспазването върховенството на закона. \"Имаме два пътя - теоретична конструкция за европейския проект и запълване след това с конкретни политики или конкретни политики, които на практика изграждат модела на Европа. Лично аз съм за втория вариант\".", "date": "2018.01.22", "title": "Йотова увери делегатите от КОСАК: Българското председателство има своите силни позиции"}
{"url": "https://news.bg/regions/badeshte-za-obshtina-bansko-nastoyavat-za-speshna-sreshta-s-borisov.html", "text": "\"Бъдеще за община Банско\" настояват за спешна среща с премиера Бойко Борисов. В писмо адресирано до него те декларират, че са представители на неправителствени организации, чиито над 6000 симпатизанти на шествие в София са подкрепили решението на МС от 28 декември 2017 година.\"Като организации на големи регионални и бизнес групи очакваме да бъдем включени в диалога с правителството по теми, които пряко засягат нашите региони и бъдещото им икономическо развитие. До този момент обаче, оставаме с впечатлението, че нашата гледна точка се пренебрегва, а представители на изпълнителната власт се договарят с други НПО, които не са реално загрижени за равновесието между икономически растеж и природа и които са по-скоро политически субекти\", съобщават те.\"Научаваме, че в последните дни е имало активни, необявени публично контакти на високопоставени членове на Вашата администрация с неправителствени организации, афиширащи се като зелени. Били са обсъждани идеи за налагане на нови, допълнителни рестрикции за развитието на зимния туризъм в България и в частност - на туристическа и ски зона \"Банско\"\", обясняват те.Те считат, че \"за никого вече не е тайна, че през последните години неправителственият сектор, гражданското общество и екологичната сфера бяха монополизирани от тесен кръг организации с политически и партийни амбиции, а изпълнителната власт води диалог приоритетно, а понякога единствено с тях.\"\"Намираме тази комуникация само с няколко организации за непрозрачна и будеща съмнения за нерегламентирани връзки на високопоставени чиновници в Министерски съвет. В последните месеци браншови, работодателски организации и съюзи от всички области алармират за засиления и все по-агресивен екологичен рекет. Той ще се отрази пагубно на българската икономика и ще доведе до тежки, негативни последици. Пример за това е резкият спад на чуждестранни инвестиции в последните месеци и блокирането на цели сектори от икономиката, включително изграждането на инфраструктурни обекти от национално и общинско значение\", смятат представителите на тези неправителствени организации.\"Проблемът е налице и затова сме убедени, че е необходимо да чуете и нашата гледна точка. Настояваме за лична среща с Вас в близките дни, защото единствено при равнопоставен, открит и честен диалог, може да се вземат верни и балансирани решения. Регионите и бизнесът имат огромна нужда от решения, които да дадат възможност за нов, по-голям икономически ръст и увеличение на доходите на хората от цялата страна, включително и от изостаналите планински региони\", допълват от \"Бъдеще за община Банско\".Писмото до премиера Бойко Борисов е с дата 21 януари 2018 г. и под него стоят следните организации: Сдружение \"Бъдеще за община Банско\"; Български ловно-рибарски съюз; Българска асоциация на пострадалите при катастрофи; НГК \"Природата за хората и регионите\"; Федерация на потребителите в България; ПК \"Екогласност\"; Сдружение \"Клъстър зелен транспорт\"; Българска асоциация за селски и екологичен туризъм; Сдружение \"Клъстер уелнес БГ\"; Екологично сдружение \"Марица 2004\"; Съюз \"Интелигентна България\"; Балкански център за устойчивост и екоинженеринг; Сдружение \"Зелена Кресна\"; Сдружение \"Бъдеще за човека и природата в Кресненското дефиле\"; Българска асоциация на експертите и консултантите\".", "date": "2018.01.22", "title": "\"Бъдеще за община Банско\" настояват за спешна среща с Борисов"}
{"url": "https://news.bg/politics/za-solidarnost-pri-migrantski-krizi-nastoya-frans-timermans-pred-kosak.html", "text": "Ако сме толкова влюбени в едно митологично минало, ще пропуснем възможността да създадем едно по-добро бъдеще за нашите деца и внуци. Трябва да направим така, че сближаването да се превърне в истинска реалност. Това зави първият заместник-председател на Европейската комисия Франс Тимерманс на Срещата на председателите на комисиите по европейски въпроси на парламентите на ЕС (Председателски КОСАК), която се провежда в София.По отношение на миграцията, Тимерманс подчерта, че става въпрос за геостратегическия избор. Първият заместник-председател на ЕК изрази несъгласие с онези, които считат, че релокацията се проваля като инструмент. \"Много от държавите членки поеха отговорността си в тази област, изпълняват задълженията си. Така, че не е коректно да се представя релокацията като провал\", посочи той.Тимерманс коментира и споразумението от Дъблин, като изтъкна, че не е честно за страни като Гърция и Италия, които многократно са обръщали за помощ - да бъдат оставяни сами при справянето с проблема по силата на Дъблинското споразумение. Той сподели, че не иска ЕС да се връща към такава ситуация, когато държавите-членки, ако са изправени пред огромен миграционен проблем, не могат да разчитат на солидарността на останалите страни.\"Поради тази причина не сработи Дъблинската система. Това доведе до необходимостта от преработване на политиката, която е свързана с миграционния проблем в Европа. Трябва да се възползваме от времето, оставащо в този мандат, да оправим тази политика\", посочи Тимерманс.\"Ние не живеем по-близо в обществата и нациите си, нито пък се сближаваме между отделните държави в ЕС. Трябва да поправим този проблем\", настоя Тимерманс.Друг акцент в изказването му бе необходимостта да си върнем контрола, особено след Брекзит. \"Това е един въпрос, който не е ограничен до Великобритания. Много от нашите граждани са на мнение, че вече не контролират собствената си съдба. Как точно ние да представим Европа пред тях като един инструмент, който ще им позволи да си върнат контрола върху собствената си съдба, как да направим така, че Европа да не се плаши толкова много от бъдещето\", коментира Тимерманс.Според него Европа трябва да помага хората да остават в своите страни чрез създаване на условия за развитие, върховенство на закона и чрез всички елементи, които правят обществото по-справедливо. Това трябва да бъде част от миграционната политика, коментира Тимерманс.Според него е редно споразумение да регламентира ставащото при евентуална нова мигрантска криза, така че да не се оставя възможност на страните да казват, че няма да бъдат солидарни.По думите му, ако солидарният принцип на ЕС се подложи на съмнение, всички ще бъдем много губещи.Той подложи на дискусия съществуващото съмнение между страните членки, когато са поставени в зависимост от своя съсед и изтъкна, че това не следва да бъде източник на страхове и насилие. По думите му да разчитаме на нашия съсед означава да имаме повече доверие и сила. Това според него е и една от ключовите задачи пред Европа през следващите няколко месеца.\"Изразявам пълното доверие и убеденост на ЕК в способността на българското председателство, да бъде едно от най-успешните председателства в мандата на настоящата Комисия\", категоричен бе Франс Тимерманс.", "date": "2018.01.22", "title": "За солидарност при мигрантски кризи настоя Франс Тимерманс пред КОСАК"}
{"url": "https://news.bg/int-politics/sasht-bili-istinskata-zaplaha-za-svetovnata-targoviya-ne-kitay.html", "text": "САЩ, не Китай, заплашват глобалната търговска система. Това обявиха от китайското външно министерство, след като администрацията на американския президент Доналд Тръмп нарече грешка американската подкрепа за присъединяването на Пекин в Световната търговска организация (СТО) през 2001 г., съобщава \"Ройтерс\".Правилата на СТО се оказаха неефективни, за да накарат Китай да възприеме пазарно ориентиран търговски режим, а САЩ \"сгрешиха\" в подкрепата за влизането на Китай в търговския орган при такива условия, изтъкнаха американските власти през миналата седмица.Това стана, докато Тръмп обмисля поредица от търговски действия срещу Пекин, включително решение по отношение на разследване във връзка с предполагаема кражба на интелектуална собственост от страна на Китай, което се очаква през следващите няколко седмици.Говорителката на китайското външно министерство коментира, че след присъединяването на Китай в СТО той стриктно спазва правилата на институцията, изпълнява задълженията си и допринася за развитието на многостранната търговска система.Други страни се възползваха от търговията с Китай, което е залегнало в курса към реформиране и отваряне и подкрепя отворена световна икономика, добави говорителката.\"Смятам, че всеки вижда, че точно едностранните методи на САЩ и коментарите, които са правили за едностранния подход, представляват безпрецедентно предизвикателство пред многостранната търговска система\", изтъкнаха още от китайското външно ведомство.\"Мнозина членове на СТО вече изразиха притеснения за това\", добави говорителката, като настоя: \"Така че се надяваме САЩ да могат коректно да видят Китай и в същото време да предприемат свои собствени действителни стъпки за защита на многостранната търговска система.\"Китай се стреми да се представи като защитник на световната търговия на фона на политиките на Тръмп \"Америка на първо място\", въпреки критиките от чуждестранни компании и техните правителства, че много части от неговия пазар са защитени от чуждестранна конкуренция.Критиците също така посочват, че китайските индустриални политики се стремят да усвоят и заменят чуждите технологии.", "date": "2018.01.22", "title": "САЩ били истинската заплаха за световната търговия, не Китай"}
{"url": "https://news.bg/crime/hvanaha-trima-chuzhdentsi-v-tovaren-avtomobil-na-gkpp-kapitan-petko-voyvoda.html", "text": "Гранични полицаи откриха трима чужденци в товарен автомобил на ГКПП Капитан Петко войвода. На 21 януари на граничния пункт пристигнал за влизане в страната товарен автомобил \"Рено\", превозващ бяла техника за Литва, с водач полски гражданин.При извършената от гранични полицаи проверка с газ-анализатор са отчетени завишени стойности на въглероден двуокис в товарната част. Установено е, че пломбажното въже на ремаркето е скъсано на около два метра от десния край преди вратата. В товарната част на камиона са открити трима души - мъж и жена афганистанци, и иранец. Нелегалните пътници са задържани в ГПУ-Свиленград.Уведомени са гръцките гранични власти на ГКПП - Орменион и Тристранния контактен център на ГКПП - Капитан Андреево. По случая е образувано бързо производство за незаконно преминаване на границата срещу тримата, открити в товарния автомобил.Полският гражданин е разпитан като свидетел по случая и освободен.", "date": "2018.01.22", "title": "Хванаха трима чужденци в товарен автомобил на ГКПП Капитан Петко войвода"}
{"url": "https://news.bg/world/natsionalna-stachka-na-nadziratelite-vav-frantsiya.html", "text": "Национална стачка на затворническите надзиратели се провежда във Франция, съобщава \"Ройтерс\".Преди дни беше разпространена информация за сблъсъци между полицията и протестиращите надзиратели, които се оплакват от безконтролното насилие в препълнените затвори в европейската държава.Ситуацията ескалира, след като през този уикенд синдикатите отхвърлиха предложение на правителството за допълнителни 100 надзиратели тази година и 1000 преди да приключи мандатът на президента Еманюел Макрон през 2022 г.Демонстрантите запалиха гуми и дървени палети пред централните входове на няколко затвора преди правосъдният министър Никол Белубе да организира разговорите.Синдикатите настояват за по-високи заплати и наемане на допълнителни 2 400 служители.Макрон е под натиск да разреши недоволството на служителите на затворите, след като през последната седмица в няколко затвора бяха извършени нападения срещу надзиратели от затворници.През уикенда правителството също предложи най-опасните престъпници в държавата да бъдат отделени от останалите 70 000 затворници.По-рано този месец Макрон обяви, че през февруари ще разкрие план, в който се предвижда да бъдат построени хиляди нови затворнически килии.", "date": "2018.01.22", "title": "Национална стачка на надзирателите във Франция"}
{"url": "https://news.bg/int-politics/predsedatelyat-na-parlamenta-na-kataluniya-predlaga-puchdemon-da-sastavi-pravitelstvo.html", "text": "Председателят на парламента на Каталуния предлага бившия лидер на североизточната испанска област Карлес Пучдемон като кандидат да състави правителство, съобщава \"Асошиейтед прес\".По-рано испанската прокуратура поиска съдията, който разследва Пучдемон, отново да издаде европейска заповед за арест. Съдията не е задължен да изпълни искането, след като бившият каталунски лидер пристигна в датската столица Копенхаген.Преди няколко месеца съдията издаде Европейска заповед за арест на Пучдемон, която беше разглеждана от съда в Белгия, но впоследствие Мадрид я оттегли.Пучдемон и представители на сваленото каталунско правителство са обвинени в бунт, противодържавна дейност и финансови злоупотреби.Пучдемон пристигна в Копенхаген въпреки заплахата от страна на Мадрид за ареста му, ако напусне Белгия, където е в изгнание.Върховния съд на Испания оттегли в началото на декември 2017 г. европейската заповед за арест на Пучдемон и четирима от неговите заместници, като определи, че ще бъдат арестувани, ако се завърнат.", "date": "2018.01.22", "title": "Председателят на парламента на Каталуния предлага Пучдемон да състави правителство"}
{"url": "https://news.bg/regions/opasnost-ot-burni-vetrove-v-tsyalata-strana-bez-silni-snegovalezhi-do-kraya-na-denya.html", "text": "Към 14 часа снежната покривка в София е 14 см. Не се очакват още снеговалежи до края на денонощието. От Националния институт по метеорология и хидрология при Българската академия на науките (НИМХ - БАН) заявиха за news.bg, че към 14 часа снежната покривна е най-голяма в северните и северозападните райони на страната. Снежната покривка в Плевен е 15 см, във Враца - 12 см, в София - 14 см, в Драгоман - 16 см. До края на денонощието не се очакват обилни снеговалежи. Вероятно е до довечера валежите по Черноморието да преминат от дъжд в сняг. Възможно е силният вятър да създаде повече проблеми и снегонавявания.Припомняме, за днес в 19 области в страната е обявен оранжев код за силни валежи от дъжд и сняг. Има вероятност на места да духат и силни, бурни ветрове.Най-тежко е положението в Северна България, където снеговалежите са най-силни. Очаква се в тези части от страна да има и бурен вятър с пориви около 100 км/ч., което може да създаде условия за виелици и допълнителни снегонавявания. Заради лошото време и атмосферни условия, тежкотоварен автомобил се е обърнал по пътя Бяла Слатина - Кнежа, съобщи bTV.По думите на шофьора на камиона Калоян Кирилов до инцидентът се е стигнало заради заледения и непочистен път. По отсечката духал и много силен вятър.", "date": "2018.01.22", "title": "Опасност от бурни ветрове в цялата страна, без силни снеговалежи до края на деня"}
{"url": "https://news.bg/health/gripna-epidemiya-v-tryavna-dryanovo-i-dimitrovgrad.html", "text": "От  утре, вторник 23 януари общините Димитровград, Трявна и Дряново са в грипна епидемия.РЗИ - Габрово обявява грипна епидемия на територията на общините Трявна и Дряново от вторник до петък, 26 януари. Дните са обявени и за неучебни.Грипна епидемия се обявява и в община Димитровград от 23.01.2018 до 28.01.2018.В тези общини се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Освен това Русенска област е в предепидемичен период, предупреждават от Министерство на здравеопазването. Същото предупреждение продължава . От утре, 23.01.2018 г., се отменя грипната епидемия на територията на Пернишка област.Картината е динамична, като Регионалните здравни инспекции следят епидемичните показатели и предприемат незабавни мерки.Припомняме, първата епидемия тази година бе обявена в . Последваха  и . ", "date": "2018.01.22", "title": "Грипна епидемия в Трявна, Дряново и Димитровград"}
{"url": "https://news.bg/regions/dve-zhertvi-pri-tezhka-katastrofa-na-patya-sofiya-varna.html", "text": "Тежка катастрофа по пътя София - Варна взе живота на двама души.Пътният инцидент е възникнал около 10.30 - 11 часа, на завой в участъка между тетевенското село Български извор и пътен възел \"Боаза\", информираха от Областната дирекция на МВР в Ловеч, цитирани от БТА.Двете превозни средства, участвали в инцидента - лек автомобил и товарен бус, са се ударили челно.Вследствие на удара на място загива 42-годишен мъж, спътник на водача в леката кола. Водачът на леката кола бива тежко ранен. Няколко часа след настаняването му в болницата в Ловеч, той също умира.Обстоятелствата около инцидента се изясняват. По случая е образувано досъдебно производство.", "date": "2018.01.22", "title": "Две жертви при тежка катастрофа на пътя София - Варна"}
{"url": "https://news.bg/economics/tokat-za-bita-nyama-da-poskapva-uveri-petkova.html", "text": "\"През ноември 2014 г. сектор \"Енергетика\" беше един от най- проблемните в българската икономика. Бяха направени поредица реформи - и законодателни, и чисто организационни\".Това заяви министърът на енергетиката Теменужка Петкова по повод пресконференцията на българския бизнес за енергетиката. Тя изрази несъгласие с техните констатации, че в сектора няма реформи.\"БЕХ беше 247 млн. лв. на загуба през 2014 г. Към настоящия момент БЕХ и неговите дъщерни енергийни дружества ще приключат с положителен резултат. Дори НЕК ще има печалба. Единственото дружеството с отрицателен финансов резултат е \"ТЕЦ Марица изток 2\" ЕАД, заради високите разходи за емисии, които ще бъдат близо 160 млн. лв. за тази година\", заяви мин. Петкова.Паричните наличности по сметки на дружествата към ноември 2014 г. са 397 млн. лв., а към днешна дата те са 1,409 млрд. лв., категорична беше Петкова.Относно цената на тока за индустрията, бяха проведени срещи с бизнеса, за да се види къде е проблемът. Това, което е коментирано е какви са правомощията на държавата, заяви още енергийният министър.От думите й стана ясно, че основен участник на свободния енергиен пазар е българската независима енергийна борса. Това, което там е постигано като цени е средногодишна цена 75-85 лв. за мегават за 2018 г.В случай, че има данни за високи цени и картел, бизнесът да се обърне към КЗК, призова Петкова. По думите й се подготвял такъв сигнал, и призова ако има нарушители, да се накажат с цялата строгост на закона.Цената на регулирания пазар се определя от КЕВР и няма как да се промени, увери Петкова. \"Категорично няма опасност от поскъпване на тока за битовите потребители\", добави тя.Константин Константинов от независимата енергийна борса заяви, че през платформата на борсата за 2018 г. са сключени сделки за повече от 850 мегават на цена 75-76 лв. за мегават.По повод студения резерв в енергетиката, Петкова заяви, че той е за това, за да регламентира енергийната сигурност на държавата и той струва пари. Плащат се пари да се поддържа, но ако той се активира сметката ще е по - голяма.По повод т.нар. американски централи, Петкова заяви, че се работи за предоговаряне на договорите в посока свободен пазар, като правителството работи постоянно по казуса.", "date": "2018.01.22", "title": "Токът за бита няма да поскъпва, увери Петкова"}
{"url": "https://news.bg/int-politics/tramp-skochi-demokratite-privilegirovat-imigrantite-pred-amerikantsite.html", "text": "Американският президент отново се развихри в \"Туитър\", като разкритикува остро демократите за това, че привилегировали имигрантите за сметка на американските граждани, имайки предвид продължаващото спиране на работата на американското правителство.\"Демократите отказват услуги и сигурност на гражданите в полза на услугите и сигурността на хората, които не са (американски) граждани. Не е добре!\", написа Тръмп.Американският държавен глава продължи да обвинява демократите за затварянето на правителството \"в интерес на техния крайноляв електорат. Те не искат да го правят, но са безсилни\", добави той.Спирането на работата на правителството, първото от октомври 2013 г., беше причинено от провала на преговорите между демократите и републиканците относно финансирането на правителството в рамките на следващия месец.Демократите настояха, че решението, което би осигурило закрила за т. нар. \"мечтатели\" (имигранти, доведени в САЩ като деца), трябва да бъде част от закона за краткосрочно финансиране на правителството, възглед, срещу който категорично се противопоставиха от Републиканската партия и Тръмп.Заради разделенията между двете партии по въпросите на имиграцията, Сенатът на САЩ не успя да постигне мнозинство от 60 гласа, за да удължи финансирането на правителството с още четири седмици, което доведе до спирането на работата на правителството няколко часа по-късно.Ново гласуване в Сената обаче е насрочено за по-късно днес, като републиканците се надяват да приемат законопроекта за разходите и да възстановят работата на правителствените учреждения.", "date": "2018.01.22", "title": "Тръмп скочи: Демократите привилегироват имигрантите пред американците"}
