{"url": "https://news.bg/int-economics/amerikanski-kompanii-mogat-da-napusnat-rusiya.html", "text": "Американски компании могат да напуснат Русия изцяло. За това предупреди РИА \"Новости\".Агенцията се позовава на ръководителят на Американската търговска камара в Русия (AmCham) Алексис Родзянко.Той говори на Международния дискусионен клуб \"Валдай\".Алексис Родзянко заяви, че в случай на нови вашингтонски санкции и мерките на реакция от Москва, то американските компании могат да напуснат Русия напълно.\"Основната грижа на компаниите са санкциите - не само тези, които вече съществуват, но и заплахата от допълнителни санкции, които могат да бъдат\", каза Родзянко.Той подчерта, че подобни заплахи са по-често от Съединените щати, но в същото време отбелязва, че те идват и от руското правителство. Родзянко посочи, че по-строгите санкции, които биха засегнали банковите операции, железопътния транспорт и покупките на газ, биха означавали \"de facto\" неспособност за производство в Русия.По-рано беше съобщено, че централната банка е обсъдила с банките план за налагане на санкции в САЩ.", "date": "2018.09.17", "title": "Американски компании могат да напуснат Русия"}
{"url": "https://news.bg/economics/agentsiya-po-zaetostta-otchita-poreden-mesets-s-namalyavashta-bezrabotitsa.html", "text": "Равнището на регистрираната безработица продължава да намалява и през август, достигайки 5.6% по данни на административната статистика на Агенцията по заетостта. Отчита се минимално понижение от 0.1 процентни пункта спрямо юли 2018 г. и от 1.1 процентни пункта на годишна база.Регистрираните безработни в края на месеца са общо 183 962, като броят им се свива с 1% спрямо предходния месец и с 15.8% в сравнение с година по-рано. От началото на годината до края на август числеността им в бюрата по труда намалява с над 22%.Новорегистрираните през месеца са 22 189, като от тях 1 416 са били неактивни, не са били нито заети, нито учащи, и не са търсили работа. От началото на годината служителите от бюрата по труда са активирали 41 941 лица посредством трудови борси и информационни събития, срещи и презентации със завършващите образование, организирани от кариерните центрове, както и чрез работата на младежки, ромски и трудови медиатори и др.Освен към безработните, дейността на бюрата по труда е насочена също към заети, учащи и пенсионери, като през август 629 души от тези групи са били регистрирани като търсещи работа.Общо 15 764 лица са постъпили на работа през месеца, като 81.6% от тях са устроени в реалната икономика. В резултат от изпълнението на активните мерки за насърчаване на заетостта сред безработните, през месеца в субсидирана заетост са включени 2 893 лица: 2 050 - по схеми на Оперативна програма \"Развитие на човешките ресурси\", 576 - по програми и 267 по мерки за обучение и заетост.През месеца общо 932 безработни лица са включени в обучения за придобиване на нова квалификация и ключови компетентности. Основните професии, в които се обучават курсистите са в областта на строителството, озеленяването и цветарството, здравните грижи и подпомагането на възрастни, а ключовите компетентности са насочени главно към придобиване на умения за учене, инициативност и предприемачество, дигитални умения.Заявените работни места на първичния пазар на труда през август са 18 024, като 64.4% от тях са в частния сектор. Най-голям дял свободни работни места са заявени в преработващата промишленост (22.1%), административните и спомагателните дейности (17.7%), образованието (16%), търговията (12.1%), строителството (6.2%), хотелиерството и ресторантьорството (6.2%) и др.Най-търсените групи професии през месеца са: преподаватели; персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; оператори на стационарни машини и съоръжения; работници по събиране на отпадъци и сродни на тях; продавачи; металурзи, машиностроители и сродни на тях и занаятчии.", "date": "2018.09.17", "title": "Агенция по заетостта отчита пореден месец с намаляваща безработица"}
{"url": "https://news.bg/world/velikobritaniya-vliza-v-retsesiya-v-sluchay-na-brekzit-bez-sdelka-prognozira-mvf.html", "text": "Британската икономика бързо ще започне да се свива в случай на Брекзит без споразумение през следващата година. Това става ясно от доклад на Международния валутен фонд (МВФ), който подчертава рисковете от рецесия в случай на подобен сценарий, пише \"Гардиън\".Кристин Лагард, директорът на Международния валутен фонд, добави, че Обединеното кралство ще плати висока цена, ако напусне Общността без споразумение.\"\", предупреди тя.\"В относително кратък период ще означава намаляване на размера на икономиката\", продължи Лагард.По думите й прогнозата на МВФ за 1,5% растеж през следващата година се базира на плавно напускане на ЕС.Финансовият министър на Великобритания Филип Хамънд се възползва от предупреждението на МВФ, което според него е доказателство, че Лондон трябва да сключи споразумение с ЕС, за да защити трудовия пазар и просперитета.\"Както Международният валутен фонд обяви, без споразумение ще бъде изключително скъпо за Великобритания, както и за ЕС\", коментира той.Международният валутен фонд ще излезе с конкретни данни за размера на рецесията в случай на Брекзит без сделка, когато публикува окончателния си доклад за британската икономика през ноември.На пресконференция във финансовото министерство на Обединеното кралство Лагард подчерта още, че най-вероятно всички сценарии за Брекзит ще окажат някакво негативно влияние върху британската икономика и в по-малка степен върху ЕС.", "date": "2018.09.17", "title": "Великобритания влиза в рецесия в случай на Брекзит без сделка, прогнозира МВФ"}
{"url": "https://news.bg/crime/dans-poema-razsledvaneto-na-bivol-za-evrofondovete.html", "text": "Софийска градска прокуратура е възложила на Държавна агенция \"Национална сигурност\" (ДАНС) извършването на проверка по повод публикация в сайта \"Биволь\" - \"ДжиПи Гейт\": Гранд корупция с еврофондове и обществени поръчки през консултантски фирми\".Сигнал за нередности и измами при усвояване на средства от европейски фондове, по повод същата публикация, е постъпил от вицепремиера Томислав Дончев до главния прокурор. Сигналът е подаден на 14 септември. Сигналът на Дончев е адресиран и до министъра на вътрешните работи, както и до председателя на КПКОНПИ, с копие до изпълнителния директор на Изпълнителна агенция \"Одит на средствата от ЕС\".Сигналите от Томислав Дончев и от сайта \"Биволь\" са обединени.От прокуратурата заявяват, че ще бъдат проверени всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци.Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на твърдяните факти. В хода на проверката ще бъде осъществено и взаимодействие с КПКОНПИ.Припомняме, на 13-ти срещу 14-ти септември р. Тримата бяха отведени за снемане на обяснения в РПУ Радомир, докато провеждали разследване за унищожаване на документи за измами с еврофондове.От страна на полицията се отрича, че журналистите са били арестувани, въпреки констатациите , . Паралелно с това от \"Бивол\" твърдят, че дошлите на място полицаи дори само са способствали за доизгарянето на документите, т.е. за унищожаването на уликите.Шефът на ГДБОП Ивайло Спиридонов два пъти вече подчерта, че не вижда за какво може да се иска извинение, както и оправда случая с липсата на .", "date": "2018.09.17", "title": "ДАНС поема разследването на \"Бивол\" за еврофондовете"}
{"url": "https://news.bg/world/germaniya-e-parvata-darzhava-v-sveta-s-vlakove-na-vodorod.html", "text": "Германия представи първия в света задвижван с водород влак, с което сигнализира, че започва да заменя замърсяващите дизелови влакове с по-скъпа, но по-екологична технология, информира АФП.Два светлосини влака Coradia iLint, построени от френската компания Alstom, започнаха да обслужват 100-километрова железопътна линия между градовете Куксхафен, Бремерхафен, Бремерфьорде и Букстехуде в Северна Германия.Първият в света влак на водород започна да обслужва и е готов за серийно производство, обяви шефът на Alstom на церемония в Бремерфьорде. На гарата влаковете ще бъдат зареждани с водород.От Alstom отбелязват, че планират да доставят още 14 влака с нулеви емисии в провинция Долна Саксония до 2021 г. Други германски провинции също са проявили интерес.Влаковете с водород са оборудвани с горивни клетки, които произвеждат електричество чрез смесване на водород и кислород - единствените емисии са от пара и вода.Излишната енергия е съхранявана в литиево-йонни батерии на влака.Други държави също желаят влакове с водород, включително Великобритания, Холандия, Дания, Норвегия, Италия и Канада.Във Франция правителството обяви, че иска първият влак с водород да бъде на релсите до 2022 г. ", "date": "2018.09.17", "title": "Германия е първата държава в света с влакове на водород "}
{"url": "https://news.bg/crime/do-23-septemvri-proveryavat-shofirashtite-s-telefon-v-raka.html", "text": "От днес до 23 септември е в ход специализирана полицейска операция за недопускане използването на мобилни телефони от водачите на моторни превозни средства.Тя се провежда по линия на Европейската мрежа на службите на Пътна полиция TISPOL и подобни проверки ще има на територията на всички страни от Европа.Целта на операцията е водачите да осъзнаят последствията от пренебрегването на законовите изисквания.Съгласно чл. 104а от Закона за движение по пътищата на водача на моторно превозно средство е забранено да използва мобилен телефон по време на управление на превозното средство, освен чрез устройство, позволяващо използването на телефона без участието на ръцете.Санкцията, предвидена по закон за нарушителите, е глоба от 50 лева.", "date": "2018.09.17", "title": "До 23 септември проверяват шофиращите с телефон в ръка"}
{"url": "https://news.bg/world/merkel-reshila-da-uvolni-shefa-na-razuznavaneto.html", "text": "Канцлерът на Германия Ангела Меркел е решила да уволни директора на агенцията за вътрешно разузнаване, защото смята, че той се е намесил в политиката на страната.Това пише вестник \"Велт\", позовавайки се на източници от правителствената коалиция, предаде \"Ройтерс\".Ханс-Георг Маасен, директор на BfV, понесе жестоки критики след интервю за вестник по-рано този месец, на което постави под въпрос автентичността на видеоматериали, на които крайнодесни екстремисти гонят мигранти.През миналата седмица ръководството на германската Социалдемократическа партия призова канцлера на страната Ангела Меркел да уволни шефа на разузнаването.Дебатът за бъдещето на Маасен доведе до още една криза в управляващата коалиция.Коалиционните партньори ще проведат среща във вторник, за да обсъдят казуса. В петък Меркел увери, че коалицията ще преодолее спора.Днес говорител на правителството отказа да коментира вестникарската публикация.Вътрешният министър Хорст Зеехофер не желае да уволни Маасен.\"Велт\" пише, че Маасен е казал пред група консервативни политици в четвъртък: \"Хорст Зеехофер ми съобщи, че ако бъда свален, той също ще се оттегли\".", "date": "2018.09.17", "title": "Меркел решила да уволни шефа на разузнаването"}
{"url": "https://news.bg/comments/na-kogo-da-vzemem-ostavkata-sledvashtiya-pat.html", "text": "Много отдавна публиката сякаш свикна с идеята, че \"войната по пътищата\" взима несравнимо повече жертви, отколкото всичките военни мисии, в които е участвувала българската армия от разтурването на Варшавския договор до наши дни.Не бих се изненадал, ако се окаже, че броят на българските жертви в заключителния етап на Втората световна война, когато българската армия води кървави боеве първо в Македония, след това в Сърбия, в Унгария и на края стига дори и до Австрия, е вече по-малък от сумарния брой жертви по пътищата след 09 септември 1944 година, но просто не ми достигат статистически данни, за да проверя основателността на това свое съмнение.Никой обаче не поставя под съмнение използуването на метафората \"война по пътищата\". Обществото, практически единодушно приема, че се водят бойни действия и че жертвите, дадени в тях, са едва ли не нещо напълно естествено.Лошата новина е, че жертвите не само не намаляват, но и нарастват, при това не в аритметична, а сякаш в геометрична прогресия. Въпросът не е само в броя на жертвите, които отдавна са наречени от медиите \"кръвен данък, плащан по шосетата\". Въпросът е и във все по-шокиращия характер на катастрофите, в откровената абсурдност на много от ситуациите, при които са дадени жертви. Каквито и призиви и заклинания да отправят официалните власти към шофьорската общност, положителен резултат няма.Всъщност, изпълнителната власт сякаш се стресна повече от самите \"водачи на МПС\" и така се стигна до представлението \"оставки на трима министри, заради една катастрофа\". Катастрофата при Своге беше наистина зловеща, но търсенето на \"политически отговорни\" по всички азимути, основателно дойде в повече на доста хора, между които и вицепремиера Валери Симеонов. Неговата реакция на неодобрение на масовото посипване на главите с пепел, със сигурност беше в пъти по-адекватна в сравнение със започналото масово самопризнаване на политическа отговорност, което спокойно можеше да стигне и до външния министър или до министъра на културата, ако кампанията не беше спряла (а може би спряна?) на време.Поемането на политическа отговорност е хубаво нещо, но злоупотребата с тези похвати просто компрометира първоначалната идея. Живелите по-дълго под слънцето като мен, си спомнят призивите за масова самокритика в Отечественофронтовските организации. Днес такива почини продължават да се наблюдават в Северна Корея, където не спират да прилагат рецептурника на Йосиф Висарионович от 30-те години. В него, масовата и регулярна самокритика заема почетно и централно място. Методът е проверен през годините, но не е подходящ за демократична държава, за каквато се смята България.Пресоляването на гозбата на политическата отговорност води единствено до превръщането на трагедията със злополуките по пътищата в някаква политическа гротеска. Черният списък на нещастията по пътищата започва да навява черен хумор на публиката, след като след историята (а може би истЕрията) с тройната оставка, катастрофите продължиха с темпове по-високи от тези на икономическия растеж. Човек започва да се пита, на кого ли му е ред да се самокритикува, самопризнава и да поема политическа отговорност за ставащото?Лошата новина е, че броят на министрите е краен и не толкова голям, че да може на всяко кръгло число неколцина от тях да бъдат напъждани като мярка за борба с продължаващата черна серия по пътищата.Все пак, все в рамките на черния хумор, бихме могли да предложим следващия министър, на когото да поискат оставката по причина на несекващите пътно-транспортни произшествия, да е министърът на здравеопазването.Мотивите за такова предложение, могат да бъдат обобщени в две групи:Първата група мотиви е в това, че г-н Кирил Ананиев има репутация на добър човек и на още по-добър специалист в областта на разходната част на бюджета. Изпращането на човек, който цял живот е бил в Министерството на финансите в Министерството на здравеопазването, е сравнимо с някакво много \"изискано\" и порядъчно садистично изтезание. Ако му се поиска оставката, може и да се отърве от екзекуцията, на която е подложен в момента. Ако пък се върне обратно там, откъдето се озова в дебрите на здравеопазването, направо \"ще се роди\" за втори път.Втората група мотиви е свързана с някои съображения за причините за касапницата по шосетата. По стар български обичай, всички (или почти всички) търсят причините за ставащото, някъде извън самите участници в движението по пътищата. Идеята, че причината е в лошото качество на пътищата, успокояваше съвестта на обществеността години на ред. Сега, когато пътното строителство стана свръх приоритет на правителството и лично на министър-председателя, акцентът се промени, но малко. Виновни са недобросъвестните изпълнители, които са вложили неподходящи материали (примерно варовик) в пътната настилка, тя се е полирала и ето го резултатът - тежка катастрофа.Обяснение чудо - хем са виновни тези лошите, дето печелят търговете за обществени поръчки и които цяла България мрази, къде по убеждение, къде от чисто човешка завист, хем участниците в движението пак нямат нищо общо със ставащото. Виновни са предприемачите, строителите, защо не и Агенция пътна инфраструктура, а тези, които карат с превишена скорост, употребили алкохол (или нещо още по-екзотично) и изобщо са си сложили Закона за движение по пътищата на едно \"много специално място\" са напълно невинни, истински \"целомъдрени девици\" на пътното движение.Изобщо не оневинявам тези, които може би са създали технически проблеми по пътищата. Ако някой е създал предпоставки настилката да се \"полира\" - да си носи последствията. Но трябва да сме наясно, че дори и всички, които са сътворили някаква \"мазня\" в пътното ни строителство да бъдат справедливо наказани, катастрофите и произшествията по пътищата за съжаление няма да спрат, защото това не обезсилва факторите \"агресия\" и \"безотговорност\" в пътното движение.Някой ще попита: и какво общо има министърът на здравеопазването с всичко това? Има, има... Питаме ние, какво е положението с психиатричната помощ в България? Ами, доста постно. А какво е положението с психологическите консултации? Ами, много проблематично. А къде би могъл българинът да получи помощ от психоаналитик? Ами, практически никъде ...Ето как открихме главния виновник за положението. Обществото ни се залива ежедневно от агресия, арогантност, всеки ще Ви каже, че \"хората са изтрещели\". А \"трясъкът\" по пътищата заглушава всички останали трясъци. Кой отговаря за тези неща в Републиката родна? Министърът на здравеопазането, кой друг... Аха-а-а-а, ами тогава - дръжте да го изядем, както казвала лисицата в известната детска приказка.Перфектен силогизъм - огромното психическо напрежение и стресът са виновни за ставащото по пътищата. Никой не противодействува на агресията и на еуфоричните настроения, които масово съпътствуват шофирането у нас. Психиатрите са кът, психолозите - още повече, а психоанализа у нас въобще няма. Кой е виновен - министърът на здравеопазването. Той е следващият в списъка за самопосипване на главата с пепел и за народо успокояваща оставка, при следващ случай на сериозна злополука по нашата пътна инфраструктура. Е, сега, то понеже вече единичните приозшествия са ежедневие, за \"сериозни\" произшествия ще броим такива с от петнадесет пострадали нагоре ...Пу-пу-пу, не дай си Боже пак да стават такива неща, ама ако видоизменим малко старата театрална премъдрост, ако в първо действие имаме возило, движещо се със 180 километра в час по какъвто и да е път, в трето действие би трябвало да очакваме смачкани ламарини и намеса на пожарната команда и на \"Гражданска защита\" с ъглошлайфове и други подобни инструменти, на фона на светлините на \"Бърза помощ\". Още един път - да не дава Господ и да спи зло под камък, но то проклетото зло хич и не иска да чуе нашите увещания.Ето как, следвайки стриктно формалната логика и опирайки се на факти от живия живот, доказахме, че следващият, който \"трябва да бъде изяден\" е г-н Министърът на здравеопазването.Всичко това е разбира се шега, макар и шега на чужд гръб, за което се извинявам, но въпросът за психологическата, а и за социологическата страна на феномена \"пристрастяване към автомобила\" в наше време е изключително сериозен. Тук вече няма никакви шеги и тук някъде е \"заровено кучето\". Авторът на \"Консумистически манифест\", Норберт Болц пише:\"Насладата и комфортът, погледнато психологически, са функционално еквивалентни стратегии, когато става дума за възстановяването на равновесието в една разбалансирана, хиперстимулирана и объркана централна нервна система. Твърде различни са обаче психотехниките. Маршал Маклуън прави следното разграничение: \"Когато удоволствието е контра-дразнител (например при спорта, забавлението и алкохола), комфортът е отстраняването на дразнителите\". Ето защо обществото на благоденствието, което иска да ни спести всички огорчения, обърквания и неудобства, е изправено пред принципен проблем: \"ако постигнеш комфорт, губиш удоволствието\". Колкото по-голям напредък постигаме в преследването на \"комфорт\" и \"удобство\", толкова по-трудно става да изпитваме наслада. ....... Комфорт - това е светът на доволния клиент. Във връзка с това, Робърт Райх говори за \"разглезване на телата и умовете\". Удоволствието е светът на въодушевения клиент. Най-ясно можем да онагледим съотношението между комфорт и наслада, ако вземем за пример автомобила. Автоматичните скорости са комфорт, ръката върху скоростния лост е удоволствие. Естествено, ако става дума за преместване, и една евтина японска кола е напълно достатъчна, стимулиращо обаче действува единствено луксозната лимузина: Joyride.Като обект на наслада, автомобилът е стоката преживяване. Или, казано по-точно, подобно на фетиш, той функционира като ключ към света на преживяванията. ...... Клаус Кокс, шеф на отдела за връзки с обществеността на концерна \"Фолксваген\", тъй красиво твърди: \"Ние разказваме на хората приказката за мобилността. И за всекиго стават достъпни всички стилове на живот на този свят\". Точно както Niketown (в Чикаго, бел. авт.) и автоградчето (във Волфсбург, бел. авт.) е храм на стиловете на живот, където съвсем на сериозно може да се използва наблюдението на Отъл Айхер: \"Автомобилът е обект на преклонение, който се нуждае и от определен олтарен дизайн\". ...... Така свободата, индивидуализмът и мобилността внезапно придобиват съвсем конкретно име: автомобил. Достатъчно е да изгледаш рекламите във вечерната програма на кой да е комерсиален телевизионен канал, за да разбереш как автомобилът функционира като символ на свободата, приключението, еманципацията и семейното щастие. Централното послание обаче гласи: автономия в автомобила.Хората, които предпочитат да пътуват с автобус или с влак, няма да разберат автомобилния Аз. Тези хора най-вече не разбират, че карането на кола не е просто придвижване - то е преди всичко себепоказване във всекидневието. Автомобилът прави човека. Сведено към конкретния случай, това означава сръчно да паркираш, да засечеш другия, да му светнеш с фарове, да провесиш небрежно ръка през прозореца. Така автомобилът се превръща в послание, той вече е част от моята история\".*Както виждаме, тезата на Остап Бендер, че \"автомобилът не е лукс, а средство за придвижване\", отдавна вече не е актуална. Автомобилът е \"преди всичко себепоказване във всекидневието\". И каквито са водачите на МПС-тата, такова е и себепоказването по пътищата - един път със самия автомобил, а след това (но не по важност) с начина му на управление.Приведеният неприлично дълъг цитат от една изключително умна книга, идва да ни каже, че проблемите с движението по пътищата идват от изключителни дълбини на съзнанието на автомобилните водачи. Затова и борбата с почти военното положение по шосетата минава през компетентна психиатрична, психологическа и психоаналитична помощ.Може ли обществото да я осигури на шофьорите? На този етап - едва ли. Или още по-точно - не. Така че, да се стяга министърът на здравеопазването. Като нищо ще го подкарат след някоя не дай си Боже следваща катастрофа по пътищата на Отечеството ни.", "date": "2018.09.17", "title": "На кого да вземем оставката следващия път?"}
{"url": "https://news.bg/regions/maritsa-iztok-3-gotova-za-zimniya-sezon.html", "text": "Зимният сезон традиционно носи значително увеличаване на потреблението на електроенергия, което налага производителите да работят с по-голяма натовареност на мощностите и при по-тежки условия.В тази връзка \"КонтурГлобал Марица Изток 3\" е предприела необходимите мерки и е извършила в пълен обем техническата и организационна подготовка с цел да се гарантира стабилното и безопасно производство на електроенергия за всички потребители. Централата е ключов фактор за осигуряването на енергийната сигурност и независимост на страната.Топлоелектрическата централа \"КонтурГлобал Марица Изток 3\" се притежава и управлява от \"КонтурГлобал\" (73%) и Национална Електрическа Компания ЕАД (27%). Тя е е втората най-голяма електроцентрала на лигнитни въглища в България, с четири енергоблока с обща инсталирана мощност от 908 мегавата. Годишно централата произвежда около 10% от електроенергията в страната.През последните 15 години компанията инвестира над 1,4 милиарда лева за модернизация и рехабилитация на съоръженията. \"КонтурГлобал Марица изток 3\" е първата топлоелектрическа централа на Балканите, която работи в пълно съответствие с най-високите европейски стандарти за безопасност на труда и опазване на околната среда. Отличните оперативни резултати и вниманието към здравословните и безопасни условия на труд допринесоха за впечатляващия резултат от над 8,7 милиона работни часове без инциденти със загуба на работно време към края на август 2018 г.За последните дванадесет години компанията е внесла в държавния и местния бюджет под формата на данъци, мита и такси 687 милиона лева. В компанията работят близо 500 души висококвалифициран персонал, в чиито компетентности се инвестира постоянно, защото инвестицията в човешкия капитал е най-ценна за една организиция. За същия период \"КонтурГлобал Марица Изток 3\" е внесла социални и здравни осигуровки на стойност 70 милиона лева.Общият размер на направените инвестиции за подобряване на социалната среда и инфраструктурата в област Стара Загора възлиза на 3 милиона лева. Компанията осигурява добър живот на над четиристотин семейства в Старозагорска област, с което допринася за подобряване стандарта на живот и социалната стабилност в региона.\"КонтурГлобал Марица Изток 3\" ще продължи да бъде коректен и надежден работодател и производител на електроенергия за нуждите на икономиката и битовите потребители.", "date": "2018.09.17", "title": "\"Марица Изток 3\" готова за зимния сезон"}
{"url": "https://news.bg/world/komunistite-obviniha-edinna-rusiya-v-izborni-izmami.html", "text": "Стотици поддръжници на Комунистическата партия на Русия излязоха на централния площад във Владивосток, за да протестират срещу изборни измами на местните избори в полза на политик, подкрепян от президента Владимир Путин, информира \"Ройтерс\".При 95% от преброените бюлетини в неделя вечерта подкрепяният от Кремъл настоящ губернатор Андрей Тарасенко от \"Единна Русия\" води с около 5% пред кандидата на комунистите. Но в понеделник местната избирателна компания съобщи, че Тарасенко е спечелил с малко над 1%. Според комунистите изборите са опорочени.Скандалът поставя Путин в неловко положение, тъй като руският лидер преди седмица се срещна с Тарасенко и го увери, че \"всичко ще бъде наред\". Коментарът се възприема като лична подкрепа за Тарасенко, назначен от Путин за губернатор през миналата година.Преди седмица в Приморски край, който включва пристанищния град Владивосток на Тихия океан на 6 400 километра източно от Москва, Тарасенко не успя да премине 50-процентовия праг за директна победа.Този случай и други три на изборите за губернатори представляват най-лошото представяне на подкрепяните от Кремъл кандидати от 2012 г. Макар че няма непосредствена заплаха за управляващата партия, това показва растящото недоволство заради жизнения стандарт в Русия.Кандидатът на комунистите Андрей Ишченко заяви пред стотици поддръжници във Владивосток, че преброяването на гласовете е опорочено и призова поддръжниците си да протестират всяка вечер, докато изборите не бъдат касирани.Според него в рамките на час резултатите са били преправени. По-рано Ишченко обяви гладна стачка, докато резултатите не бъдат анулирани.Демонстрантите развяваха флага на Комунистическата партия, освиркваха \"Единна Русия\" и поискаха оставката на Тарасенко.Ела Памфилова, председател на Централната избирателна комисия, коментира пред местно радио, че анализират вота и са изпратили специална комисия да разследва.Говорителят на Кремъл Дмитрий Песков заяви пред журналисти, че следят ситуацията отблизо.По време на предизборната кампания \"Единна Русия\" обвини комунистите в купуване на гласове, което категорично беше отхвърлено от Комунистическата партия. ", "date": "2018.09.17", "title": "Комунистите обвиниха „Единна Русия” в изборни измами"}
{"url": "https://news.bg/politics/rumen-radev-otkaza-sreshta-s-koalitsionniya-savet.html", "text": "\"Поканен съм на среща, на която няма как да отида. Особено когато лидерите се разминават с институционалния тон. Коалиционният съвет не е законов орган.\"Такъв е отговорът на президента Румен Радев на поканата отправена неофициално от страна на лидера на \"Атака\" Волен Сидеров след срещата на Съвета на коалицията в Министерски съвет днес. Дали ще се отзове на поканата държавният глава бе попитан от журналисти в Букурещ, където е на работно посещение за срещата на върха на инициативата \"Три морета\". По думите на държавния глава кабинетът си има министър-председател и ресорен министър и те трябва да организират съгласуването на предложението за освобождаване от длъжност на главния секретар на МВР. Румен Радев посочи и че това до момента не е направено.Припомняме, неиздаден от  от поста главен секретар на МВР  в кабинета Борисов 3 на мястото на подалите оставка заради . Същия ден и номинирания за транспортен министър Александър Манолев се отказа с аргумент, че не иска да влиза в обяснителен режим след публикации в медиите.Очакванията бяха, че държавният глава Румен Радев ще подпише указа за освобождаването на Маринов днес, като в тази посока бяха направени и няколко изказвания, включително и от председателя на ПГ на ГЕРБ Цветан Цветанов.Тази сутрин при трети поред Коалиционен съвет бе избран заместник на Александър Манолев и Ивайло Московски , но указ още нямаше, като от страна на лидера на \"Атака\" Волен Сидеров бе отправена неофициална покана за среща с Румен Радев. \"Липсата на диалог и не разбирането между институциите не е добре и е лошо за развитието на държавата\", обясни Сидеров и допълни, че всичко, което не е съгласувано, не е представено и не е обсъдено, трябва да се изясни, за да няма съмнение държавният глава, че нещо се върши в държавата през неговата глава и без неговото съгласие.", "date": "2018.09.17", "title": "Румен Радев отказа среща с Коалиционния съвет"}
{"url": "https://news.bg/world/rusiya-lazhe-za-mh17-otvarna-kiev.html", "text": "Секретарят на Съвета за национална сигурност и отбрана на Украйна Александър Турчинов обвини Русия в лъжа, информират местни медии.Турчинов коментира разкритата от военното министерство на Русия информация, че пътническият самолет MH17 на Малайзийските авиолинии е бил свален от украинските въоръжени сили.\"Изявлението на Руската Федерация за предполагаема украинска следа на ракетата, която свали MH17, е още една неуспешна лъжа на Кремъл за прикриване на престъплението, което вече беше доказано с официално разследване и от група независими експерти\", обяви Турчинов пред \"Интерфакс-Украйна\".Руснаците смятат, че въпросната ракета е произведена край Москва през 1986 г. и е изпратена в Украйна. Тя е останала на територията на страната и след разпадането на СССР.", "date": "2018.09.17", "title": "Русия лъже за MH17, отвърна Киев"}
{"url": "https://news.bg/regions/karakachanov-e-dovolen-ot-mvr-i-mo-v-ohranata-na-granitsata.html", "text": "\"Вниманието и на \"Гранична полиция\", и на Българската армия нито за секунда не е било отклонено от охраната на границата. Възприемаме тази мисия изключително сериозно\", коментира министърът на отбраната Красимир Каракачанов край Малко Търново, в близост до българо-турската граница.На място министър Каракачанов се запозна с работата на Специалните сили, които демонстрираха пред представители на медиите и на местната власт, действия по възпиране на нелегални емигранти при навлизане на територията на Република България.\"Доволен съм от добрата координация между МВР и Министерството на отбраната, когато става въпрос за изпълнение на такава отговорна задача, каквато е охраната на границата. Ние сме длъжни да си защитаваме държавата\", обясни Каракачанов.По думите му армията ще остане на границата докато \"Гранична полиция\" има нужда от подпомагане, и докато българското общество има необходимост да бъде защитавано. Разработени са планове и има готовност при необходимост и поява на големи маси мигранти \"Гранична полиция\" да бъде усилена с до 2 700 военнослужещи с близо 500 единици техника.Каракачанов добави, че се засилва мигрантския натиск по граница в последния месец, като \"освен емигранти, които бягат от районите на военни действия в Близкия изток, имаме големи групи от хора, които идват от много по-далечни дестинации - Афганистан, Африка, които смятат, че в Европа могат да намерят по-лесен начин на живот\". Военнослужещите, които изпълняват задачи на границата, имат нужда от още техника, апаратура за нощно виждане, допълнителна екипировка за лична защита. Със средства от ЕС за охрана на границите ще бъде доставено голямо количество джипове и част от тях може да отидат за армията.Каракачанов съобщи, че предстои да се увеличи съставът на Специалните сили и да се създаде Командване на Силите за специални операции, както и на една нова група за специални операции в района на столицата.Командирът на Специалните сили бригаден генерал Явор Матеев посочи, че в последно време е засилен интересът към формированието. В последните години значително е подобрена въздушно-десантната подготовка, направено е много, но все още има нужда от нова автомобилна техника, средства за разузнаване, средства за индивидуална защита, посочи още бригаден генерал Матеев.\"Идеята за служба в армията трябва да стигне до хората. Не е вярно, че младите хора нямат интерес. Въпросът е да отворим професията на военния към обществото\", добави Каракачанов.", "date": "2018.09.17", "title": "Каракачанов е доволен от МВР и МО в охраната на границата "}
{"url": "https://news.bg/world/arheolozi-otkriha-sfinks-v-hrama-kom-ombo-v-asuan.html", "text": "Египетските археолози откриха статуя на сфинкс, докато източват вода от фараонския храм Ком Омбо близо до южния град Асуан, съобщава БиБиСи.Статуята на митичния звяр е с дължина около 28 см и височина 38 сантиметра и е направена от пясъчник.Вероятно датира от Птолемейската династия, която управлява Египет от 305 г. до 30-та година пр.н.е. Две релефа от пясъчник на Птолемей V са наскоро открити в храма.След коронацията на Птоломей V, който управлява от 210 г. до 180 г.пр.н.е., свещениците в Мемфис създават известния Розетски камък, който изброява неговите дела. Векове по-късно камъкът помага на експертите да се научат да четат древни египетски йероглифи.Храмът на Ком Омбо, където е намерен сфинксът, е построен по време на царуването на неговия син, Птолемей VI, където са боговете Собек и Хароерис.Ръководителят на отдела за археологически находки на Асуан, Абдул Монейм Саид коментира, че експертите ще извършат по-обстойни проучвания на статуята, за да разберат повече за нейната цел.Сфинкса представлява кралската власт в древен Египет, съчетавайки физическата сила на лъва със светската сила на царя. Великият сфинкс от пирамидите в Гиза е най-големият и най-известен.Стоящ на височина 20 метра и на дължина 57 метра, се смята, че е издълбана от варовик по време на Четвъртата династия и фараона Кафра, който управлявал от 2558 г. до 2532 г. пр.н.е.", "date": "2018.09.17", "title": "Археолози откриха сфинкс в храма Ком Омбо в Асуан"}
{"url": "https://news.bg/int-politics/balgarin-e-sred-4-te-nominatsii-na-evropeyskite-zeleni-za-shef-na-ep.html", "text": "Четирима Зелени влизат в състезанието, за да станат водещи кандидати на Европейска зелена партия за ЕП, съобщават от европейската партия.Те са Петра де Сютрер от Белгия, Бас Ейкаут, член на Европейския парламент, номиниран от Холандия, Ска Келер, член на Европейския парламент, номинирана от Германия и Атанас Шмит, номиниран от България.Съпредседателите на Европейската зелена партия Моника Фрасиони и Райнхард Бютикофер коментират, че аплодират всеки кандидат в тези важни европейски избори за бъдещето на съюза.\"Сега ще трябва да съберат подкрепата на най-малко 5 страни-членки в Европейската зелена партия до 28 септември, за да могат да продължат към следващата фаза\", допълват те.Делегатите на Европейската зелена партия в Европа след това ще изберат двамата водещи кандидати на следващия си Съвет в периода 23-25 ​​ноември в Берлин.", "date": "2018.09.17", "title": "Българин е сред 4-те номинации на европейските зелени за шеф на ЕП"}
{"url": "https://news.bg/society/grazhdani-i-zhurnalisti-protestirat-pred-stolichnata-sadebna-palata.html", "text": "Граждани и журналисти протестират пред столичната Съдебна палата. Според тях,  е посегателство срещу правото на обществото да бъде информирано и изразяват своята подкрепа към българския и румънския журналист, срещу нарушаването на техните права.\"Задържането на разследващите журналисти преля чашата, мотивира ме за този протест. Свободата на словото и печата е в основата на изграждането на демократично общество, което ние се опитваме да станем. Вече нямам дума за безобразията в България\", коментира пред БНР художникът Владо Руменов, организатор на протеста тази вечер.\"На практика в случая държавата съдейства за унищожаването на документи. Арестувани са тези, които са подали сигнала\", добави Руменов.\"Ще продължаваме да притискаме държавната администрация и да се опитваме да променим тези неща. Българските граждани сме в патова ситуация. Визираме европейските институции, но отговорът им е, че проблемите трябва да си ги решаваме вътре, защото сме суверенна държава\", обясни той.\"Капката, която преля нашето възмущение от управлението на Борисов. Всички негови управления са еднолични и каквото се случва в държавата е функция изцяло от него\", коментира пред БТВ Руменов.\"Важно е разследващите журналисти да бъдат оставени да си вършат работата, защото нямаме друг начин да разберем за корупция\" коментира пред БНТ Георги Милчев. \"Журналстиката не може да бъде казионна. Тя трябва да има свобода, за да може да реализира основната си функция. Да информира обществото не само за добрите новини, но и за нелицеприятните\", обясни Илиян Василев.\"Това преля чашата на търпението. Самият факт, че сме 119-и в света по свобода на словото ... Без журналистика, каква Европа\", добави Костадин Павлов. \"Според мен това не може да се случва в държава-членка на ЕС\", смята Петър Генов. \"Журналистическата свобода е фундаментът на всяко общество на едно общество. Ако няма такава няма общество, което функционира нормално\", коментира Александра.Припомняме, на 13-ти срещу 14-ти септември . Тримата са отведени за снемане на обяснения в РПУ Радомир, докато провеждат разследване.На 15 септември Съюза на демократичните сили -  по случая с арестуваните край Радомир журналисти от България и Румъния. Това пише в позиция на партията, изпратена до медиите.Също в събота, \"Демократична България\" настоя гласеният за вътрешен министър досегашен главен секретар на МВР Младен , по повод скандалния полицейски арест на двама журналисти край Радомир и отвеждането им с белезници в полицейски участък.И в \"Движение България на гражданите\" -  международно журналистическо разследване на мащабна корупция.Омбудсманът Мая  на журналисти, по време на осъществяване на тяхната професионална дейност. Тя бе категоричен, че освен противозаконното лишаване от свобода, се нарушават човешки права, свързани със свободата на словото и правото на гражданите да получават и търсят информация.", "date": "2018.09.17", "title": "Граждани и журналисти протестират пред столичната Съдебна палата"}
{"url": "https://news.bg/int-politics/putin-i-erdogan-s-nova-era-v-dvustrannite-otnosheniya.html", "text": "Турският президент Реджеп Тайип Ердоган заяви, че сътрудничеството между Турция и Русия ще бъде \"надежда за региона\".Той се срещна с руския държавен глава Владимир Путин в крайбрежния град Сочи. Срещата между двамата лидери продължи близо 2 часа, уточнява в. \"Хюриет\".Ердоган и Путин разговаряха на четири очи при затворени врати.\"Вярвам, че не само нашият регион, но и целият свят е вперил сега взор на Сочи\", каза Ердоган. Той дори добави, че резултатите от разговорите в руския курортен град ще донесат нова надежда в региона.Путин отбеляза, че отношенията между Турция и Русия \"се развиват положително\".Отношенията между Турция и Русия, икономиката и енергийните въпроси, както и регионалните и международни въпроси, по-специално Сирия, бяха сред обсъжданите теми.В турската делегация бяха външнияр министър Мевлют Чавушоглу, министърът на енергетиката и природните ресурси Фатих Дьонез, министърът на финансите Берат Албайрак, министърът на отбраната Хулуси Акар, министъра на търговията Рухсар Пекан, ръководителят на националната разузнавателна служба Хакан Фидан и други. Сред руската делегация бяха руският външен министър Сергей Лавров, министърът на енергетиката Александър Новак, министърът на отбраната Сергей Шойгу и говорителят на Кремъл Дмитрий Песков.", "date": "2018.09.17", "title": "Путин и Ердоган с нова ера в двустранните отношения "}
{"url": "https://news.bg/crime/motorist-se-blasna-v-kamion-i-zagina.html", "text": "Моторист загина при катастрофа на столичния булевард \"България\" , съобщиха от Нова телевизия.Инцидентът станал около 12:40 ч. По първоначална информация моторът се е блъснал в металоизвозващ камион.", "date": "2018.09.17", "title": "Моторист се блъсна в камион и загина"}
{"url": "https://news.bg/world/izrael-i-turtsiya-pregovaryat-za-vazstanovyavane-na-diplomaticheskite-otnosheniya.html", "text": "Израел и Турция водят преговори за пълно възстановяване на прекъснатите дипломатически отношения, пише \"Таймс оф Израел\".След протестите и насилието на границата с Газа през май тази година, при които загинаха повече от 60 палестинци, турският лидер Реджеп Ердоган обвини Израел за кръвопролитията и я нарече \"терористична държава\", извършила \"геноцид\". Турция отзова посланика си и изгони израелския посланик и консула в Истанбул. Израел отговори с изгонването на турския генерален консул в Йерусалим и привика турския шарже д'афер в Тел Авив за порицание.Според информацията на всекидневника Yedioth Ahronoth, ако последните разговори се окажат продуктивни, двете правителства се очаква да върнат посланиците си след еврейските празници или в началото на октомври - пет месеца след поредния дипломатически разрив между двете държави през последните години.В информацията се отбелязва, че двете държави са провели среща в Абу Даби през уикенда. Информацията не се потвърждава от двете правителства.През последните седмици Турция върна икономическото си аташе в Израел.", "date": "2018.09.17", "title": "Израел и Турция преговарят за възстановяване на дипломатическите отношения"}
{"url": "https://news.bg/int-politics/shefat-na-pentagona-obyavi-v-skopie-che-rusiya-se-mesi-v-referenduma-za-imeto.html", "text": "Военният министър на САЩ Джеймс Матис днес е на посещение в Бившата югославска република Македония (БЮРМ), като предупреди в Скопие, че Русия се опитва да се намеси в референдума за промяна на името на страната, включително чрез разпространяване на дезинформация.Приемането на договореното с Гърция име Северна Македония отваря вратата на страната за членство в НАТО и Европейския съюз, припомня \"Ройтерс\".БЮРМ насрочи за 30 септември референдума относно споразумението на правителството през юни със съседна Гърция за името Северна Македония.Матис е последният от поредицата западни лидери, включително германският канцлер Ангела Меркел, който е на посещение в Скопие и който призовава македонците да приемат споразумението.\"Просто гледаме как оформят собственото си бъдеще... не се оформя от някой друг\", коментира Матис пред журналисти на път за Скопие.\"Не искаме да виждаме Русия да върши там това, което се опитаха да направят в толкова много други страни\", изтъкна Матис, добавяйки, че намесата на Москва го притеснява.През юли Гърция изгони двама руски дипломати и забрани на други двама да влизат в страната заради това, че са се опитвали да подкупват длъжности лица и да подстрекават демонстрации за осуетяване на споразумението.Русия категорично отрече обвиненията и отговори реципрочно с експулсирането на гърци.Матис, който ще бъде в Скопие само в продължение на няколко часа, се срещна с македонския премиер Зоран Заев и министъра на отбраната Радмила Шекеринска, както и с президента Георги Иванов, който се противопоставя на споразумението.Вашингтон смята, че проруски групировки активно работят за подкопаване на референдума, като Москва се опитва да подкупва отделни хора и да разпространява дезинформация.\"Няма съмнение, че са прехвърляли пари и също така провеждат по-широки кампании за влияние\", заяви Матис и допълни, че не е ясно колко ефективни са били действията на Москва.Посланикът на Москва в Скопие разкритикува амбициите на БЮРМ да се присъедини към НАТО, изтъквайки, че тя може да се превърне в \"легитимна цел\", ако отношенията между НАТО и Русия се влошат допълнително.Междувременно Зоран Заев заяви, че нямало никакви доказателства за влияние на Русия в Македония. \"Нямам никакви доказателства за каквото и да е руско влияние. Руската федерация е приятел на Македония и тя няма нищо против интеграцията на Македония в Европейския съюз, въпреки че е против нашата интеграция в НАТО\", коментира македонският премиер.", "date": "2018.09.17", "title": "Шефът на Пентагона обяви в Скопие, че Русия се меси в референдума за името"}
{"url": "https://news.bg/crime/zhena-i-trima-mazhe-rakovodeli-trafik-na-narkotitsi.html", "text": "ГДБОП и Специализираната наказателна прокуратура разбиха организирана престъпна група за международен трафик на наркотици.Става въпрос за криминално проявени лица, съдени за наркотици и средно телесни повреди.Обвинени са 4 лица, сред които и една жена. Обвиняемите са задържани за 72 часа и утре ще бъде поискана постоянна мярка \"задържане под стража\". Организираната престъпна група е разпространявала наркотика на територията на Варна, Бургас, Пловдив, София, Габрово. Тя е действала от май 2017 г.Това каза ръководителят на специализирана прокуратура Даниела Начева на брифинг в Спецпрокуратурата.Групата е набирала малоимотни лица, пътували през европейски държави до Доминиканската република. Настанявани са в хотелски апартаменти за около седмица, поглъщали са капсули в количество от 80 до 100, съдържащи между 8 и 13 грама. След което са транспортирани обратно през европейски летища до Букурещ. Там са били посрещани от членовете на групата и са транспортирани в района на Стара Загора.На всяко едно от лицата са осигурявани документ и паспорт, така че да няма следа за тяхното движение, поясни Начева и допълни, че през границата на Доминикана са използвали международни паспорти.Заплащаната сума за услугата е между 3 - 5 000 лева. Последното лице е установено на 15 септември в Лисабон, защото му е прилошало. По последна информация то е погълнало 99 капсули.Общото количество кокаин намерено в човека от 15 септември е един килограм и сто грама. Директорът на ГДБОП Ивайло Спиридонов коментира, че въпросният канал се работи от края на миналата година, когато е била получена оперативната информация.От България се изпращали лица, които се пренасяли кокаин от Доминикана до България. Огромното количество наркотично вещество е било предвидено и за Унгария, освен за България, обясни Спиридонов.Има ли други лица, които са установени и са задържани по различни краища на света, поясни още шефът на ГДБОП и добави, че не би могъл да споменава имена на този етап на разследването. ", "date": "2018.09.17", "title": "Жена и трима мъже ръководели трафик на наркотици"}
{"url": "https://news.bg/world/tramp-zastana-zad-initsiativata-tri-moreta.html", "text": "Президентът на САЩ Доналд Тръмп потвърди подкрепата на Вашингтон за форум, който има за цел да засили свързаността между държавите от Източна Европа и да подобри отношенията между региона и САЩ и ЕС, информира АП.Тръмп писа до румънския президент Клаус Йоханис преди лидерите на 12-членната инициатива \"Три морета\" да се съберат, отбелязвайки, че форумът може да разшири инфраструктурата, бизнес връзките, да доведе до подсилване на енергийната сигурност и намаляване на търговските пречки.\"САЩ остават горди партньори в тези усилия...в този стратегически важен регион\", пише американският лидер.Председателят на Европейската комисия Жан-Клод Юнкер, американският енергиен секретар Рик Пери, президентът на Хърватия Колинда Грабар-Китарович и други държавни глави, включително Румен Радев, ще участват на двудневната среща на върха, на която ще обсъдят около 40 одобрени проекта, които имат за цел да засилят регионалната свързаност в транспорта, енергетиката и дигиталната област.В същото време в Букурещ ще се проведе бизнес форум, на който ще участват банкери и други представители.Инициатива \"Три морета\" е сътрудничество между страните членки на ЕС, разположени между Адриатическо море, Балтийско море и Черно море. Австрия е единственият член, който не е от бившия комунистически блок. Първата среща се проведе през 2016 г. Тръмп участва на втората среща във Варшава през 2017 г.", "date": "2018.09.17", "title": "Тръмп застана зад инициативата „Три морета”"}
{"url": "https://news.bg/health/nzok-pita-700-grazhdani-dali-pravilno-e-platila-za-lechenieto-im.html", "text": "В кампания за активното включване на здравноосигурени в контрола върху изразходването на пари за здраве, Националната здравноосигурителна каса - НЗОК изпрати писма на 700 произволно избрани пациенти.В писмата има информация за оказана и заплатена дейност на изпълнителите на медицинска помощ, договорни партньори на касата, за медицинска и дентална помощ за периода 2017 - 2018 г., отразена в информационната система на касата.За да подобри ефективността на контрола върху изразходването на средства, НЗОК очаква, ако пациентите установят разминаване в информацията, предоставена от касата и действително получената медицинска помощ, да подават сигнали пред директора на съответната РЗОК/НЗОК.Да информират, ако са недоволни от медицинските дейности, свързани с оказаната медицинска помощ, като: отчетена, но неизвършена медицинска дейност; качество на медицинската помощ, което не съответства на критериите за качество, определени в националните рамкови договори; отказан достъп до медицинска документация; получени от изпълнител на медицинска или дентална помощ суми без правно основание; поискани от изпълнител на медицинска или дентална помощ или от лечебно заведение суми, извън заплащаните от НЗОК за предоставени дейности.Сигнали може да се подават на електронен адрес grajdani@nhif.bg, на следните телефони: 02 9659 157, 02 9656 822, 02 9659 254, както и на адреса на Националната здравноосигурителна каса: 1407 София, ул. \"Кричим\" №1.За всеки сигнал ще бъде извършвана проверка от контролните органи на НЗОК/РЗОК и ще бъдат предприети законово установените мерки.За да може всеки здравноосигурен да влиза в личното си медицинско досие и сам да контролира реално получената медицинска дейност, трябва да си извади универсален код за достъп (УКД), издаден от НЗОК/РЗОК.От април 2013 г., когато започва да работи новата функционалност на персонализираната информационна система на НЗОК, до момента 100 878 здравноосигурени граждани са се възползвали от тази възможност и са си извадили УКД. Достъпът до досието е възможен и с Персонален идентификационен код (ПИК) на Националната агенция на приходите, или с електронен подпис.", "date": "2018.09.17", "title": "НЗОК пита 700 граждани дали правилно е платила за лечението им"}
{"url": "https://news.bg/world/izrael-zaplashi-siriya-sas-satelitni-snimki-na-dvoretsa-na-asad.html", "text": "Израел публикува снимки от най-новия си шпионски сателит с обекти дълбоко в Сирия, включително и с двореца на сирийския лидер Башар Асад, пише \"Таймс оф Израел\".Според изданието това е очевидно предупреждение към режима.Изображенията, направени от шпионския сателит Ofek 11, са публикувани от военното министерство във връзка с 30 г. от изстрелването на първия израелски орбитален спътник на 19 септември 1988 г.Трите снимки, публикувани от въоръжените сили, показват сирийския президентски дворец, известен като Двореца на народа, танкове в сирийска военна база и международното летище в Дамаск, което по непотвърдена информация е било подложена на израелска ракетна атака в събота.Публикуването на снимките може да се възприеме като показване на сила и мълчалива заплаха към Сирия, където Израел провежда въздушни удари срещу ирански цели - над 200 от 2017 г.Шпионският сателит Ofek 11 беше изстрелян на 13 септември 2016 г. с ракета \"Шавит\" - същият модел, който Израел използва за изстрелването на първия сателит Ofek преди 30 г.", "date": "2018.09.17", "title": "Израел заплаши Сирия със сателитни снимки на двореца на Асад"}
{"url": "https://news.bg/education/1170-zatvornitsi-zapochvat-uchebnata-godina.html", "text": "За цялата система за изтърпяване на наказанията, лишените от свобода, включени в учебната дейност, са 1170, като 130 от тях първокласници. Във всички затвори има разкрити училища.Справка на Главна дирекция \"Изпълнение на наказанията\" показва, че след София, където има 336 ученици /32 от тях първокласници/, най-висок е броят на учениците в Стара Загора - 187, в Ловеч - 143, в Бургас - 103, в Бобов дол - 95.През новата учебна година в средно училище \"Димитър Митев\" към затвора в Ловеч има 143-ма ученици от първи до 12 клас, а първокласниците са седем.\"Лишаването от свобода е достатъчно изпитание с трайни последици за всеки човек и за това времето на престоя трябва да се използва за позитивни дейности, които ще намалят риска от рецидив.\"С тези думи заместник-министърът на правосъдието Николай Проданов откри учебната година в средно училище \"Димитър Митев\" към затвора в Ловеч.В единствения затвор за жени в Сливен за включване в учебна дейност са проявили желание 55.14 пък са непълнолетните лишени от свобода, които от тази есен вместо в Бойчиновци, ще престъпят прага на класните стаи в напълно ново и модерно обзаведено училище във Враца.Проданов допълни, че успешното взаимодействие между затвора и училището е довело до подобряване на образованието в затвора.Училището към затвора в Ловеч предоставя възможност за завършване на основно или средно образование, и паралелно с това придобиване на професионална квалификация по професии.Получаването на диплома за завършена степен на образование не се различава от тези, получени в гражданските училища.Всички учители заемат преподавателското си място, според изискванията на МОН.", "date": "2018.09.17", "title": "1170 затворници започват учебната година"}
{"url": "https://news.bg/crime/otkriha-kokain-i-kanabis-v-kravta-na-25-godishniya-blasnal-baletist-vav-varna.html", "text": "Кокаин и канабис са открити от съдебно-химическата експертиза в кръвните проби на обвиняемия неправоспособен водач, причинил смъртта на велосипедиста във Варна и избягал от местопроизшествието.Съдебно-химическата експертиза, назначена от Окръжната прокуратура във Варна, е открила наличие на метаболит на тетрахидроканабинол и на бензоилекгонин в кръвните проби на 25-годишния Петър Здравков. Тези вещества се наблюдават само след употреба на канабис /марихуана/ и кокаин. И канабисът, и кокаинът са в списък 2 на веществата с висока степен на риск и са поставени под специален забранителен режим.Представеното от защитата на обвиняемия в съдебната зала удостоверение за промени в постоянния адрес показва, че същото е подадено на 11 септември в 14,05 часа. На същата дата и почти по същото време 20 часа след тежкия пътен инцидент Петър, придружен от адвоката си, се предаде в поделение на МВР, след като е обявен за общодържавно издирване. На нито един от известните му адреси обвиняемият, не е открит тогава.С определение на Варненския окръжен съд в момента обвиняемият е в ареста с мярка за неотклонение \"Задържане под стража\". Ако бъде обжалвана, съдебното заседание в Апелативния съд ще бъде утре, 18 септември.При евентуално обжалване Окръжната прокуратура във Варна ще представи доказателства за описаните по-горе факти на Апелативната прокуратура, за да могат да бъдат взети предвид от Апелативния съд.Припомняме, на 10 септември  на бул. \"Приморски\", близо до кръстовището с ул. \"Македония\" във Варна и избяга.Пострадалият 39-годишен балетист Мартин Чикалов почина, а . , причинил смъртта на велосипедист и избягал от мястото на катастрофата.", "date": "2018.09.17", "title": "Откриха кокаин и канабис в кръвта на 25-годишния, блъснал балетист във Варна"}
{"url": "https://news.bg/crime/sadyat-anglichanin-za-shofirane-s-nad-2-promila-alkohol.html", "text": "Районна прокуратура-Свиленград наблюдава бързо производство спрямо Д.Е., гражданин на Великобритания, за шофиране с 2,52 промила алкохол в кръвта.На 16 септември на ГКПП \"Капитан Андреево\", полицаи извършили проверка на Д.Е., който управлявал микробус с български регистрация.Водачът пътувал от Турция за България.Д.Е. притежава карта за постоянно пребиваващ в България.Предстои Районната прокуратура в Свиленград да повдигне обвинение и да се определи мярката за неотклонение.", "date": "2018.09.17", "title": "Съдят англичанин за шофиране с над 2 промила алкохол"}
{"url": "https://news.bg/world/srabski-general-predlozhil-da-se-svali-helikopterat-sas-slobodan-miloshevich.html", "text": "Сръбски генерал предложил да се свали хеликоптерът със Слободан Милошевич, информира B92.Бившият началник на генералния щаб на югославската армия Небойша Павкович заяви пред Balkan Info, че е предложил на тогавашния президент Воислав Кощуница (2000 - 2003 г.) да свалят хеликоптер, превозвал бившия президент Слободан Милошевич.Информацията е съобщена от всекидневника \"Блиц\".Вестникът припомня в статията си, че генерал Павкович е признат за виновен по обвинения във военни престъпления в Косово от трибунала в Хага. Изданието отбелязва, че този коментар е направен в затвор във Финландия.Генералът е описван като един от ключовите играчи около Милошевич по време на войната в Косово. Павкович разказа за нощта преди предаването на Милошевич на трибунала.\"\", разказа Небойша Павкович.\"\", добави Павкович, който по това време беше началник на генщаба.", "date": "2018.09.17", "title": "Сръбски генерал предложил да се свали хеликоптерът със Слободан Милошевич"}
{"url": "https://news.bg/int-politics/ekspremier-na-izrael-namekna-che-netanyahu-mozhe-da-posledva-sadbata-na-chaushesku.html", "text": "Бившият премиер на Израел Ехуд Барак обвини наследника си на поста Бенямин Нетаняху, че подражава на румънския диктатор Николае Чаушеску и намекна, че може да го споходи същата съдба, предизвиквайки обвинения в подбуждане към насилие, съобщават израелските медии.Барак, който е чест и остър критик на Нетаняху, обвини израелския премиер в прокарването на корупционно законодателство, само за да осигури политическото си оцеляване, сравнявайки го с румънския комунистически диктатор, който беше прогонен от властта по време на бунтовете през 1989 г. и след това бързо беше екзекутиран.\"Моралният разпад на Нетаняху създаде закони, чиято единствена цел е да помогнат на правителството да избегне скандалите, свързани с корупция, подкупи и нарушаване на доверието, в които е подозирано\", изтъкна Барак в реч в Тел Авив.\"Това е израз на морална деградация, която не работи за доброто на гражданите, а за подчинение на очевидно корумпиран лидер. Това напомня повече за Елена и Николае Чаушеску, отколкото за общество за пример или светлина за народите\", допълни бившият премиер на Израел.\"Страната, която го доведе на власт, е тази, която ще свали от власт този, който унищожава страната и нейните граждани\", подчертал още Барак.В отговор на речта на Ехуд Барак, от партията \"Ликуд\", чийто лидер е Нетаняху, коментираха, че бившият министър-председател \"подбужда убийството\" на премиера.Нетаняху понастоящем е заподозрян по три случая за корупция, въпреки че не са му повдигнати обвинения. Редица закони, които бяха приети наскоро, се разглеждат като опит да го защитят от разследванията, като например законодателство, което ще попречи на полицията да публикува препоръки за привличане под отговорност на заподозрени.Чаушеску властваше над Румъния с железен юмрук в продължение на десетилетия до 1989 г., когато насилствени протести срещу корупцията на властта го принудиха заедно със съпругата му Елена да избягат от Букурещ в края на декември 1989 г.Те бяха екзекутирани на 25 декември същата година, след като бяха заловени от войници, лоялни на временното правителство.Барак, за когото се смята, че има стремежи да се завърне по върховете на политическата власт, в миналото яростно разкритикува Нетаняху заради разследванията за корупция и го призова да се оттегли.В отговор на атаката на \"Ликуд\", Барак намекна в \"Туитър\" за обвиненията, че Нетаняху е участвал в подбуждане на насилие преди покушението през 1995 г. на тогавашния израелски премиер Ицхак Рабин.", "date": "2018.09.17", "title": "Експремиер на Израел намекна, че Нетаняху може да последва съдбата на Чаушеску"}
{"url": "https://news.bg/crime/arestuvanite-zhurnalisti-bili-s-nezakonni-deystviya-spored-spiridonov.html", "text": "Шефът на ГДБОП Ивайло Спиридонов не би могъл да разбере как хора, които се борят за справедливост, са използвали незаконни действия.Такъв коментар направи той във връзка със задържаните журналисти край Радомир.Той обясни, че по случая е образувано досъдебно производство, но отказа да разкрие повече информация по случая, тъй като щял да навлезе в работата на местния прокурор от Радомир.Стана ясно, че на територията на село Ъгълница са намерени опожарени документи, а Спиридонов и добави, че на територията на София е бил открит и автомобил с документи, предвидени за унищожаване.Много пъти сме получавали информация от \"Бивол\" за подготвени или извършени престъпления, разкри шефът на ГДБОП, но посочи и своята гледна точка към разразилия се скандал, че \"гледаме един тъп филм с измислен сценарии\".Спиридонов посочи още, че .Припомняме, на 13-ти срещу 14-ти септември . Тримата са отведени за снемане на обяснения в РПУ Радомир, докато провеждали разследването.Единият от задържаните е журналистът Димитър Стоянов, а другият е румънски журналист. Всичко започва, когато журналистите подават сигнал до ГДБОП за фирма в района на Перник и Радомир, която се готви да гори секретни документи. На 15 септември Съюза на демократичните сили -  по случая с арестуваните край Радомир журналисти от България и Румъния. Това пише в позиция на партията, изпратена до медиите.Също в събота, \"Демократична България\" настоя гласеният за вътрешен министър досегашен главен секретар на МВР Младен , по повод скандалния полицейски арест на двама журналисти край Радомир и отвеждането им с белезници в полицейски участък.И в \"Движение България на гражданите\" -  международно журналистическо разследване на мащабна корупция.Омбудсманът Мая  на журналисти, по време на осъществяване на тяхната професионална дейност. Тя бе категоричен, че освен противозаконното лишаване от свобода, се нарушават човешки права, свързани със свободата на словото и правото на гражданите да получават и търсят информация.", "date": "2018.09.17", "title": "Арестуваните журналисти били с незаконни действия, според Спиридонов"}
{"url": "https://news.bg/world/orban-nedopustimo-e-es-da-ni-otnema-pravoto-da-zashtitavame-granitsite-si.html", "text": "Недопустимо е ЕС да отнема правото на Унгария да защитава границите си.Това заяви унгарският премиер Виктор Орбан пред парламента на страната, информира \"Ройтерс\".Той разкритикува предложение на германския канцлер Ангела Меркел да се подсили граничната агенция Фронтекс.Може да се приветства, че вместо мигрантски квоти ЕС най-накрая обърна внимание на охраната на границите, коментира Орбан.Но не е правилно да ни се отнема правото да защитаваме границите, Брюксел иска да поеме отговорност за това вместо нас, подчерта той.Орбан каза още, че ще представи позицията си на среща на лидерите на ЕС в Залцбург по-късно тази седмица.", "date": "2018.09.17", "title": "Орбан: Недопустимо е ЕС да ни отнема правото да защитаваме границите си"}
{"url": "https://news.bg/crime/izdirvat-birmata-i-sinovete-mu-zaradi-proizvodstvo-na-tsigari.html", "text": "9 души са привлечени към досъдебното производство, което се води за незаконната фабрика за цигари край Пловдив. Трима от обвинените са от кръга в Пловдив, които са държали стоката.Това стана ясно на брифинг в спецпрокуратурата.Част от групата са Евлоги Георгиев - Голямата Бирма, и синовете му Георги и Антон Станоеви. Те не са открити от органите на реда. \"Предприети са мерки, издирват се и ще бъдат установени\", закани се прокурор Начева. За един от членовете на групата се знае, че е напуснал страната. Прокурор Начева не уточни име.Останалите шест лица са се заминавали с финансирането на незаконните фабрики за цигари. осигурявали са помещенията чрез подставени лица, на името на чиито фирми са наемани помещенията с машините и съоръженията за производството и нарязването на тютюна, както и са организирали пригодяването на помещенията така, че работниците трайно да се установят там.Касае се за 40 тона намерен тютюн, 50 000 кутии цигари.", "date": "2018.09.17", "title": "Издирват Бирмата и синовете му заради производство на цигари"}
{"url": "https://news.bg/world/na-uolstriyt-nay-visokite-zaplati-ot-krizata-prez-2008-g.html", "text": "Заплатите на Уолстрийт през миналата година достигнаха най-високото си ниво от финансовата криза през 2008 г., информира АП.Данните за приходите на Уолстрийт са публикувани в доклад на щатския ревизор Томас ди Наполи.Средната заплата в сектора в Ню Йорк през 2017 г. е била 422 500 щатски долара - ръст от 13%.Това е и най-високоплатеният сектор в града.В доклада на Томас ди Наполи е установено още, че печалбата преди данъците през 2017 г. е 24,5 милиарда долара.", "date": "2018.09.17", "title": "На Уолстрийт най-високите заплати от кризата през 2008 г. "}
{"url": "https://news.bg/crime/zadarzhaha-69-godishen-zhatvar-na-kanabis-v-kyustendilsko.html", "text": "Полицаи задържаха 69-годишен жътвар на канабис в Кюстендилско, съобщи МВР. В къщата му служителите на реда откриха нива, засята с канабис в района на с. Четирци, общ. Невестино. Установено е, че растенията са от рода на канабис и са с височина 2.90 м.За отглеждането им е била организирана напоителна система. Полицаите са иззели 61.500 кг суха листна маса от дрогата, разпределена в буркани. Изкоренените стръкове са с общо тегло 43 кг.Предстои искане за постоянното задържане на обвиняемия.", "date": "2018.09.17", "title": "Задържаха 69-годишен жътвар на канабис в Кюстендилско"}
{"url": "https://news.bg/world/marin-lyo-pen-poiska-es-da-bade-zamenen-ot-sayuz-na-evropeyskite-natsii.html", "text": "Лидерът на френската партия \"Национално обединение\" (бившият \"Национален фронт\") Марин льо Пен обяви, че миграционната политика е изчерпала ЕС и предложи всички конструктивни политически сили в Европа да се обединят за замяна на ЕС със Съюз на европейските нации, информира ТАСС.Френският политик представи програмата на партията за предстоящите през 2019 г. избори за Европейски парламент по време на среща на партията в град Фрежюс в Южна Франция., обяви Льо Пен в речта си, предадена от телевизия BFM.Според Льо Пен ЕС се е превърнал в \"диктатура, която унищожава народите, използва насилие срещу народите, против британците и поляците, които не се подчиняват на законите, а също така прибягва до шантаж срещу всички останали\". уверена е Льо Пен.Тя посочи като основни съюзници в Европа италианското движение \"Лига\" на Матео Салвини и Австрийската партия на свободата на Хайн-Кристиан Щрахе.По думите на френския крайнодесен лидер това политическо обединение ще \"защити нациите и цивилизацията\".Изборите за Европейски парламент ще се проведат от 23 до 26 май 2019 г.", "date": "2018.09.17", "title": "Марин льо Пен поиска ЕС да бъде заменен от Съюз на европейските нации"}
{"url": "https://news.bg/world/marosh-shefchovich-se-kandidatira-za-shef-na-ek-ot-partiyata-na-sotsialistite.html", "text": "Заместник-председателят на Европейската комисия (ЕК) и еврокомисар по енергетиката Марош Шефчович (Словакия) обяви готовността си да бъде кандидат на социалистите за председател на ЕК, съобщава EUObserver.Той се надява да бъде \"водещият кандидат\" на Партията на европейските социалисти (ПЕС).Германският евродепутат Манфред Вебер е спряган за основен избор на Европейската народна партия за председател на Европейската комисия.През май 2019 г. в ЕС ще се проведат избори за Европейски парламент.", "date": "2018.09.17", "title": "Марош Шефчович се кандидатира за шеф на ЕК от партията на социалистите"}
{"url": "https://news.bg/world/belgiya-obmislya-dopitvane-do-naroda-za-smyanata-na-chasovoto-vreme.html", "text": "Премиерът на Белгия Шарл Мишел възнамерява да пита гражданите какво часова време да бъде използвано в страната, пише The Brussels Times.Освен това Мишел иска консултации с колегите си от Холандия и Люксембург преди да бъде взето решение за прекратяване на промяната на стрелките на лятно или зимно часово време.Белгия прие промяна на времето през 1977 г. Причината - намаляване консумацията на енергия.Европейската комисия подкрепя окончателно решение до март 2019 г., което ще прекрати промяната на часовото време. Страните членки сами трябва да решат дали желаят да останат на зимно или лятно часово време.Но Мишел желае единен подход с партньорите от Бенелюкс.\"Би било нелепо да има различен избор в Бенелюкс. Желая да постигнем споразумение по този въпрос с моите колеги до следващия Европейски съвет\", коментира премиерът.Говорител на правителството отбеляза, че министър-председателят също така желае да попита и белгийците, макар че не е ясно дали подобно допитване ще бъде организирано в Холандия и Люксембург.", "date": "2018.09.17", "title": "Белгия обмисля допитване до народа за смяната на часовото време"}
{"url": "https://news.bg/politics/rosen-zhelyazkov-stava-transporten-ministar.html", "text": "Председателят на Комисията за регулиране на съобщенията Росен Желязков е номинацията за новия транспортен министър, който да замени министърът в оставка Ивайло Московски.Това съобщи лидерът на \"Атака\" Волен Сидеров след Коалиционен съвет при премиера Бойко Борисов тази сутрин.Припомняме, Росен Желязков бе главен секретар на Министерски съвет в първия кабинет на Бойко Борисов. След това , а към момента .Името му стана известно като единственият обвинен за аферата \"Костинброд\" от изборите след първата оставка на Борисов. Росен Желязков чу .Волен Сидеров заяви още, че коалиционният съвет ще поиска среща с президента Румен Радев, на която да се изяснят абсолютно всички обстоятелства, свързани с освобождаването на Младен Маринов от поста главен секретар на МВР.\"Липсата на диалог и не разбирането между институциите не е добре и е лошо за развитието на държавата\", обясни Сидеров и допълни, че всичко, което не е съгласувано, не е представено и не е обсъдено, трябва да се изясни, за да няма съмнение държавният глава, че нещо се върши в държавата през неговата глава и без неговото съгласие.Към настоящия момент указът за освобождаване на Младен Маринов от поста главен секретар на МВР не е подписан, уточни Цветанов и добави, че от изявленията, направени от държавния глава от Рига, може да се съди, че той ще подпише указа.\"Съгласувателната процедура е задължителна при назначаването на бъдещата овакантена длъжност главен секретар, но когато има изявление от самия главен секретар за освобождаването на длъжността, сами разбирате, че сме в съвсем друга хипотеза\", обясни той.Цветанов изтъкна, че е предвидена среща с президента Румен Радев, защото правителството по никакъв начин не желае да има проблеми и конфронтации с президентската институция и със самия държавен глава.\"Надявам се, че разумът ще надделее и това, което е в задълженията и правомощията на Министерския съвет е да съгласува последващата процедура, която е за назначаването на освободената длъжност главен секретар в лицето на Младен Маринов\", обясни председателят на парламентарната група на ГЕРБ.Предвижда се в четвъртък на първа точка в дневния ред на Народното събрание да се гледат оставките на тримата министри (Московски, Радев и Нанков - б.р.), но всичко зависи от президента Радев.Той отправи призив към БСП, тъй като те най-много са настоявали за оставките и са обвинявали, че ГЕРБ умишлено бавят оставките, да говорят с техния президент Румен Радев и да го помолят да подпише указа за освобождаването на Младен Маринов от поста главен секретар на МВР.На Коалиционния съвет е взето решение и всеки месец да има допитване до всички министри с ясно отчетни данни какво е свършено и какво предстои да се направи в страната, обеща атакистът.На брифинга след Коалиционния съвет Цветанов и Сидеров засегнаха и темата с планираното увеличение в държавния сектор от 1 януари 2019 г. Лидерът на \"Атака\" изрази своето одобрение на решението.Председателят на ПГ на ГЕРБ Цветан Цветанов изрази надежда, че с предвиденото 10% увеличение на заплатите на държавните служители от началото на следващата година, мотивацията да е в пъти по-голяма, да си вършат добре работата, с което и изискванията ще бъдат много по-големи., които бяха насрочени за 13 септември.На заседанието шефът на НС Цвета Караянчева заяви, че не е постъпил указ от държавния глава за освобождаване на Младен Маринов като главен секретар на МВР.Президентът Румен Радев беше  в Латвия.След   Александър Манолов бе предложен за транспортен министър, Младен Маринов за вътрешен министър, а Петя Аврамова за мястото на регионалния министър Николай Нанков.Малко след това  заради медийна атака срещу него и целия кабинет.На 31 август , които бяха поискани от премиера след , в който загинаха 17 души.От БСП . С коментар по темата излезе и ", "date": "2018.09.17", "title": "Росен Желязков става транспортен министър"}
{"url": "https://news.bg/int-politics/shveytsariya-skastri-shpionazha-na-rusiya-na-svoya-teritoriya.html", "text": "Швейцария затегна процедурата за акредитиране на руски дипломати заради подозрения за незаконна дейност, съобщиха от външното министерство на Алпийската република, цитирани от руските медии.\"Външното министерство призова Русия незабавно да прекрати незаконните дейности в Швейцария срещу швейцарски субекти. Прегледът на руските кандидатури за акредитация беше затегнат\", изтъкна говорителят на швейцарското ведомство.Вчера швейцарски вестник публикува материал, в който твърди, че всеки четвърти руски дипломат в Швейцария е служител на спецслужбите.Изданието също така написа, че постоянната мисия на Русия в ООН в Женева категорично е извършвала шпионаж. Руското посолство разкритикува информациите като \"безпочвени\".Дипломатическата война на думи между Швейцария и Русия се засили през последните дни, след като през последните дни излязоха на бял свят два случая на шпионаж.Външното министерство на Алпийската република е привикало посланика на Москва в Берн Сергей Гармонин, за да протестира срещу руските действия в Швейцария.В изявлението на швейцарското външно министерство не са посочени конкретни казуси, но то дойде ден след като се появиха информации в медиите, че руски шпиони са се опитали да проникнат в лабораторията, която направи изследвания на проби от нервнопаралитичното вещество, използвано срещу руския двоен агент Сергей Скрипал и дъщеря му Юлия в английския град Солсбъри през март.Лабораторията също така проучва бойни отровни вещества от този тип, използвани от сирийското правителство, на което Русия е съюзник, в конфликта в страната.Това е третият път, в който швейцарското външно ведомство привиква руския посланик през тази година, за да протестира срещу атаки, извършени срещу организации, работещи в Швейцария.В последния случай, швейцарското правителство на 15 септември потвърди информациите, че холандските власти са арестували и експулсирали двама руски шпиони по-рано тази година, след като двамата са се опитали да проникнат в швейцарската лаборатория.Междувременно швейцарски прокурори разкриха, че разследват кибератака от март 2017 г. срещу Световната антидопингова агенция (УАДА), чиято централа се намира в Швейцария. УАДА изключи руската антидопингова агенция през 2015 г. заради подкрепяна от държавата програма за допингиране на руските спортисти.Русия, както винаги, отрича обвиненията.", "date": "2018.09.17", "title": "Швейцария скастри шпионажа на Русия на своя територия"}
{"url": "https://news.bg/politics/radev-ne-barza-da-podpishe-ukaza-za-mladen-marinov.html", "text": "Поради липса на съгласуване президентът Радев не е подписал указа за освобождаването на Младен Маринов от поста главен секретар на МВР.Това стана ясно от думите на държавния глава Румен Радев пред медии след като откри учебната година за НГДЕК.Стана ясно още, че президентът няма да бърза да изпълни искането на Министерски съвет.Радев отказа да изрази мнение за избора на Маринов за поста министър на МВР и заяви, че няма да коментира темата с освобождаването на Маринов, тъй като секретарят по правни въпроси проф. Друмева е разяснила какви са нормативните изисквания за подписване на указ.На най-високо ниво трябва да даваме пример за законност и спазване на всички нормативни документи, ако искаме да има законност в държавата, заяви Румен Радев и призова да се спазва законът.\"Аз имам ангажимент единствено към неговото освобождаване от позицията главен секретар на МВР. След всички проблеми и провали в МВР премиерът преценява дали това е най-удачният избор за министър. Негово е решението, негова е отговорността\", подчерта президентът.Във връзка с очакваните действия от страна на Министерски съвет, Радев се позова на нормативните документи. По думите му има си изисквания за стартиране на процедурата по освобождаване. Припомняме, заради неподписан указ от страна на президента, гласуването на оставките в кабинета на 13 септември, не успя да се състои. Тогава президентът Румен Радев беше на среща в Рига, Латвия. Очакваше се, че днес указът вече ще бъде подписан, но това не стана. Малко преди държавният глава да коментира лаконично случая, се разбра, че неофициално, а през медиите представители на управляващата коалиция ще търсят среща в държавния глава, за да изяснят казуса с освобождаването на главния секретар Младен Маринов.Оказва се, че проблем за процедурата е факта, че самият Маринов е огласил напускането на поста си, без да е издаден указ за това. Според Цветан Цветанов това може да бъде преодоляно.Едва след втория коалиционен съвет управляващите се разбраха за оставките, като Александър Манолов бе предложен за транспортен министър, Младен Маринов за вътрешен министър, а Петя Аврамова за мястото на регионалния министър Николай Нанков.Казусът с Младен Маринов, за когото правителството вече е изпратило искане до президентството, не остана единствен.Номиниранията за мястото на Ивайло Московски Александър Манолев помоли да бъде оттеглена номинацията му заради медийна атака срещу него и целия кабинетВ момента вече трета седмица правителството Борисов 3 функционира с трима министри в оставка, след като на 31 август Нанков, Московски и Радев подадоха оставките си, поискани малко преди това от премиера. Мотивът за това беше поемане на политическа отговорност за трагичния инцидент край Своге, в който загинаха 17 души.", "date": "2018.09.17", "title": "Радев не бърза да подпише указа за Младен Маринов"}
{"url": "https://news.bg/world/anarhisti-udariha-posolstvoto-na-iran-v-atina.html", "text": "Посолството на Иран в Атина беше подложено на атака от анархистката група Rouvikonas тази сутрин, пише \"Катимерини\".Групата потвърди, че е извършила атака срещу дипломатическата мисия.Десетима нападатели са хвърлили бутилки с боя по посолството в атинския квартал \"Психико\" и са избягали с мотоциклети след инцидента. Те са счупили и прозорци. Представител на групировката коментира, че нападението е в отговор на \"бруталната репресия\" на Иран срещу кюрдите след иранска ракетна атака срещу кюрди в Ислямската република, при която загинаха 15 души, а повече от 40 души пострадаха по-рано този месец.\"Ние извършихме това действие като минимален отговор на екзекуцията на двама кюрдски другари от иранския фашистки режим\", отбеляза организацията.Нападението е станало малко след 06,00 часа местно време.В събота иранска медия информира, че членове на партия \"Комала\" от Ирански Кюрдистан са хвърляли камъни по иранското посолство в Париж, но партията отхвърли обвиненията, уверявайки, че не стои зад атаката.\"Комала\" е комунистическа партия на иранските кюрди, която действа в Ирак след изгонването й от Иран през 1979 г.Rouvikonas, което означава Рубикон на гръцки, е извършила няколко подобни нападения срещу агенции, правителствени сгради и посолства, включително срещу дипломатическите мисии на Израел, Испания и Франция.", "date": "2018.09.17", "title": "Анархисти удариха посолството на Иран в Атина"}
{"url": "https://news.bg/society/50-namalenie-osiguryava-bdzh-za-uchenitsi-i-studenti.html", "text": "Във връзка с началото на учебната година БДЖ предоставя намаления за всички ученици и студенти. Те имат право да пътуват с 50 % намаление от редовната цена на билета във втора класа на всички пътнически и бързи влакове.За да могат да ползват отстъпката е необходимо да си закупят железопътна карта \"Учащ\".Тя се издава във всички железопътни гари и бюра в страната срещу снимка и уверение от съответното учебно заведение.Цената е 1.00 лв. и е важи от 1-и октомври до 30-и септември на следващата година.Железопътният превозвач предлага и допълнителни преференции за учениците и студентите, които си закупят картата.Срещу тази карта, учащите могат да закупят отново с 50 % отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска.Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака.БДЖ предлага и 75 % намаление от редовната цена на билетите за организирани групи от минимум 10 души.Преподавателите, които придружават групата (1 преподавател на 10 учащи), ползват същото намаление.За груповото пътуване е необходимо да се попълни и формуляр със списък и данни на учениците.", "date": "2018.09.17", "title": "50% намаление осигурява БДЖ за ученици и студенти"}
{"url": "https://news.bg/world/politsay-naragan-v-bryuksel.html", "text": "Белгийската полиция простреля и рани мъж, след като е нападнал полицай с нож в северен квартал на Брюксел.\"Инцидентът се случи в парка \"Максимилиен\", където полицай беше леко ранен, след като мъж го нападна с нож, като колегите му използваха палки и сълзотворен газ, за да неутрализират нападателя; той продължи да напада и тогава полицаят трябваше да използва оръжието си; той също беше ранен\", уточни говорител на полицията в Брюксел.Нападателят, чиято самоличност остава неизвестна, е бил прострелян в гърдите и крака, като е бил откаран в болница и е в тежко състояние.Пострадалият полицай е в болница, но е леко ранен.Паркът, където е извършена атаката, е известен с обстоятелството, че бездомни имигранти редовно правят импровизирани лагери там, обикновено временно, докато чакат възможността да се доберат до Великобритания.", "date": "2018.09.17", "title": "Полицай наръган в Брюксел"}
{"url": "https://news.bg/politics/radev-prizova-uchenitsite-da-otstoyavat-duhovnostta-chovechnostta-i-dostoynstvoto.html", "text": "В аулата СУ \" Свети Климент Охридски президентът Румен Радев тържествено откри учебната година в НГДЕК \"Константин-Кирил Философ\"и призова учениците да отстояват духовността, човечността и достойнството.\"Впечатляващи са вашите богати традиции, мостовете, които градите между минало, настояще и бъдеще. Днес имаме особена нужда от мъдрост, а тя е закодирана в много поколения преди нас\". Това каза президентът на Република България по време на официалното откриване на учебната година на Национална гимназия за древни езици и култура \"Константин-Кирил Философ\", която е статут на лицей към СУ \"Свети Климент Охридски\".\"Днес малки и големи ще прекрачат прага на училището, за да поемат по пътя към знанието. Помнете, че каквото и да изберете, най-важното е да не спирате да отстоявате с думи и дела територията на духовността, човечността и достойнството. Където и да отидете, каквото и да вършите, го правете с мисълта за България\", заяви още той.\"Искам да изкажа своето дълбоко уважение към вас - българските учители, защото без вашето вдъхновение прогресът на обществото е невъзможен. На вас скъпи ученици пожелавам все така всеотдайно във вашите сърца да гори пламъка на познанието. Нека никога не забравяте, че най важния урок е, че всички мечти се постигат с любов, много труд, вяра и всеотдайност\", допълни още президентът Радев.Директорът на класическата гимназия Мариела Папазова произнесе поздравително слово и акцентира върху успехите на възпитаниците и ролята на гимназията да съхранява българската духовност и култура. Първият учебен ден е животворно събитие в нашето битие - символ на почитта на българина към образованието, той отразява стремежът на българина към духовност, наука и просвещение, добави тя.На официалното откриване присъстваха и зам.-министърът на културата и ректорът на СУ \"Свети Климент Охридски\" проф. Анастас Герджиков.Президентът поздрави и всички първокласници в страната и им пожела \"смело да крачат по необятния път на познанието\".", "date": "2018.09.17", "title": "Радев призова учениците да отстояват духовността, човечността и достойнството"}
{"url": "https://news.bg/world/mh17-e-svalen-s-raketa-ot-1986-g-pritezhanie-na-ukrayna-obyavi-moskva.html", "text": "Министерството на отбраната на Русия съобщи нови подробности по случая със сваления самолет MH17 в Източна Украйна през 2014 г., информират местни агенции.Ведомството обяви, че използваната ракета срещу MH17 е била доставена във войскова част 20152 на 29 декември 1986 г., която се е намирала в Украинската съветска социалистическа република. След разпадането на СССР, според информацията на министерството, ракетата не е върната на територията на Руската Федерация.Всички 298 души на борда на Боинг 777 загинаха при полета от Амстердам до Куала Лумпур. Той бе ударен от ракета от територията на сепаратистите в Украйна. Русия твърди, че нито едно от оръжията не е използвано.Воденото от Холандия международно разследване заключи, че ракетата от зенитно-ракетен комплекс \"Бук\" е на руските въоръжени сили, конкретно на 53-та зенитна бригада в Курск.От руското военно министерство съобщиха днес, че ракетата е произведена в предприятие в Подмосковието през 1986 г.Серийният номер на останките от ракетата, с която е свален пътническият самолет MH17 на Малайзийските авиолинии в Източна Украйна, показва, че е произведена през 1986 г. Ракетата е собственост на Украйна, обявиха руските военни.Има два серийни номера на ракетата, които са на двигателя и на носа на ракетата, според водения от Холандия разследващ екип.Военното министерство на Русия обяви, че ракетата е със сериен номер 8868720.Пред журналисти генерал Николай Паршин показа документи за ракетата. От разсекретените документи става ясно, че е произведена в Долгопрудни, Подмосковието, през 1986 г.Ракетата е изнесена от завода на 29 декември 1986 г. и е доставена на военно звено 20152 в днешна Украйна. Сега се нарича 223-ти противовъздушен полк от украинските сили. Генералът смята, че полкът участва в сраженията срещу сепаратистите в Източна Украйна от юни 2014 г.Руските военни добавиха, че са изпратили всички материали на холандските разследващи.Генерал Игор Конашенков, който организира брифинга, припомни, че Украйна не е предоставила радарна информация на холандските разследващи. Според него документите за ракетата все още трябва да са в Украйна.Министерството на отбраната на Русия публикува и аудиозапис от разговор между украинските военни, който доказва вината на Киев. Според ведомството записаният глас е на украинския полковник Руслан Гринчак, който е отговарял за въздушния контрол в зоната на операции в Донбас.Разговорът се е състоял през 2016 г. в Одеска област при подготовка на радарна станция.", "date": "2018.09.17", "title": "MH17 е свален с ракета от 1986 г., притежание на Украйна, обяви Москва"}
{"url": "https://news.bg/education/fandakova-pozdravi-stolichani-i-uchenitsi-za-dneshniya-dvoen-praznik-v-sofiya.html", "text": "С изпълнение на духовия оркестър и тържествено вдигане на знамето под звуците на Химна на Република България започна тържеството по случай новата учебна година в Първа английска езикова гимназия. Много настроение, цветя и балони превърнаха деня в пъстър празник.Кметът на столицата Йорданка Фандъкова произнесе приветствено слово и поздрави учениците и учителите на една от най-елитните гимназии в София. Тя подчерта големия авторитет на училището, видно от високите резултати на възпитаниците при външното оценяване след 7-ми клас.Кметът поздрави и гражданите на София по случай празника нанстолицата. \"Нека мъдростта да ни води към това да направим града си по-добър\", каза в словото си Фандъкова.Училището отбелязва 60-годишния си юбилей и официално откри нов корпус с 16 класни стаи и Актова зала. С проекта са ангажирани Столична община и район Оборище. Предстои изграждането на спортен корпус и нови класни стаи.Ежегодно Първа английска езикова гимназия приема 182 ученици, разделени в седем паралелки.", "date": "2018.09.17", "title": "Фандъкова поздрави столичани и ученици за днешния двоен празник в София"}
{"url": "https://news.bg/int-politics/poroshenko-podpisa-ukaz-za-kasane-na-dogovora-za-priyatelstvo-s-rusiya.html", "text": "Президентът на Украйна Петро Порошенко е подписал указ за влизане в действие на решението на Съвета за национална сигурност и отбрана от 6 септември за прекратяване действието на договора за приятелство, сътрудничество и партньорство между Украйна и Русия, съобщават руските медии.Договорът за приятелство между двете страни е подписан на 31 май 1997 г.До 30 септември Русия ще бъде информирана за решението на Украйна, като Порошенко ще внесе в парламента съответния законопроект.Украинските власти сега трябва да информират ООН, Организацията за сигурност и сътрудничество в Европа (ОССЕ), както и други международни организации за желанието на Украйна да прекрати договора с Русия.", "date": "2018.09.17", "title": "Порошенко подписа указ за късане на договора за приятелство с Русия"}
{"url": "https://news.bg/world/shokirashto-video-pokazva-pastor-da-bie-posledovateli-na-yuzhnokoreyska-sekta.html", "text": "Появиха се шокиращи кадри, които показват южнокорейски пастор да бие свои последователи и да им нарежда да се налагат помежду си, докато корейската полиция разследва информация, че пасторът ръководи секта във Фиджи, принуждава хора да работят без заплащане и организира ритуали с насилие, пише \"Гардиън\".Кадрите показват насилие над членове на южнокорейската \"Грейс роуд чърч\" (Grace Road Church).Пастор Шин Ок-чу беше арестувана през миналия месец с още трима лидери на църквата при кацането си в Сеул.Около 400 нейни последователи се преместили във Фиджи от 2014 г., след като Шин прогнозирала глад на Корейския полуостров и заявила, че Фиджи е обетованата земя, където те могат да оцелеят.Но щом групата пристигнала на острова, бивши членове твърдят, че са им конфискували паспортите и са били принудени да работят без заплащане, както и да участват в ритуали с нанасяне на побой.С боя се целяло да се прокуди дяволът от душата.В дълго съобщение говорител на църквата отрича обвиненията в побой.", "date": "2018.09.17", "title": "Шокиращо видео показва пастор да бие последователи на южнокорейска секта"}
{"url": "https://news.bg/society/mezhdu-40-i-50-dushi-sabra-vtoriyat-protest-za-smyana-na-sistemata.html", "text": "Между 40 и 50 граждани се събраха на протест пред Народното събрание. Това е втория ден от демонстрацията им, обявена като протест на българите в чужбина и за смяна на системата.Вчера инициативата събра няколко стотин души за няколко часа пак на същото място.С няколко български знамена и днес протестиращите викат оставка и призовават да си ходят политиците и политическите партии. Според тях държавата ограбва 7 милиарда годишно от народа.Възрастна жена рецитираше \"Аз съм българче\". За днес е обявено и шествие до Министерски съвет. Наблюдава се отново полицейско присъствие.на управление, като предлагат България да се управлява по швейцарския модел с референдуми.За 26 септември е обявен протест пред централата на Европейската комисията в Брюксел, където протестиращите ще внесат и петиция, в която описват тревожното състояние, в което се намира България.Една от водещите фигури на акцията е Емил Русанов, който е издател на \"Будилник\" в Лондон, който в края на миналата седмица на брифинг обяви, че зад протеста стоят над 34 000 български граждани, живеещи в чужбина.Те са обединени от групата във \"Фейсбук\", озаглавена \"Против геноцида на Борисов и всички досегашни управляващи мафии\".Припомняме, че вчерашния протест беше наблюдаван заради появила се информация за очаквани провокации, включително и в сградата на президентството, където по традиция се проведе Ден на отворените врати.Такива провокации и напрежение не се случиха.", "date": "2018.09.17", "title": "Между 40 и 50 души събра вторият протест за смяна на системата"}
{"url": "https://news.bg/bulgaria/koalitsionen-savet-obsazhda-novite-ministri.html", "text": "Съветът на управляващата коалиция се събира, за да реши кой ще е новият трети министър на мястото на Александър Манолев, който миналата седмица се отказа от номинацията.Новите министри в сряда трябва да бъдат гласувани от Народното събрание. Засега се изчаква и указа на президента Румен Радев.Подалите оставки министри Николай Нанков, Ивайло Московски и Валентин Радев се връщат в парламента. Досегашните им заместници там ще напуснат.Припомняме, оставките на министъра на транспорта Ивайло Московски, вътрешния Валентин Радев и регионалния Николай Нанков бяха поискани от премиера Бойко Борисов.От някои политическите коментари в предходните дни стана ясно, че е възможно някои от тях, дори и тримата да запазят постовете си.Президентът Румен Радев спъна промените в кабинета миналата седмица, тъй като забави указа от държавния глава за освобождаване на Младен Маринов като главен секретар на МВР.Той е номиниран за вътрешен министър.Александър Манолев обяви, че се оттегля като номинация за транспортен министър.Депутатът от регионалната комисия Петя Аврамова трябва да поеме поста на Нанков.", "date": "2018.09.17", "title": "Коалиционен съвет обсъжда новите министри "}
{"url": "https://news.bg/education/parvi-ucheben-den-1.html", "text": "Днес е първият учебен ден. Близо 60 хиляди са първокласниците тази година.По нови програми ще учат децата от трети, седми и десети клас.Осигурен е нормален учебен процес за откриване на учебната година във всички 2367 училища и 1844 детски градини в страната. В това увери вчера заместник-министърът на образованието и науката Таня Михайлова.В няколко училища ще продължат ремонтите и след 15 септември, но това няма да пречи за провеждането на учебния процес, а там, където ремонтите са по-мащабни, е осигурена възможност да се провеждат учебните занятия в други сгради и училища.През тази учебна година националното външно оценяване за 7 клас ще бъде за първи път по новите учебни програми.Михайлова уточни, че най-много учители в момента се търсят в София, Пловдив, Пазарджик по предметите \"Английски език\", \"Математика\", \"Информационни технологии\" и природни науки.Амбицията на МОН била до края годината във всяко училище в България да има безжичен интернет, което ще спомогне за използването на модерни ресурси.Президентът Румен Радев ще присъства на официалното откриване на новата учебна година на Националната гимназия за древни езици и култура \"Константин-Кирил Философ\". Държавният глава ще приветства възпитаниците и преподавателите от училището. Тържеството ще започне в 10.00 часа, в Аулата на СУ \"Св. Климент Охридски\".Вицепрезидентът Илияна Йотова ще открие учебната година в  столичното 18 СУ \"Уилям Гладстон\".Министър Красимир Вълчев ще присъства на откриването в 120 Основно училище \"Г. С. Раковски\" в 9.00 часа. Министърът на културата Боил Банов ще открие новата учебна година в Националното училище за изящни изкуства \"Илия Петров\" в София на 17 септември 2018 г. от 10:00 часа. ", "date": "2018.09.17", "title": "Първи учебен ден "}
{"url": "https://news.bg/world/politsiyata-v-solsbari-izklyuchi-nov-sluchay-na-otravyane-s-novichok.html", "text": "Нов случай на отравяне с агента новичок е изключен. Това е заключението на полицията в английския град Солсбъри, предаде ДПА.Агенцията цитира изявление на полицията.Все още тече разследване, което трябва да установи има ли извършено престъпление.Припомняме, че мъж и жена бяха приети вчера в болница, след като се почувствали зле в ресторант.Кварталът веднага бе отцепен от униформените.Случаят неизбежно бе свързан с отравянето на руския агент Скрипал, дъщеря му и натравянето месеци по-късно на други двама души, от които единият почина.Русия бе обвинена за атаките.", "date": "2018.09.17", "title": "Полицията в Солсбъри изключи нов случай на отравяне с новичок"}
{"url": "https://news.bg/world/stoltenberg-nato-tryabva-da-ima-po-dobri-otnosheniya-s-rusiya.html", "text": "НАТО трябва да има по-добри отношения с Русия, основани на диалога. За това се обяви генералният секретар на Пакта Йенс Столтенберг, цитиран от РИА \"Новости\".Това заяви той на събитие във Вашингтон.Той отново предупреди за опасността от връщането на времената на Студената война и подчерта, че Алиансът не цели да изолира Москва.Според него, сътрудничеството трябва да продължи както е било до момента.Грузия ще стане член на НАТО, заяви вчера Столтенеберг след срещата си със съветника по националната сигурност в Белия дом Джон Болтън.По думите му, Алиансът няма да отстъпи пред претенциите на Русия да диктува условия на съседите си.НАТО подкрепя и членството на Украйна.", "date": "2018.09.17", "title": "Столтенберг: НАТО трябва да има по-добри отношения с Русия "}
{"url": "https://news.bg/weather/slanchevo-nachalo-na-sedmitsata.html", "text": "Слънчево ще бъде началото на седмицата. Това съобщават от НИМХ на БАН. Почти без валежи ще премине понеделникът.Ще духа до умерен вятър от североизток.Температурите слабо ще се понижат.Максималните температури ще са между 24 и 29 градуса.   ", "date": "2018.09.17", "title": "Слънчево начало на седмицата"}
{"url": "https://news.bg/regions/zabrani-i-ogranicheniya-prechat-na-dvizhenieto-po-patishtata-2.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, съобщиха от АПИ.Ограничението е включително за състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък-неделя: Ограниченията важат за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково- Ботевград, като движението се пренасочва по път II-16 Ребърково- Своге- София;• път I-1 Благоевград- ГКПП \"Кулата\";• път I-5 Русе- Велико Търново;• път I-9 Варна- Бургас;• път II-99 Бургас- Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г.Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г.Област Пазарджик:Движението по АМ Тракия от км 89+000до км 89+600посока София е ограничено поради ремонт на пътно съоръжение-мост на р.Елшишка. Движението се осъществява двупосочно посока Пловдив.Срок до 15.10.2018 г.Област Бургас:Движението от км 308+107 до км 359+475 в участъка Деветак-Ветрен се извършвакосене на тревни площи.Организацията на движение е сигнализирана с пътни знаци и конуси. Срок до 30.10.2018 г.АМ \"Хемус\":Област София: Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 34+010 до км 40+510 в посока София е ограничено поради аварийно - възстановителни дейности по виадукт \"Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тонав двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г.Движението по АМ \"Хемус\" от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г.Движението по АМ \"Хемус\" от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.АМ \"Струма\":няма ограничения.АМ \"Марица\":няма ограничения.АМ\"Черно море\":няма ограничения.АМ \"Люлин\":Област София:Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Срок 30.09.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\"- отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т.Срок: целогодишно;- \"Вратник\" - забранен за МПС над 10 т.Срок: целогодишно;- \"Дюлински\" - забранен за МПС над 3,5 т.Срок: целогодишно;- \"Петрохан\" - забранен за МПС над 12 ткакто и тегленето на ремаркета и полуремаркета.Срок целогодишно;- \"Твърдишки\" - забранен за МПСнад10 т.Срок: целогодишно;- \"Шипка\"- забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно.", "date": "2018.09.17", "title": "Забрани и ограничения пречат на движението по пътищата"}
{"url": "https://news.bg/int-politics/britantsite-izdirvat-oshte-dvama-za-otravyaneto-na-skripal-ediniyat-e-d-r-novichok.html", "text": "Британските власти издирват още двама заподозрени за отравянето с нервнопаралитично вещество на бившия руски шпионин Сергей Скрипал и дъщеря му Юлия, което беше извършено в английския град Солсбъри през март, съобщава британският в. \"Сънди мирър\", позовавайки се на британски правителствен източник.Според изданието Александър Петров и Руслан Боширов, които бяха обвинени за отравянето на семейство Скрипал, са се срещнали с издирваните двама заподозрени, след като са се настанили в хотел в Лондон.Според източника те са се срещнали с ръководител на операцията, работещ в посолството, както и с лекар, който вероятно е трябвало да гарантира, че те няма да провалят операцията, като се отровят при използването на новичока.Следователите са кръстили предполагаемия лекар \"Доктор Новичок\".", "date": "2018.09.17", "title": "Британците издирват още двама за отравянето на Скрипал, единият е \"Д-р Новичок\""}
{"url": "https://news.bg/regions/120-semeystva-v-rodopite-boykotirat-parviya-ucheben-den.html", "text": "120 семейства бойкотират първия учебен ден от 8 населени места в родопските общини Кирково и Крумовград , съобщава БНР.Те няма да пуснат децата си на училище заради лошото състояние на пътя между селата Чорбаджийско и Токачка, който е част от републиканската пътна мрежа и като такъв е стопанисван от държавата. Недоволните настояват, че 17-километровият участък между селата Чорбаджийско и Токачка е опасен за децата им. Пътят е построен преди повече от 40 години, а последният му основен ремонт е направен през 1982 г. На места две коли трудно се разминават, осеян е с дълбоки дупки, а някъде няма и асфалт.За днес е насрочен протест на разклона за крумовградското село Пашинци.Според кмета на село Тихомир Росица Мизюрска не е редно да се проваля първия учебен ден. Кметът на Кирково обаче смята да присъства на днешния протест.", "date": "2018.09.17", "title": "120 семейства в Родопите бойкотират първия учебен ден"}
{"url": "https://news.bg/society/roditeli-protestirat-zaradi-opasen-svetofar-v-krasna-polyana.html", "text": "Родители протестират заради опасен светофар, съобщи Нова телевизия. Той се намира в ж.к. \"Kрасна поляна\" на бул. \"Никола Мушанов\" в София - точно до 28-о училище.На въпросното кръстовище много пъти са се случвали инциденти. Светофарът е пропускал едновременно завиващите надясно, завиващите надясно и направо, както и пешеходците.Непосредствено преди първия учебен ден светофарната уредба е била коригирана, а маркировката - положена.Родител на едно от децата, които учат в училището споделя, че след 22 дни борба с институциите, от общината са поправили светофара.Директорката на училището Станимира Стоева заяви, че цената на човешкия живот не може да зависи от фактор, който да се задейства от институциите.\"Тези светофарни уредби не се правят самоцелно и промените по тях не се въвеждат самоцелно\", обясни Димитър Петров, директор Център \"Разпределение на трафика\".", "date": "2018.09.17", "title": "Родители протестират заради опасен светофар в  \"Красна поляна\""}
{"url": "https://news.bg/society/nastoyavat-za-poveche-proverki-v-uchilishtnite-stolove.html", "text": "\"Няма достатъчно проверки в училищните столове\", заяви пред БНР Богомил Николов от Активни потребители.Той призова родителите и настоятелствата по-често да отправят искания към Агенцията по храните за такива проверки.Николов заяви, че има големи съмнения, че имитиращите продукти търсят нова реализация. \"Най-вече сирене, кашкавал, продукти с палмово масло\", допълни той.По думите му, ако няма проверки в училищата, те ще достигнат и там.\"Искаме по-чести проверки, заедно с родители, за да може да сме напълно спокойни\", допълни той.Николов смята, че при училищните автобуси няма как да бъдат приложени приетите промени в Закона за пътищата, които предвиждат задължителни колани.\"Това изискване се отнася за линии над 30 км. Ако няма специален текст за училищните автобуси, те просто няма да бъдат включени в това изискване.\", категоричен е той.Според него трябва да се помисли как да се гарантира сигурността на децата.\"Договорът за поръчка е най-рисковият за потребителите\", заяви Богомил Николов относно договорите за доставка на ученически униформи.Той предупреди, че много трябва да се внимава при сключване на такива договори, тъй като много често клаузите са написани в полза на търговеца.", "date": "2018.09.17", "title": "Настояват за повече проверки в училищните столове"}
{"url": "https://news.bg/int-politics/prezidentat-na-yuzhna-koreya-veche-e-v-phenyan.html", "text": "Основният фокус на срещата между южнокорейския президент Мун Дже-ин и вожда на Северна Корея Ким Чен-ун тази седмица ще бъде ядреното разоръжаване на Корейския полуостров, съобщава \"Йонхап\".Началникът на кабинета на Мун Дже-ин коментира, че срещата бележи \"рядка възможност\" за Сеул и Пхенян да обсъдят ядреното разоръжаване директно, тъй като разговорите по тази тема в миналото винаги са били направлявани от Вашингтон.\"До неотдавна ядреното разоръжаване беше част от дневния ред в преговорите между Северна Корея и САЩ\", посочи той и допълни: \"Дали ще се постигне споразумение за конкретните начини за постигане на напредък в областта на ядреното разоръжаване, и дали такова споразумение бъде скрепено в документ или ше бъде обявено устно, всички тези неща все още са неясни за нас.\"Мун Дже-ин пристигна в Пхенян тази сутрин в 10 часа местно време. Неговата първа среща с Ким Чен-ун обаче ще се състои утре.Според началника на кабинета двамата държавни ръководители също така ще обсъдят въпросите за намаляване на военното напрежение и мира на Корейския полуостров. Посещението на Мун в Северна Корея идва в контекста на нарастващото напрежение между Вашингтон и Пхенян, след като САЩ увеличават натиска върху Северна Корея по въпросите на ядреното разоръжаване.", "date": "2018.09.17", "title": "Президентът на Южна Корея вече е в Пхенян"}
{"url": "https://news.bg/society/piyan-obshtinski-savetnik-ot-vmro-naglee-v-metroto-rita-bagazha-na-bezdomna-zhena.html", "text": "Две жени обвиниха общинския съветник от ВМРО Карлос Контрера, че е изритал багажа на възрастна бездомна жена по стълбите на станция на столичното метро и след това се е държал нагло с тях.Агресията не е била провокирана от жената, която спи из софийските подлези и спирките на метрото, допълниха двете жени пред Нова телевизия.\"Бяхме на метростанция \"Сердика\" към 20:30 ч. в петък вечерта. Една баба ни помоли да ѝ помогнем с багажа ѝ, тъй като ѝ тежеше. Докато разговаряхме с нея, Карлос Контрера слизаше надолу по стълбите и беше във видимо нетрезво състояние. Той се държеше доста нагло. Каза, че този багаж пречи\", разказа Ивелина Пламенова, която е станала свидетел на случилото се.\"Той започна да рита багажа на жената. Питах го кой е. Той ме хвана подмишница и ми каза, че сега ще ми каже кой е и започна да ме влачи до билетния център. Беше много високомерен\", допълни Ирина Кръстева.", "date": "2018.09.17", "title": "Пиян общински съветник от ВМРО наглее в метрото, рита багажа на бездомна жена"}
{"url": "https://news.bg/society/direktor-iztochva-pari-ot-uchilishte-v-pleven.html", "text": "Учители от спортното училище \"Георги Бенковски\" в Плевен алармираха, че директорът Пламен Георгиев е източвал държавни пари от години, информира Нова телевизия.По думите им това ставало чрез фиктивни спортни лагери, обучения и ремонти.След множество сигнали, спортното министерство открило куп нередности, а директорът вече е уволнен. Учителят по футбол заявява, че директорът е искал да подписват фалшиви документи и да лъжесвидетелстват.Ученици пък споделят, че за почти пълен курс на обучение в училището, не са отишли на нито един лагер.Сигнал е подал и треньорът по футбол Милко Гаврилов, който според списък, изготвен от директора, е водил футболистите и на два лагера по 10 дни. Но докато на хартия пишело, че бил в Горна Оряховица, учителят твърди, че е водил занятия в Плевен.Вместо с автобус, в отчета пишело, че цял клас футболисти са пътували до Горна Оряховица с лек автомобил. Това била колата на директора. По информация на Нова телевизия от министерството не знаят колко точно пари са похарчени за лагерите. Директорът така й не представил фактури за всичко.Откакто бил на този пост, рядко отчитал парите, които влизат в училището, включително и тези от даренията.По думите на учителите освен чрез фиктивни спортни лагери, Пламен Георгиев източвал пари и от фиктивни обучения.По документи, четирима от тях са били на тридневен курс във Велико Търново през септември миналата година. По време на това обучение, вместо във Велико Търново, треньорите твърдят, че са водили часове в Плевен.", "date": "2018.09.17", "title": "Директор източва пари от училище в Плевен"}
{"url": "https://news.bg/politics/dbg-konstatira-mvr-na-borisov-raboti-kato-komunisticheska-militsiya.html", "text": "\"Движение България на гражданите\" (ДБГ) настоява за създаването на анкетна комисия, която да разследва задържането на български и румънски журналист преди дни край Радомир, докато провеждат журналистическо разследване за мащабна кражба на европейски средства.От ДБГ са убедени, че с действията си полицията в Перник е саботирала международно журналистическо разследване на мащабна корупция.\"За пореден път МВР на Бойко Борисов работи като комунистическа милиция, задържайки свободомислещите, за да прикрие истината за феодалния модел на управление в страната\", коментират от движението.Те предупреждават, че е налице е срамен удар срещу свободата на словото и ако той не бъде напълно разнищен, персонална вина за него ще носи министър-председателят и обществото ще очаква неговата оставка.Припомнят, че \"Репортери без граници\" класират България на 111-то място по свобода на словото, след Боливия и Македония.\"Европа гледа на нас като държава от третия свят, където и малкото независими журналисти ги арестуват, заплашват и бият\", подчертават от ДБГ и изтъкват, че голяма част от медиите са завладени от олигархични интереси.\"Считаме мълчанието и бездействието на институциите по случая равносилно на прикриване на корупция в огромни размери\", настояват от ДБГ.", "date": "2018.09.17", "title": "ДБГ констатира: МВР на Борисов работи като комунистическа милиция"}
{"url": "https://news.bg/crime/zhena-i-dete-zaginaha-pri-katastrofa-vav-vrachansko.html", "text": "Жена на 22-години и 2-годишно дете загинаха при инцидент с автомобил на пътя между град Бяла Слатина и село Полица, съобщи \"Фокус\".Те се возели на предната седалка на автомобил, управляван от 35-годишен мъж без книжка.Той губи управлението над колата се блъска в крайпътно дърво.Шофьорът е транспортиран в болницата в града с множество наранявания.", "date": "2018.09.17", "title": "Жена и дете загинаха при катастрофа във Врачанско"}
{"url": "https://news.bg/world/psiholog-obvini-v-seksualen-tormoz-nominatsiyata-na-beliya-dom-za-varhoven-sadiya.html", "text": "Жена, която твърди, че е била подложена на сексуален тормоз от номинацията на президента на САЩ Брет Кавано за върховен съдия, разкри самоличността си, за да разкаже историята си, пише \"Гардиън\".В интервю за \"Вашингтон пост\" Кристин Форд съобщи, че инцидентът е станал през 80-те г. на XX век, когато тя и Кавано са били ученици.Според изданието Форд е описала как Кавано и негов приятел са били пияни, когато са влезли в стаята й в жилище в Монтгомъри каунти, Мериленд.Форд разказа, че докато приятелят му гледал, Кавано започнал да я опипва и се опитал да я съблече. Когато се опитала да крещи, той запушил устата й.Помислих си, че може да ме убие. Той се опита да ме нападне и да ме съблече, каза 51-годишният изследовател по психология в Северна Калифорния.Вестникът отбелязва, че Форд е направила контакт чрез анонимна линия през лятото, когато станало ясно, че Кавано е спряган за номинация за съдия от Върховния съд.Според изданието в продължение на седмици жертвата отказвала да говори пред медии, тъй като се притеснявала от публичност, но в крайна сметка решила, че е задължена като гражданин да разкаже историята.В четвъртък Комисията по правосъдие към Сената трябва да гласува номинацията на Кавано, след което тя ще бъде подложена на вот в Сената, където се изисква просто мнозинство, за да бъде одобрена номинацията.Демократите призоваха ФБР да предприеме разследване.The Hill съобщава, че председателят на правосъдната комисия в Сената Чък Грасли е заявил, че ще разговаря поотделно с Кавано и Форд преди вота в четвъртък.Демократите в комисията поискаха отлагане на гласуването заради обвиненията.", "date": "2018.09.17", "title": "Психолог обвини в сексуален тормоз номинацията на Белия дом за върховен съдия"}
{"url": "https://news.bg/society/pochitame-sv-machenitsi-sofiya-vyara-nadezhda-i-lyubov-3.html", "text": "Днес православната църква почита светите мъченици София, Вяра, Надежда и Любов. На днешния ден се отдава почит и на добродетелите, които те олицетворяват в живота на християните - мъдростта, вярата, надеждата, любовта.Според преданието, през втората половина на ІI в. в Рим живяла благочестивата християнка София. Трите й дъщери носели имената на християнски добродетели - Вяра, Надежда и Любов. Благочестивата жена ги възпитавала в любов към Исус Христос.Майката и дъщерите й не скривали своята християнска вяра и я изповядвали открито.Наместникът на Антиох донесъл за това на император Адриан (117-138), който заповядал да ги доведат веднага при императора. Когато те дошли, всички присъстващи се изумили от спокойствието им: сякаш са ги повикали на светло тържество, а не на изтезание.Адриан се опитал да ги убеди да принесат жертва на богинята Артемида, но младите момичета (Вяра била на 12 години, Надежда - на 10, а Любов - на 9 години) останали непреклонни. Тогава императорът заповядал да ги изтезават жестоко, а майката била принудена да гледа нечовешките страдания на децата си. Но тя проявила необикновена сила през цялото време.Трите момичета били умъртвени от изтезанията, а императорът разрешил на света София да вземе телата на дъщерите си и да ги погребе.Три дни след кончината на децата си умряла и майка им, която също била погребана при тях.Църквата почита и света София като мъченица, защото като майка тя е изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция.Днес имен ден празнуват всички, които носят името Вяра, Любов, Надежда, София (означава - мъдрост), Верадин, Верин, Драган, Драго (мил, обичан), Драгой, Драгомир, Люба, Любен, Любомир, Любомира, Севда.Днес празнуваме и Деня на град София.", "date": "2018.09.17", "title": "Почитаме св. мъченици София, Вяра, Надежда и Любов"}
{"url": "https://news.bg/press/i-balgarite-v-chuzhbina-iskat-ostavka-na-borisov-3-nov-arest-po-deloto-za-taynite-fabriki-s-tsigari-pusnaha-lidka-skalata.html", "text": "Протести. \"Дума\":И българите в чужбина искат оставка на \"Борисов-3\"Хиляди българи от страната и чужбина протестираха пред Народното събрание с искане за оставка на правителството. Те настояха за пряка демокрация чрез национални и местни референдуми, а след оставката на правителството да се състави преходен кабинет за 9 месеца, да се свика Велико Народно събрание, което да промени Конституцията. Протестът под наслов \"Оставка, съд и смяна на системата\" премина при засилено полицейско присъствие.Организаторите обявиха, че протестът ще продължи три дни, а днес ще има шествие, което ще завърши пред Министерския съвет.На 26 септември пред централата на Еврокомисията в Брюксел протестиращите ще внесат петиция, в която описват тревожното състояние на България.Арести. \"24 часа\":Нов арест по делото за тайните фабрики с цигари, пуснаха Лидка СкалатаМъж на 60 г. от Горна Оряховица е задържан по делото за тайните фабрики за цигари, разбити от 24 август насам. Той е уличен за участие в организирана престъпна група, държала акцизни стоки без бандерол - нарязан тютюн и цигари. С него обвинените стават 25. Към момента 23-ма са пуснати на свобода - 19 са с парични гаранции, а 4-ма - под домашен арест.В петък спецпрокуратурата влезе в заведения и офиси на трета фамилия на крупен бизнесмен - на Евлоги Станоев - Голямата Бирма. До редакционното приключване на броя вчера той не бе задържан. МВР го търси за разпит заедно със синовете му - Антон и Георги - Малката Бирма. Ако тримата не се явят доброволно, те може да бъдат обявени за общонационално и международно издирване. Здравно осигуряване. \"Сега\":Падането на монопола на НЗОК вървяло с 2% по-висока вноскаЕдиният от двата подготвени от здравното министерство варианти за нов здравен модел - този с пълна демонополизация на здравната каса, също предвижда увеличаване на данъчно-осигурителната тежест. При варианта с няколко каси, които да поемат основния пакет, който сега е грижа само на НЗОК, трябва да има и ръст на здравната вноска с 2%. Това съобщи clinica.bg, позовавайки се на проект, представен от здравното министерство на лекари и фармацевти.Моделът с падане на монопола на НЗОК е предпочитан от министъра на финансите Владислав Горанов, докато МЗ смята за по-удачен варианта, при който се въвежда задължителна допълнителна застраховка в частните фондове от 12 лв. на месец, а НЗОК остава задължителна за всички. Тя обаче ще поема само лечение до 700 лв., като 15% от него ще се плащат от пациента. Частните застраховки пък ще покриват лечението над тази сума.Преброяване. \"Монитор\":160 лева глоба, ако отсвирим преброителитеГлоба от 160 лева грози всеки гражданин, който не даде нужните данни на преброители и контрольори. Това е записано в Закона за преброяването на населението и жилищния фонд, пуснат за обществено обсъждане преди дни.Самото измерване ще се направи от НСИ и е планирано за времето от 22 януари до 15 февруари 2021 година. За целта обаче е нужен специален закон, който да регламентира всички детайли, в това число какви данни ще се събират и какви ще са санкциите.Така от гражданите освен лични данни като име, ЕГН, дата на раждане, пол ще се иска още адрес, гражданство, семейно положение и какви са връзките в домакинството, броя на децата. Наред с това ще се търсят и данни за етническата ни група, вероизповеданието, майчин език, грамотност, образование, професията и трудовия статус.Хляб. \"Сега\":Хлябът започна да поскъпваХлябът поскъпна в няколко града на страната, включително и София, съобщи Дир бг.. За повишението предупредиха преди дни браншови структури и министърът на земеделието и храните. В Пловдив цената скочи с 20 процента, а в Пазарджик увеличението на хлебните изделия е с 30 стотинки. В столицата малките фурни вдигнаха цените още преди няколко дни. Повечето с 10%, но има и такива, които искат и по 20% над досегашната цена. Те обаче предлагат специални видове хляб, които и преди това струваха доста над обикновения. Големите заводи-хлебопроизводители засега държат едровите си цени, но и при тях поскъпването на природен газ, зърно и брашно няма как да не се отрази. Големите зърнопроизводители признават, че новата реколта е с нова цена. Ако на борсите до преди два месеца тон пшеница е струвала 300 лева, сега тя се търгува за 350.\"Вследствие на аномалии в различни региони на Европа и света имаме по-малко производство, световните борси реагираха.", "date": "2018.09.17", "title": "И българите в чужбина искат оставка на \"Борисов-3\"; Нов арест по делото за тайните фабрики с цигари, пуснаха Лидка Скалата"}
{"url": "https://news.bg/world/rusiya-shte-provezhda-mashtabni-voenni-ucheniya-na-vseki-pet-godini.html", "text": "Русия планира да провежда мащабни военни учения на всеки пет години. Това съобщи министърът на отбраната Сергей Шойгу в интервю за Россия 1.Шойгу подчерта, че държавната програма за въоръжаване покрива десетгодишен период и ученията имат за цел да анализират напредъка. Министърът подчерта, че военната доктрина на Русия е чисто отбранителна.От 11 до 17 септември под ръководството на министъра на отбраната генерал Сергей Шойгу на територията на руския Далечен изток, както и в прилежащите части на Тихия океан, се провеждат мащабни учения \"Восток-2018\". В маневрите участват около 300 000 души, хиляда самолета, хеликоптери и безпилотни летателни апарати, танкове, бронетранспортьори и други превозни средства, и до 80 кораба.", "date": "2018.09.17", "title": "Русия ще провежда мащабни военни учения на всеки пет години"}
{"url": "https://news.bg/world/es-gotov-da-podkrepi-predlozhenie-na-mey-za-irlandskata-granitsa.html", "text": "Европейският съюз е готов да подкрепи плана на премиера на Великобритания Тереза Мей за разрешаване на казуса за ирландската граница, пише \"Сънди таймс\".Мей предлага технологични решения за намаляване на митническите проверки и премахване на необходимостта от нова инфраструктура, отбелязва изданието.Според плана, подготвян в Брюксел, стоките, пренасяни през границата между Северна Ирландия и Република Ирландия, могат да бъдат проследявани чрез използване на баркодове на контейнерите с товари, което ще е част от така наречените схеми на \"доверен търговец\".В интервю за Би Би Си премиерът Мей подчерта, че британските депутати имат избор между нейното предложение за споразумение с ЕС, \"Планът Чекърс\", или без сделка.", "date": "2018.09.17", "title": "ЕС готов да подкрепи предложение на Мей за ирландската граница"}
{"url": "https://news.bg/politics/vmro-ochakva-ukaza-na-prezidenta.html", "text": "Президентът Румен Радев не определя кой трябва да влиза в изпълнителната власт, а да позволи на главният секретар на МВР Младен Маринов да бъде кандидат за министър. Надявам се през настоящата седмица да бъдат избрани новите министри, за да не се допуска правителствена криза.Това обяви депутатът от ВМРО Юлиан Ангелов преди срещата между управляващите и коалицията в Министерския съвет.Президентът може да си има свое мнение, но той не е човекът, който да определя кой ще влиза в изпълнителната власт и кой - не, изтъкна Ангелов и добави, че затова има разделение на властите в България.Той посочи, че новият министър на транспорта по коалиционно споразумение трябва да бъде предложен от ГЕРБ. \"Ние от \"Обединени патриоти\" имаме теми, които искаме да обсъдим с нашите коалиционни партньори от ГЕРБ и се надявам те да бъдат приети от тях и да изпълняваме общата програма, която сме предписали\", коментира Ангелов.Припомняме, това е третият коалиционен съвет на ГЕРБ и \"Обединени патриоти\" след  с мотив трагичната , когато загинаха 17 души, а 21 бяха ранени.На оставките остро се противопостави лидерът на НФСБ Валери Симеонов, тъй като те не са съгласувани с партньорите. На друга позиция стоеше лидерът на \"Атака\" Волен Сидеров, който заяви, че няма претенции към премиера Борисов, но пък , с което поставиха ултиматум на правителството да започне същностни реформи. Симеонов предупреждава, че може да оттегли подкрепата си и да излезе от управлението., като ще тогава правителствената криза се размина. Коалиционните партньори се разбраха да се виждат по-често. От тогава до днес всеки понеделник Коалиционният съвет се е събирал в Министерски съвет.", "date": "2018.09.17", "title": "ВМРО очаква указа на президента"}
{"url": "https://news.bg/int-politics/kraynodesni-v-germaniya-nastoyaha-merkel-da-si-hodi-zaradi-migrantite.html", "text": "Повече от 1000 крайнодесни протестиращи срещу германската политика спрямо мигрантите шестваха в източногерманския град Кьотен снощи, като бяха заобиколени от приблизително толкова полицаи и 500 контрапротестиращи, съобщава ДПА.Протестиращите срещу имигрантите са носили плакати, на които пише \"Патриотизмът не е престъпление\" и \"Стига, фрау Меркел - тя трябва да си ходи\". Според полицията протестът е преминал общо взето мирно.Протестът е последният от редицата демонстрации на крайнодесни, които се проведоха в Източна Германия през последните седмици.Протести на крайнодесни в град Кемниц, които бяха сред най-насилствените през последните години в Германия, бяха предизвикани от смъртоносното намушкване на германец от двама мигранти на 26 август. Видеозаписи, направени по време на протестите, които се появиха по-късно, показаха, че хора, които не са изглеждали като германци, са били нападани от крайнодесните.Протестите се разразиха в град Кьотен през миналата седмица, след като 22-годишен германец, който е имал проблеми със сърцето, се е намесил в бой между няколко афганистанци там. Той е бил ударен в лицето и впоследствие е починал от инфаркт. Двама заподозрени са в ареста.Междувременно полицията разследва нападения срещу чужденци в два близки града в източната германска провинция Саксония-Анхалт, разкриха властите вчера. Според полицията двама мъже, за които се смята, че са германци, са нападнали група млади афганистанци в събота вечерта на спортно игрище в град Хаселфелде.Според полицията двамата германци са се приближили до четиримата афганци, псувайки ги и използвайки расистка реч на омразата. След това 17-годишно момче е било ударено и леко ранено, преди нападателите да избягат.Второ нападение е станало в ранните часове на неделя в град Халберщат, който се намира на 30 км от Хаселфелде.Група от петима много пияни германци са отправяли тежки расови обиди срещу трима сомалийци, търсещи убежище в Германия.Тримата сомалиийци и един от заподозрените, 22-годишен мъж, са били ранени, след като се сбили.", "date": "2018.09.17", "title": "Крайнодесни в Германия настояха Меркел да си ходи заради мигрантите"}
{"url": "https://news.bg/world/targovskite-pregovori-mezhdu-kitay-i-sasht-pod-risk-sled-nova-zaplaha-na-tramp.html", "text": "Преговорите между Китай и САЩ за намаляване на търговското напрежение между двете държави са под риск след нови заплахи на Белия дом да наложи мита върху китайски стоки за 200 милиарда долара.Информацията съобщава \"Ройтерс\", позовавайки се на материал на американското издание \"Уолстрийт джърнъл\".Пекин обмисля да отклони предложението на финансовия министър на САЩ Стивън Мнучин за провеждане на разговори, отбелязва вестникът, позовавайки се на официални представители, запознати с дискусиите. Китайците не са подготвени да преговарят с \"допрян пистолет до главата\". Допълва се, че също така се обмислят и потенциални ответни мерки.Президентът на САЩ Доналд Тръмп е инструктирал съветниците си в четвъртък да предприемат процедура по налагане на допълнителни мита върху китайска продукция, въпреки че Мнучин се опитва да рестартира преговорите с Пекин за разрешаване на търговската война, обявиха четирима източници. Те допълниха, че съобщението за новия кръг мита е отложено, тъй като администрацията обмисля повторен преглед заради обществено недоволство. Администрацията се опитва да предпази големите американски компании и потребителите.Някои китайски представители съветват правителството да отговори на действията на САЩ с ограничаване продажбата на материали, оборудване и други части, които са ключови за американското производство. Подобни ограничения могат да бъдат приложени дори и за телефоните на Apple, които са сглобявани на китайска територия.", "date": "2018.09.17", "title": "Търговските преговори между Китай и САЩ под риск след нова заплаха на Тръмп"}
{"url": "https://news.bg/int-politics/turtsiya-uvelichava-voyskite-si-v-okupiraniya-severen-kipar.html", "text": "Турция планира да увеличи военното си присъствие, но няма да отваря военна база в окупирания от нея Северен Кипър. Това обяви турският президент Реджеп Тайип Ердоган, цитиран от гръцкото издание \"Катимерини\".\"Няма да намалим броя на нашите войници там, напротив - ще ги увеличим\", подчертал Ердоган пред журналисти, отговаряйки на информации в медиите, в които се твърди, че Турция планира да създаде военна база в Северен Кипър.\"Нямаме проблем с военните бази\" в Северен Кипър, посочил турският държавен глава, отбелязвайки, че близостта на Турция до разделения остров означава, че няма проблем да има достъп до там.\"Ще отнеме само няколко минути, за да стигнем до Средиземно море. Това не важи за Гърция. Нямаме необходимост да създаваме военна база там\", изтъкнал Ердоган.Междувременно турският президент заяви, че страната му засилва военните си позиции в сирийската провинция Идлиб, която е последният район в Сирия под контрола на бунтовниците. Целта била да се предотвратят цивилни жертви.\"Вярно е, че укрепваме позициите на нашите военни части. Ако не укрепим нашите наблюдателни постове, тогава някой друг ще поеме инициативата, което може да доведе до щети за цивилните\", коментира Ердоган.Той също така настоял, че турските войски били разположени в Идлиб, след като сирийският народ призова за такива действия, а Анкара не искала да ги изостави.\"Никой в Идлиб не развява руски, американски, германски или френски знамена. Хората там развяват турски знамена. Те не са турски граждани, те са сирийци\", подчерта турският държавен глава.Ердоган ще се срещне с руския си колега Владимир Путин по-късно през деня, като ситуацията в Идлиб се очаква да бъде една от основните теми на разговорите между двамата.", "date": "2018.09.17", "title": "Турция увеличава войските си в окупирания Северен Кипър"}
{"url": "https://news.bg/world/kitay-obvini-shvetsiya-v-narushavane-na-choveshkite-prava.html", "text": "Китай обвини Швеция в нарушаване на човешките права, пише \"Гардиън\".Разногласие между китайски туристи и хостел в Стокхолм за резервация доведе до дипломатически спор между Китай и Швеция. Пекин обвинява скандинавската държава, че е нарушила човешките права на китайски граждани.Китай поиска извинение от Швеция след \"брутална злоупотреба\" на шведската полиция на 2 септември срещу трима китайски туристи. Тричленно семейство пристигнало в хостел в Стокхолм около полунощ, няколко часа преди времето за настаняване. Позволили на семейството да остане в лобито, но впоследствие персоналът помолил китайците да напуснат и полицията ги изхвърлила.Видео показва полицията да извежда туристите навън, докато синът крещи на английски език: \"Това е убийство. Това е убийство\". Друг клип показва тримата да лежат на земята и плачат, докато майката ридае на китайски: \"Спасете ме\".Китайското посолство в Швеция коментира, че външното министерство и дипломатическата мисия са подчертали пред шведското правителство, че полицията е застрашила живота и е нарушила основните човешки права на китайските граждани.Синът заявил пред Global Times, че е поискал от хостела да позволи родителите му, които са възрастни и със здравословни проблеми, да останат в лобито, докато стаята им се освободи. Персоналът отказал и се обадил на полицията.Мениджър на хостела коментира пред шведския вестник Aftonbladet, че семейството е пристигнало ден преди планираната резервация и отказало да напусне. От хостела поясниха, че са се обадили на полицията малко след полунощ, след като туристите отправили вербални заплахи.Инцидентът се случи на фона на напрежението между двете държави. През миналата седмица Далай Лама, тибетският духовен водач, който е разглеждан от Пекин като сепаратист, подклаждащ насилие, посети Швеция. Отделно Китай продължава да задържа в ареста роден в Китай шведски гражданин.", "date": "2018.09.17", "title": "Китай обвини Швеция в нарушаване на човешките права"}
{"url": "https://news.bg/society/avtobus-gori-do-pernik.html", "text": "Пътни полицаи регулират движението в участъка между втория и третия тунел на АМ \"Люлин\".Огнеборци са се отзовали на сигнал за пожар, възникнал в автобус, деветимата пътници са невредими, багажът на пътниците също е свален от превозното средство.  Около 13 и 30 часа е постъпил сигнал за пожар, възникнал в автобус, движещ се по автомагистрала \"Люлин\", в участъка между втория и третия тунел в посока София.Превозното средство е отбило в аварийната лента и пътувалите в него деветима пътници са слезли невредими. Незабавно към мястото са насочени екипи на пожарната.Пътни полицаи подпомагат трафика в участъка. Водачите да шофират с повишено внимание.В началото на май, туристическият автобус се запали на магистралата на 5-и км след изхода на София, в посока Варна.Припомняме, с до 5% се очаква да поскъпнат билетите на автобусите от общинската пътна мрежа с влезлите в сила нови екотакси за камиони и автобуси. , както и видеорегистратори, които да заснемат случващото се вътре в превозните средства предвиждат още промени в преходните и заключителни разпоредби на Закона за пътищата.Вносителите на поправките са двама депутати от ГЕРБ - Александър Ненков и Станислав Иванов. Причината за предлагането им е трагедията край Своге, при която ", "date": "2018.09.17", "title": "Автобус гори до Перник"}
{"url": "https://news.bg/world/konstitutsionniyat-sad-na-rumaniya-odobri-referendum-sreshtu-ednopolovite-brakove.html", "text": "Конституционният съд на Румъния обяви, че референдумът за традиционното семейство е законен, информират местни медии.На 7 октомври в балканската държава ще се проведе всенародно допитване дали да се промени определението за семейство, заложено в Член 48 на Конституцията на Румъния, което може да доведе до обявяване на еднополовите бракове за незаконни. Допитването се организира след гражданска инициатива, събрала повече от 3 милиона подписа в подкрепа на референдум и повече от 500 000, изисквани, за да се инициира допитване за конституционна промяна.В момента в конституцията семейството се определя като брак \"между двама съпрузи\", но авторите на инициативата искат промяна, така че семейството да е съюз между мъж и жена. Ако мярката бъде приета, еднополовите бракове в Румъния ще са противоконституционни.Поправката е подкрепяна от повечето политици и религиозни организации, но срещу нея се обявява румънският президент Клаус Йоханис.Конституционният съд на Румъния реши, че законопроектът, изменящ основния закон на страната, че семейството е основано на брак между мъж и жена - вместо на сегашната формулировка на \"двама съпрузи\" - е в съответствие с конституцията.Сенатът прие нормативния акт за референдума миналия вторник.", "date": "2018.09.17", "title": "Конституционният съд на Румъния одобри референдум срещу еднополовите бракове"}
{"url": "https://news.bg/disasters/avstraliya-nastrahna-ot-shevni-igli-v-yagodi.html", "text": "Австралия разпореди разследване, след като са били открити шевни игли, скрити в ягоди, на фона на нарастващата тревога в цялата страна от подобни случаи, съобщават световните осведомителни агенции.Уточнява се, че игли са намерени в ягоди в шест щата и територии. Министър го определи като \"ужасно престъпление\".Мъж е бил откаран в болница, след като е изял ягода, в която е имало игла.Няколко производители са изтеглили ягодите си от пазара, докато голям търговец в Нова Зеландия обяви, че е спрял да продава вносни ягоди като предпазна мярка.Австралийският здравен министър Грег Хънт е разпоредил на Агенцията за безопасност на храните в Австралия и Нова Зеландия да разследват нечуваното престъпление.\"Това е изключително ужасно престъпление и е цялостна атака срещу обществеността\", подчерта Хънт.Местните власти също разследват случая, но засега няма заподозрени лица.Правителството на щата Куинсланд е предложило награда от 100 хил. австралийски долара (72 000 американски долара) награда за информация по случая.\"Как е възможно който и да е човек да иска да изложи на риск здравето на бебета или деца или на който и да е, като направи нещо толкова ужасно\", запита Анастасия Паласчук, която е премиер на Куинсланд.Здравните власти посъветваха австралийците да нарязват ягодите, преди да ги ядат.", "date": "2018.09.17", "title": "Австралия настръхна от шевни игли в ягоди"}
{"url": "https://news.bg/world/i-v-holandiya-razkriha-razvrat-v-katolicheskata-tsarkva.html", "text": "Медийна публикация свързва половината кардинали и епископи, които са служили в Холандия между 1945 г. и 2010 г., със случаи на сексуален тормоз, информира АП.Католическата църква е разтърсена от световен скандал във връзка с упражняван сексуален тормоз над деца от духовници. Освен това църквата се е опитвал да потули случаите.Миналата седмица стана ясно, че хиляди деца са станали жертва на сексуални посегателства от свещеници в Германия.Уважаваният холандски всекидневник NRC свърза 20 от 39-те кардинали и епископи с престъпления. Изданието отбелязва, че четирима епископи са свързани със случаи на сексуален тормоз, а други 16 висши духовници са прехвърлили свещеници на нови места, тъй като са били обвинени.Информацията, публикувана от вестника през уикенда, се основана на доклад на Католическата църква в Холандия от 2011 г. за сексуален тормоз, на показания на жертви пред разследваща комисия и разследване на изданието.В писмен отговор църквата обяви, че е потвърдила случаи на сексуален тормоз. Допълва се, че \"епископите не са действали с необходимата грижа\", когато са прехвърляли свещениците.", "date": "2018.09.17", "title": "И в Холандия разкриха разврат в Католическата църква"}
{"url": "https://news.bg/economics/rabotodatelite-iskat-goranov-da-uskori-promenite-v-zakona-za-schetovodstvoto.html", "text": "Работодателските организации АОБР, АИКБ, БСК, БТПП и КРИБ настояват с писмо до финансовият министър Владислав Горанов да ускори приемането на промените в Закона за счетоводството относно независимия финансов одит.На 30 август на сайта на Министерство на финансите е публикувано за обществено обсъждане предложение за изменение и допълнение на Закона за корпоративното подоходно облагане, с което в преходните и заключителни разпоредби на законопроекта са предложени промени в Закона за данъците върху доходите на физическите лица, Закона за местните данъци и такси, Закона за акцизите и данъчните складове, Закона за данъка върху добавената стойност и Закона за счетоводството. Работодателите със съжаление отбелязват, че в предложението за изменение и допълнение на Закона за счетоводството липсват подкрепените от АОБР и от Националния икономически съвет \"предложения за премахване на допуснато под лобистки натиск пререгулиране при определяне на предприятията, подлежащи на задължителен одит на годишните финансови отчети\".Те продължават да поддържат изцяло и недвусмислено подкрепата си за повишаване на праговете за задължителен независим финансов одит и отпадането на алинеи, с които са въведени необосновани изисквания за задължителен одит, базирани единствено на правната форма на юридическото лице, но не и на обективни критерии.Работодателите настояват в рамките на дадените от закона правомощия на Горанов: \"да отговаря за разработването, координирането и контрола при осъществяването на държавната политика в областта на данъчната и счетоводна политика, да инициира законодателни промени, с които да бъдат облекчени над 6 000 малки български предприятия от финансовата и административна тежест, която Закона за счетоводството им налага, задължавайки ги да одитират годишните си финансови отчети\".Вместо намаляване на административната тежест и усъвършенстване на регулаторната рамка закона поставя изисквания непропорционални на финансовите възможности на малките предприятия. Цялостна политика на ЕС е да се предвиждат мерки за подобряване на условията, при които оперират малките и средни предприятия.В противоречие с тази политика стойностните прагове за задължителен одит, въведени в Закона за счетоводството, възпрепятстват създаването на благоприятна среда за икономическата активност на малките предприятия и необосновано затрудняват осъществяваната от тях дейност.\"В България, извършването на одит на малки предприятия се превърна в едно утежняващо задължение, при което поради ограничените финансови възможности на предприятията се избира най-ниската оферта, а не най-качествената услуга. Ниската цена съответно води до формално изпълнение на одиторската дейност, което потвърждава тезата, че одиторската заверка на малките предприятия е излишна и ненужна услуга - и за предприемачите, и за обществото\", допълват работодателите.Според тях, остава неясна причината за въвеждането на многократно по-ниски прагове за задължителен одит на предприятията. В почти 100 % от малките предприятия, които се одитират съгласно действащото законодателство, едни и същи физически лица са както собственици на капитала, така и управители, и затова не се нуждаят особено от това трета страна-одитор да гарантира достоверността на финансовите отчети на предприятията им. ", "date": "2018.09.17", "title": "Работодателите искат Горанов да ускори промените в Закона за счетоводството"}
{"url": "https://news.bg/politics/osnovna-zadacha-na-zaharieva-e-da-pomaga-na-balgarskiya-biznes.html", "text": "\"Сред основните задачи на българската дипломация е да подпомага родния бизнес\", заяви външният министър Екатерина Захариева на дискусия за равносметките от председателството на България, организирана съвместно с Асоциацията на организациите на българските работодатели (АОБР).Тя допълни, че със сигурност има какво да се подобрява в работата на администрацията.Изпълнителният директор на Конфедерацията на работодателите и индустриалците в България (КРИБ) Евгений Иванов подчерта ключовото значение на Софийската среща на върха и Декларацията от форума, като изтъкна, че с общи усилия \"Процесът от София\" трябва да се превърне в понятие.По думите на Захариева председателството ще бъде запомнено с темата за европейската перспектива на страните от Западните Балкани.Вицепремиерът постави акцент и върху необходимостта от рестартиране на отношенията в икономическата сфера и възстановяване на позициите на българския бизнес в регионите на Африка, Близкия изток и Азия.Като добра стъпка в тази посока тя посочи организирането на съвместни бизнес форуми.\"Интересът на България е да бъде в най-интегрираното ядро на ЕС\", заяви Захариева и благодари на работодателските организации за подкрепата и активната им роля в този процес.Според външния министър бизнесът е този, който е насочил България към членството в ОИСР.Тя допълни още, че през последната година се работи активно за присъединяване към организацията.Председателят на Асоциацията на индустриалния капитал в България (АИКБ) Васил Велев подчерта, че приоритетите на българската външна политика трябва да произтичат от дългосрочния национален икономически интерес. В тази връзка той постави пред външния министър и въпросът за регулиране на трудовата миграция.Захариева заяви, че се работи активно, като предстои влизането в сила на обнародване на двустранното споразумение с Молдова.Очаква се скоро да бъде финализирано и споразумението с Армения.От българска страна на Украйна е изпратен проект на споразумение, по което се очаква отговор.Тя подчерта, че се работи и за улесняване на административните процедури, свързани с издаването на дългосрочни визи за работа на сезонни работници от други страни.В ход е процедура за промени в наредбата за намаляването на сроковете за издаване на виза от 35 работни на 15 календарни дни.", "date": "2018.09.17", "title": "Основна задача на Захариева е да помага на българския бизнес"}
{"url": "https://news.bg/world/dzhulian-asandzh-tarsil-ruska-viza-prez-2010-g.html", "text": "Изтекла информация показва, че Джулиан Асандж е търсил руска виза през 2010 г., информира АП.Вътрешни документи от \"Уикилийкс\" разкриват, че служителите в организацията са обсъждали как основателят да избяга от Великобритания през 2010 г.От един от документите става ясно, че е обсъждано Асандж да търси убежище в Бразилия, а също така дискретно се е стремил да се сдобие с руска виза в Лондон.Файловете представят настроението в организацията и намекват за отношенията на Асандж с Москва.Асандж живее в посолството на Еквадор в британската столица от юни 2012 г. Той се укрива в посолството, след като шведските власти повдигнаха обвинения срещу него в сексуални престъпления. Въпреки че Стокхолм свали обвиненията, той се страхува, че Лондон може да го екстрадира в САЩ, където е издирван за разпространение на класифицирана информация за войната в Ирак.", "date": "2018.09.17", "title": "Джулиан Асандж търсил руска виза през 2010 г."}
{"url": "https://news.bg/society/montirat-500-aparata-za-elektronni-vinetki.html", "text": "Общо 500 ще са терминалите за самообслужване, от които шофьорите ще могат да купят предпочитаната от тях електронна винетка, съобщават от АПИ.Терминалите ще бъдат разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им.За удобство на шофьорите терминалите ще оперират на 8 езика- български, английски, немски, гръцки, румънски, сръбски, турски и руски.Освен от терминал за самообслужване, електронна винетка ще може да се купи от уеб портал и от мобилно приложение, които все още се разработват.Шофьорите, които предпочитат купуване на винетка от служител, могат да го направят като посетят офис от разпространителската мрежа.На служителя те ще трябва да представят номера на автомобила и да уточнят срока на винетката, която предпочитат.Утре, 17 септември, представят начинът за купуване на електронна винетка за леките автомобили и превозните средства до 3,5 тона от апарата.", "date": "2018.09.17", "title": "Монтират 500 апарата за електронни винетки"}
{"url": "https://news.bg/world/nato-trupa-sili-v-sredizemno-more.html", "text": "НАТО трупа сили в Средиземно море, съобщава \"Интерфакс\".Германската фрегата \"Олденбург\" премина в понеделник през Гибралтарския проток и влезе в Средиземно море.Корабът се насочва на изток.Министерството на отбраната на Германия обмисля възможността да участват в операциите на САЩ, Великобритания и Франция срещу Сирия в случай на употребата на химически оръжия в Идлиб, която е последната крепост на ислямисти в страната, разкри миналата седмица в. \"Билд\".Германският канцлер Ангела Меркел дори заяви, че перспективата за използване на химическо оръжие в Сирия не може да бъде пренебрегната. \"Да се ​​каже, че можем да се обърнем, ако се прилага химически оръжия и няма да бъде спазена международната конвенция - това не може да е отговорът\", - каза Меркел, говорейки миналата сряда в Бундестага.В момента, в източната част на Средиземно море са три ракетни разрушители на военноморските сили на САЩ - \"Карни\", \"Рос\" и \"Уинстън Чърчил\", които са оборудвани с крилати ракети \"Томахоук\" с обхват от 1600км, и флагман от 6-ти американски флот \"Монт Уитни\". В Средиземно море има и най-малко три американски подводници от американската атомна база в Лос Анджелис, оборудвани с ракети \"Томахоук\".Според западните наблюдатели, в момента силите на американския военноморски флот в Средиземно море имат най-малко 204 ракети, които мода да се използват за атаки по цели в Сирия.", "date": "2018.09.17", "title": "НАТО трупа сили в Средиземно море"}
{"url": "https://news.bg/world/rusiya-i-turtsiya-pravyat-demilitarizirana-zona-v-idlib.html", "text": "Руският президент Владимир Путин няма да търси военно решение за сирийската провинция Идлиб, съобщи АП. Той ще работи заедно с турския си колега Реджеп Ердоган за създаването на демилитаризирана зона.Това стана след среща на четири очи между Путин и Ердоган в Сочи. Двамата се срещат за четвърти път тази година. Демилитаризирана зона ще бъде охранявани от съвместни турско-руски военни патрули. Русия и Турция се договориха до 15 октомври демилитаризираната зона да е факт. Тя трябва да разделя на близо 20 км. правителствената армия от силите на бунтовниците.В района няма да се разполага тежко въоръжение. От своя страна опозицията трябва да даде гаранции, че в контролираните от нея региони няма да има радикални ислямисти.В момента няма яснота как изтеглянето на последните ще бъде осъществено. От своя страна Русия гарантира, че няма да търси военно решение в Идлиб. Ердоган посочи, че Турция ще продължи борбата срещу Ислямска държава и кюрдите.Кремъл и Анкара приеха и специален меморандум за постигнатото за Идлиб и за стартиране на мирния процес за Сирия.", "date": "2018.09.17", "title": "Русия и Турция правят демилитаризирана зона в Идлиб"}
{"url": "https://news.bg/politics/valeri-simeonov-pita-nso-za-ohranata-na-dogan.html", "text": "Вицепремиерът Валери Симеонов започна атака срещу почетния председател на ДПС Ахмед Доган.Днес отправих въпрос към НСО на какво основание, колко пари са изразходвани и колко души са ангажирани за охраната на частното лице - бизнесмен Ахмед Доган, обяви в профила си във \"Фейсбук\" Валери Симеонов.Той се интересува от колко години е охраняван основателят на ДПС и колко пари е изхарчило НСО.", "date": "2018.09.17", "title": "Валери Симеонов пита НСО за охраната на Доган"}
{"url": "https://news.bg/disasters/amerikanski-dron-letya-nad-donbas.html", "text": "Стратегически безпилотен летателен апарат от ВВС на САЩ RQ-4B Global Hawk е извършил разузнавателен полет над сепаратистките проруски региони в Донбас - Донецк и Луганск, съобщават специализирани авиационни сайтове.Дронът е излетял от италианската военно-въздушна база Сигонела на остров Сицилия. Той е прелетял над Донбас на височина около 16 000 м. Американският дрон се е намирал в украинското въздушно пространство.В момента не е ясно каква е била целта на мисията.Дронът RQ-4B Global Hawk е предназначен за провеждането на разузнавателни мисии.", "date": "2018.09.17", "title": "Американски дрон летя над Донбас"}
