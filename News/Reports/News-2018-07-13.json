{"url": "https://news.bg/world/yasen-e-dnevniyat-red-na-sreshtata-tramp-putin.html", "text": "Ясен е дневният ред на срещата между президентите на САЩ и Русия - Доналд Тръмп и Владимир Путин.Това разкри руският президентски съветник Юрий Ушаков.Той уточни, че лидерите на САЩ и Русия ще обсъдят състоянието и перспективите на отношенията между двете страни, както и редица други теми, съобщава РИА \"Новости\".\"Ние сме готови да разгледаме буквално всички ключови въпроси от двустранната и международната програма. Основната тема на разговора, разбира се, ще бъде състоянието и перспективите за развитие на руско-американските отношения \", каза Ушаков.Освен това, руският президент Владимир Путин и държавният глава на САЩ Доналд Тръмп смятат да обсъдят едностранно оттегляне на САЩ от иранската ядрена сделка и продължаващата криза в Сирия.\"Очаква се, че лидерите също ще засегнат проблемите с договора за ядрените сили със среден обхват, включително в контекста на поставяне на съединения на военна основа в държавите -членки като Румъния\", каза Ушаков ,В допълнение, Ушаков каза, че Путин и Тръмп биха обсъдили ареста на руснаци в трети страни, по искане на американската страна, както и позицията на САЩ за борба с \"Северен поток-2\" и уреждането на ситуацията в Северна Корея.", "date": "2018.07.13", "title": "Ясен е дневният ред на срещата Тръмп - Путин"}
{"url": "https://news.bg/world/ep-predprie-deystviya-sreshtu-dvoynite-standarti-pri-produktite-v-es.html", "text": "Евродепутати се обявиха срещу двойните стандарти по отношение качеството на потребителските продукти, се казва в съобщение на Европейския парламент (ЕП).Комисията на ЕП по вътрешен пазар и защита на потребителите прие доклад, в който препоръчва серия от мерки за целия ЕС, както и на национално равнище за справяне с проблема \"двоен стандарт\". Докладът е одобрен с 33 гласа \"за\", срещу три \"против\" и един \"въздържал се\".Депутатите подчертават, че фирмите, които продават един и същи продукт в целия ЕС, но с различаващо се съдържание в отделните държави, не трябва да го етикетират и брандират по привидно идентичен начин, тъй като това може да заблуди потребителите.Множество тестове и изследвания, извършени в няколко държави членки на ЕС, предимно от Централна и Източна Европа, показват, че продукти, рекламирани и продавани под една и съща марка и с на пръв поглед идентична опаковка, всъщност се различават по състав в ущърб на потребителите.Тези различия са открити не само в \"\", обяви докладчикът Олга Сехналова (С&Д, Чехия).\"\", добави тя.Членовете на ЕП призовават за засилване на трансграничното сътрудничество и обмен на информация, включително за потенциално несъответстващи на правилата продукти и възможни нелоялни практики, между националните органи за защита на потребителите, органите, отговарящи за качеството на храните, асоциациите на потребителите и Европейската комисия, за да се справят с двойния стандарт и да гарантират, че правилата се прилагат по-добре и по-последователно.Необходимо е да се разработи общ подход за тестване, за да се съберат надеждни и съпоставими доказателства и да се установи колко сериозен и широко разпространен е проблемът с \"двойния стандарт\". Резултатите трябва да бъдат оповестени в публично достъпна база данни и да бъдат анализирани \"не по-късно от края на тази година\", заявява парламентарната комисия.Евродепутатите приветстват законодателното предложение на Европейската комисия за \"Нов търговски механизъм за потребителите\" от април 2018 г., изменящо Директивата за нелояните търговски практики, но настояват, че за да се справи с двойния стандарт на продуктите, то трябва да бъде допълнително пояснено. \"Резултатът от законодателния процес трябва да представи ясно определение на това какво може да се счита за \"двоен стандарт\" и как трябва да се оценява и разгледа всеки случай\", се казва в комисията.\"Предпочитанията на потребителите не трябва да се използват като оправдание за понижаване на качеството и/или предлагането на различни степени на качество на различните пазари\", настояват членовете на ЕП, потвърждавайки, че бизнес операторите имат право да предлагат и продават стоки с различен състав и характеристики в целия ЕС само когато това е оправдано чрез \"легитимни фактори\" и при пълно спазване на законите на ЕС.Евродепутатите приканват производителите да обмислят включването на специално лого върху опаковката, което да показва, че съдържанието и качеството на една и съща марка, са еднакви за целия ЕС.Докладът на Олга Сехналова ще бъде подложен на гласуване в пленарна зала по време на септемврийската пленарна сесия. Новото законодателно предложение за изменение на Директивата за нелоялни търговски практики се очаква да бъде подложено на гласуване в Комисията на ЕП по вътрешен пазар и защита на потребителите през ноември.", "date": "2018.07.13", "title": "ЕП предприе действия срещу двойните стандарти при продуктите в ЕС"}
{"url": "https://news.bg/politics/balgarskoto-predsedatelstvo-na-es-se-pohvali-v-klip-sas-svarshenoto-za-6-mesetsa.html", "text": "Какво постигна България по време на първото си председателство на Съвета на Европейския съюз?Работата през последните шест месеца и напредъкът по поставените задачи са обобщени в четвъртия и последен видеоклип за Българското председателство.В него са събрани постиженията по четирите приоритета, които България си постави за периода начело на Съвета на Европейския съюз:- Бъдещето на Европа и младите хора;- Стабилна и сигурна Европа;- Цифрова икономика и умения на бъдещето;- Европейска перспектива и свързаност на Западните Балкани.\"В продължение на половин година страната ни беше основен посредник и двигател при взeмането на решенията от европейския дневен ред. През тези шест месеца българските министри и експерти водиха над 1900 заседания в София, Брюксел, Люксембург и Страсбург\", похвалиха се от Министерството за Българското председателство на Съвета на ЕС. Само в София, с помощта на доброволците за председателството, са били посрещнати над 34 000 делегати.\"Страната ни работи усилено по всички теми по пътя към единна, сигурна и дигитална Европа\", увериха българските власти.Като едно от най-големите постижения във видеото е представена срещата на върха ЕС-Западни Балкани, която се проведе в столицата на 17 май. Тогава европейските лидери приеха Декларацията от София, към която се присъединиха партньорите от Западните Балкани.", "date": "2018.07.13", "title": "Българското председателство на ЕС се похвали в клип със свършеното за 6 месеца"}
{"url": "https://news.bg/world/erdogan-obeshta-turtsiya-da-e-v-kluba-na-10-te-top-ikonomiki-na-sveta-do-2023-g.html", "text": "Президентът на Турция Реджеп Ердоган откри първото заседание на кабинета от преминаването на държавата към президентска система, подновявайки обещанието си да направи страната една от топ икономиките в света, информира АП.Тази седмица Турция официално премина от парламентарна към президентска система на управление. Критици алармират, че твърде много власт се съсредоточава в ръцете на държавния глава. Ердоган обаче уверява, че новата система ще подобри управлението и ще донесе сигурност и стабилност.Новият кабинет на Ердоган е от 16 министри, като Ердоган назначи зет си Берат Албайрак за министър на финансите. Това предизвика безпокойство във финансовите кръгове заради нестабилната икономика на страната.На церемония, с която се отбеляза първата среща на кабинета, президентът повтори решимостта си Турция да се присъедини към клуба на 10-те най-силни икономики в света до 2023 г., когато Турция отбелязва 100 г. от установяването на републиката.", "date": "2018.07.13", "title": "Ердоган обеща Турция да е в клуба на 10-те топ икономики на света до 2023 г. "}
{"url": "https://news.bg/bulgaria/11-darzhavi-i-2340-voenni-uchastvat-vav-voennomorskoto-uchenie-briz-2018.html", "text": "Националното военноморско учение с международно участие \"БРИЗ 2018\" се провежда от днес до 22 юли, съобщават от Министерството на отбраната.Военноморските сили на България ще участват с 16 бойни и спомагателни кораби и катери, 2 вертолета и с 930 души. Ще се включат и два самолета от българските Военновъздушни сили и представители от Сухопътни войски.В учението \"БРИЗ 2018\" ще вземат участие ВМС на Белгия с група за обследване на плитководни райони; ВМС на Гърция с патрулен катер \"DANIOLOS\"; ВМС на Италия с мобилен център за контрол на морския трафик; ВМС на Полша с щабни офицери; ВМС на Румъния с щабни офицери; ВМС на САЩ със самолет от патрулната авиация P-8 \"POSEIDON\"; ВМС на Турция с подводница \"GÜR\", патрулен катер \"IMBAT\" и самолет от патрулната авиация CN-235 и ВМС на Франция с кораба за управление \"MARNE\".В учението участват и двете постоянни групи кораби на НАТО от силите за отговор на Алианса - Втората постоянна група кораби на НАТО (SNMG2) с три кораба и Втората постоянна група противоминни кораби на НАТО (SNMCMG2) с три кораба.Двадесет и втория \"БРИЗ\" през 2018 г. продължава традицията от предишните си издания, да се отработи междуведомственото сътрудничество в многонационална среда, с активното участие на 20 държавни организации, институции и ведомства от 4 министерства, местни органи на управление и неправителствени и частни организации в целия процес на планиране, подготовка и ръководство на учението.Общо в учението ще участват 11 държави с 25 бойни и спомагателни кораби и катери, 1 подводница, 4 самолета, 5 вертолета и 2340 военнослужещи от военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса, както и 124 души от 20 държавни организации, институции и ведомства от 4 министерства, местни органи на управление, неправителствени и частни организации.Основната идея на учението е да се повиши оперативната съвместимост и взаимодействието между ВМС на участващите в учението страни чрез отработване участието им в операция за морска сигурност в отговор на криза, както и да се сертифицира кораб на Военноморските сили на Република България - фрегата \"Верни\" съгласно методиката за оценка на НАТО - MAREVAL.", "date": "2018.07.13", "title": "11 държави и 2340 военни участват във военноморското учение \"БРИЗ 2018\""}
{"url": "https://news.bg/health/evropeyski-psihiatri-otsenyavat-sistemata-ni.html", "text": "През следващата седмица водещи европейски психиатри ще направят оценка на системата ни за психичноздравната помощ в България. У нас те ще са по покана на Министерство на здравеопазването и Националния център по обществено здраве и анализи.Целта на екипа от Европейската психиатрична асоциация (ЕПА) е след като се запознае с проблемите пред различните сектори на психичноздравната помощ в България, да изготви доклад за нейното актуално състояние и препоръки за необходимите реформи в сектора. Окончателният доклад ще е готов до края на октомври 2018 г. и ще бъде предоставен на Министерството на здравеопазването.Проф. Силвана Галдеризи, действащ президент на ЕПА, д-р Джулиан Бецолд, генерален секретар на ЕПА, както и проф. Волфганг Гебел и д-р Хелен Киласпие от ЕПА ще посетят България в периода 16-21.07.2018 г.От българска страна в оценката ще участва националният консултант по психиатрия акад. проф. д-р Дроздстой Стоянов.Представителите на ЕПА ще посетят УМБАЛ \"Александровска\", СБАЛНП \"Св. Наум\", Държавна психиатрична болница \"Свети Иван Рилски\", Център за психично здраве \"Никола Шипковенски\" и дневния център \"Слатина\".Припомняме, само преди . Агресията му е следствие на психиатрично заболяване, като той се е водел на отчет в Центъра за психично здраве. След това психиатри коментираха случая с липсата на адекватна грижа, извън медикаментозната, в страната.", "date": "2018.07.13", "title": "Европейски психиатри оценяват системата ни"}
{"url": "https://news.bg/bulgaria/katastrofa-blokira-dvizhenieto-na-trakiya-kam-burgas.html", "text": "Катастрофа блокира движението по АМ \"Тракия\", съобщи читател на news.bg.Инцидентът е станал на 103 километра от София в посока Бургас.Към 17:45 колоната от коли е повече от три километра.На място се намират екипи на полицията, пожарната и бърза помощ.Временно се ограничава движението при км 102 на АМ \"Тракия\" в посока Бургас. Движението се осъществява по обходен маршрут: пътен възел \"Гелеменово\" - гр. Пазарджик - пътен възел \"Цалапица\", съобщиха от АПИ.", "date": "2018.07.13", "title": "Катастрофа блокира движението на \"Тракия\" към Бургас"}
{"url": "https://news.bg/crime/delo-za-stopansko-prestaplenie-vlacheno-nad-21-godini.html", "text": "Наказателно производство за общостопанско престъпление и престъпление по служба, приключило 21 години, 1 месец и 23 дни след образуването му, е най-продължителното производство, установено от Инспектората към ВСС при проверка на 125 заявления от граждани за забавени дела.Наказателното производство за общостопанско престъпление в особено големи размери и за особено тежък случай на престъпление по служба е започнало през ноември 1996 г. и е приключило през януари 2018 г.С присъдата деветимата подсъдими са били признати за невиновни по повдигнатите им обвинения и са били оправдани. Трима от тях са подали заявления за обезщетяване нарушаването на правото им на разглеждане и решаване на делото в разумен срок.Досъдебната фаза на производството е продължила 6 години и 2 месеца. Наблюдаващите прокурори 7 пъти са връщали делото за допълнително разследване след получено от разследващите органи заключително мнение за предаване на обвиняемите на съд. Освен това 2 пъти делото е връщано от съда на прокуратурата за отстраняване на допуснати съществени нарушения на процесуалните правила. Основните забавяния в наказателното производство обаче са допуснати в съдебната му фаза, продължила общо 14 години, 6 месеца и 22 дни.Разглеждането на делото от първоинстанционния съд - Софийски градски съд, е продължило 9 години, 11 месеца и 25 дни. По делото са насрочени 44 съдебни заседания, първото от които 3 месеца и 4 дни след образуването му, без да има писмено разрешение от председателя на съда. 10 от съдебните заседания са насрочвани в продължителни периоди от време, 4-5 месеца. Ход на делото е даден в 17 съдебни заседания.Делото е отлагано многократно по различни причини - неявяване на подсъдими, неявяване на свидетели, отсъствие на един от съдебните заседатели поради обективна причина - заболяване. Забавяния са установени и при разглеждане на наказателното производство от въззивния съд - Софийски апелативен съд. Постановеното по делото решение е отменено от Върховния касационен съд и делото е върнато за ново разглеждане от друг състав на въззивния съд, последица от което е забавянето на производството с 9 месеца. Освен това е установено забавяне с 6 месеца при администриране на подадения срещу решението на въззивния съд касационен протест - подаден е през юни 2014 г., а делото е изпратено на Върховния касационен съд през ноември 2014 г.", "date": "2018.07.13", "title": "Дело за стопанско престъпление влачено над 21 години "}
{"url": "https://news.bg/world/hilyadi-demonstrirat-po-ulitsite-na-london-tramp-da-si-hodi.html", "text": "Хиляди хора излязоха по улиците на Лондон, за да протестират срещу първата официална визита на Доналд Тръмп във Великобритания като държавен глава на САЩ, информира \"Ройтерс\".Повече от 64 000 хиляди обявиха, че ще участват в демонстрация в Лондон срещу визитата. Очакват се протести и в други големи градове.Демонстрантите носят лозунги като \"Тръмп на бунището\", \"Махни малките си ръце от правата на жените\", \"Лъжец\", \"Не на Тръмп, не на войната\" и блъскат по кухненски съдове. Те скандират и \"Доналд Тръмп трябва да си ходи\".По-рано активисти издигнаха във въздуха до парламента шестметров балон, на който американският президент е представен като намусено бебе с пелини.Великобритания се стреми към тесни отношения със САЩ, което е ключов стълб от външната политика на страната. Премиерът Тереза Мей разчита на подкрепата на Тръмп след Брекзит.Но някои британци възприемат Тръмп като груб, опасен и ненадежден лидер, който се противопоставя на ценностите им в редица сфери.След пристигането си на Острова американският лидер заяви пред вестник \"Сън\", че планираните протести срещу него в Лондон и други британски градове го карат да се чувства нежелан и заради това избягва столицата.", "date": "2018.07.13", "title": "Хиляди демонстрират по улиците на Лондон: Тръмп да си ходи"}
{"url": "https://news.bg/regions/zatvaryat-uchastak-ot-bul-pencho-slaveykov-v-sofiya.html", "text": "Заради строителството на третия диаметър на столичното метро и ремонт на участък от бул.\"Пенчо Славейков\" се въвежда промяна в организацията на движение, съобщават от Столичната община.От 16 юли до 16 септември се забранява влизането на пътни превозни средства както следа:- по бул. \"Пенчо Славейков\" при кръстовището с ул. \"Свети Георги Софийски\". Движението ще се извършва двупосочно чрез обход по ул. \"Свети Георги Софийски\" и между бул. \"Пенчо Славейков\" и ул. \"Константин Иречек\" и по съществуващата пътна връзка.- По южната половина от пътното платно на ул. \"Свети Георги Софийски\" в участък от около 50 м преди бул. \"Пенчо Славейков\" и по южната половина от пътното платно на бул. \"Прага\" в участък от около 20 м след бул. \"Пенчо Славейков\". Движението ще се извършва двупосочно в по една пътна лента по северната половина от пътното платно по ул. \"Свети Георги Софийски\" и по бул. \"Прага\" в същия участък.- -по крайните две пътни ленти от източната страна на пътното платно на бул. \"Пенчо Славейков\" между ул. \"Разслатица\" и съществуващата временна пътна връзка.От 4.30 часа на 16 юли до 24.00 часа на 16 септември се възстановява маршрутът на автобусна линия 604 в посока гара \"Искър\" по бул. \"Пенчо Славейков\" надясно по ул. \"Свети Георги Софийски\", наляво по бул. \"Акад. Иван Евстатиев Гешов\", наляво по бул. \"България\" по маршрута си.Променя се маршрутът на автобусна линия 72 в посока хотел \"Плиска\" - по ул. \"Свети Георги Софийски\" надясно по съществуващата пътна връзка, надясно по бул. Пенчо Славейков\" и по маршрута си. В посока Западен парк автобусите от линия 72 ще се движат по бул. \"Пенчо Славейков\", наляво по съществуващата пътна връзка , наляво по ул. \"Свети Георги Софийски и по маршрута си.Тролейбусите от линии 2, 8 и 9 ще се движат по ул. \"Свети Георги Софийки\" към бул. \"Прага\" и от там към ул. \"Свети Георги Софийски\".", "date": "2018.07.13", "title": "Затварят участък от бул. \"Пенчо Славейков\" в София"}
{"url": "https://news.bg/world/atentat-v-pakistan-vze-70-zhertvi.html", "text": "Атентатор самоубиец отне живота на 70 души на предизборен митинг в югозападната част на Пакистан, обявиха властите, цитирани от \"Ройтерс\".Терористичното нападение е извършено на фона на покачващото се напрежение около отстранения премиер Наваз Шариф, който се върна в страната преди изборите на 25 юли.Това е най-голямата бомбена атака в Пакистан за повече от година и третото нападение през тази седмица, свързано с изборите.Властите съобщиха, че броят на загиналите при нападението е нараснал до 70 души, като повече от 120 души са ранени. Между 15 и 20 души са в критично състояние. Телата на убитите са в шест различни болници.По-рано полицията съобщи, че на събитието са присъствали повече от 1000 души.Нападението е извършено в град Мастунг в близост до Куета, столица на Белуджистан.", "date": "2018.07.13", "title": "Атентат в Пакистан взе 70 жертви"}
{"url": "https://news.bg/regions/ot-ponedelnik-izplashtat-obezshteteniyata-za-izbitite-zhivotni-v-yambolsko-i-burgasko.html", "text": "От понеделник започва изплащането на обезщетенията на земеделските стопани за евтаназираните овце и кози в огнищата с чума в Ямболска и Бургаска области, съобщават от Министерството на земеделието.Фермерите ще получат парите според заявеното желание - по посочена от тях банкова сметка или в брой на касите на Областните дирекции по безопасност на храните - Ямбол и Бургас.Всички стопани - кандидати за подпомагане по схемите за животни по линия на директните плащания от засегнатите общини, в срок от 15 дни след ликвидирането на огнището, трябва да подадат заявление за форсмажорни обстоятелства по образец в областните дирекции на Държавен фонд \"Земеделие\".От министерството уверяват и, че се засилват и мерките за биосигурност в засегнатите общини в Ямболска и Бургаска области. На входно-изходните пътища на населените места в 10-километровата зона за наблюдение около огнищата се въвеждат в експлоатация площадки за дезинфекция, на която подлежат всички преминаващи превозни средства и хора.", "date": "2018.07.13", "title": "От понеделник изплащат обезщетенията за избитите животни в Ямболско и Бургаско"}
{"url": "https://news.bg/world/frantsiya-mobilizira-110-000-politsai-za-natsionalniya-praznik-i-finala-na-mondiala.html", "text": "Френските власти ще мобилизират 110 000 полицаи и жандармеристи в цялата страна тези почивни дни, за да гарантират сигурността на националния празник в събота и на финала на Световното първенство по футбол в Русия в неделя, информира АФП.Малко французи могат да мислят за традиционните празненства на Деня на Бастилията и за заря без да си спомнят за убитите 86 души при терора в курортния град Ница преди две години.От януари 2015 г. Франция беше разтърсена от няколко терористични атаки, които според АФП са отнели живота на 246 души., обяви вътрешният министър Жерар Колон.В Париж и предградията са мобилизирани 12 000 полицаи през почивните дни.Целта е да се гарантира гладкото провеждане на тези събития...партито да не бъде помрачено от трагедии, обяви парижката полиция.Празненствата за националния празник започват в петък вечерта със заря и танци. За утре е планиран традиционният военен парад.Властите в столицата ще подсигурят фензона за 90 000 души с екран за мача в неделя. Това ще е само една от 230 зони в цялата страна.В случай на победа за Франция на финала допълнителни 4 000 полицаи ще патрулират в Париж в неделя вечерта.", "date": "2018.07.13", "title": "Франция мобилизира 110 000 полицаи за националния празник и финала на Мондиала"}
{"url": "https://news.bg/world/sasht-povdignaha-obvineniya-sreshtu-12-ruski-agenti-za-namesata-na-izborite.html", "text": "Специалният прокурор на САЩ Робърт Мълър повдигна обвинения срещу 12 руснаци от военното разузнаване, информира \"Политико\".Те са обвинени, че са извършили хакерска атака срещу Националния комитет на Демократическата партия, за да саботират президентските избори през 2016 г. Те също са обвинени за разпространение на имейли на демократите.Обвиненията са повдигнати, обявени от заместник главния прокурор Род Розенстийн, няколко дни преди първата официална среща между президента на САЩ Доналд Тръмп и руския му колега Владимир Путин в Хелзинки.На 16 февруари американското правосъдно министерство повдигна обвинения срещу 13 руснаци и три компании в рамките на разследването на Русия за намеса на изборите.По-рано днес на пресконференция президентът Тръмп заяви, че ще повдигне въпроса за руската намеса на срещата с Путин в понеделник.Хиляди имейли на комитета и Джон Подеста, бившия председател на предизборната кампания на Хилари Клинтън, бяха разпространени в публичното пространство, включително и от \"Уикилийкс\" по време на президентската кампания през 2016 г. Това разклати Демократическата партия.Американските разузнавателни служби заключиха, че имейлите са разпространени след хакерска атака, която е част от мащабна операция на Русия по нареждане на Путин за изобличаване на Клинтън и подпомагане предизборната кампания на Тръмп.Според Розенстийн руснаците са организирали \"информационна война\" срещу САЩ по време на предизборната кампания, като целта е била създаване на среда на недоверие към кандидатите и политическата система.Екипът на Мълър обвини Пол Манафорт, бившия председател на кампанията на Тръмп, във финансови престъпления. Други трима съветници на американския лидер от кампанията се признаха за виновни, че са излъгали ФБР.", "date": "2018.07.13", "title": "САЩ повдигнаха обвинения срещу 12 руски агенти за намесата на изборите"}
{"url": "https://news.bg/int-politics/turtsiya-otmenya-izvanrednoto-polozhenie-na-18-yuli.html", "text": "Турция ще отмени извънредното положение през следващата седмица. Това съобщи говорителят на турския президент Ибрахим Калън, цитиран от \"Франс прес\".То беше въведено след неуспешния опит за преврат на 15 юли 2016 година, като то предостави на правителството по-големи правомощия да задържа заподозрени.\"Настоящото извънредно положение приключва в нощта на 18 юли. Г-н президентът има волята ... да не го удължава\", подчерта Калън пред журналисти след първото заседание на новото правителство след категоричната изборна победа на президента Реджеп Тайип Ердоган на изборите през миналия месец.Новият управленски мандат на Ердоган идва с увеличени президентски правомощия, след като предложенията на неговата Партия на справедливостта  и развитието за 18 промени в конституцията, включително закриване на премиерския пост, бяха одобрени на референдум през април миналата година.", "date": "2018.07.13", "title": "Турция отменя извънредното положение на 18 юли"}
{"url": "https://news.bg/world/britanskata-politsiya-otkri-butilka-s-novichoka-ubil-zhenata.html", "text": "Британската полиция е открила бутилка, в която вярва, че е бил съхраняван новичокът, убил Доун Стърджис и отровил Чарли Роули в град Еймсбъри, графство Уилтшър, съобщиха от Скотланд ярд, цитирани от \"Гардиън\".Припомняме, Чарли Роули беше намерен в безпомощно състояние заедно с приятелката си 44-годишната Доун Стърджис в град Еймсбъри - на около 10 километра северно от Солсбъри, където бяха отровени Сергей и Юлия Скрипал. Доун Стърджис почина в неделя вечерта. Смъртта й се разглежда като убийство. Преди дни Роули излезе от критично състояние.Бутилката е открита от звеното за борба с тероризма към Скотланд ярд.В съобщението на властите се казва, че в сряда, 11 юли, по време на претърсване на дома на Роули в град Еймсбъри е открита малка бутилка. Отнесена е в британската лаборатория \"Портън даун\" за тестове. След тестовете учените потвърждават, че веществото в бутилката е новичок.Провеждат се допълнителни тестове за установяване дали същото нервнопаралитично вещество е било използвано срещу Сергей и Юлия Скрипал през март. Също така разследването ще се опита да установи как и откъде бутилката се е озовала в дома на Чарли Роули.", "date": "2018.07.13", "title": "Британската полиция откри бутилка с новичока, убил жената"}
{"url": "https://news.bg/world/tramp-pi-chay-s-kralitsa-elizabet-ii.html", "text": "Президентът на САЩ Доналд Тръмп се срещна с британската кралица Елизабет II в Уиндзорския замък, но 92-годишният монарх беше принуден в един момент да ходи с американския лидер, след като той внезапно спря по време на церемониалното инспектиране на почетния караул, информира \"Ройтерс\".Това е първата визита на Тръмп на Острова като президент на САЩ. Тя не е напълно държавна визита, както първоначално се планираше, но той беше приветстван от военен оркестър при пристигането си в Уиндзор. След това американският лидер и първата дама Мелания влязоха в замъка да пият чай с кралицата.По-рано държавният глава похвали кралицата, наричайки я \"страхотна жена\".Елизабет посрещна двамата с усмивка, въпреки че преди това хвърляше поглед към часовника си, докато чакаше пристигането им.Докато инспектираха караула пред замъка, Елизабет изглежда насочваше Тръмп, но президентът внезапно спря и кралицата беше принудена да върви с него.Според графика на Белия дом чаят с кралицата е 25 минути. Това е последната част от официалната визита на американския президент.Той пристигна в замъка, след като тази сутрин посети военна академия и проведе разговори с премиера Тереза Мей в резиденцията й \"Чекърс\".В същото време хиляди хора протестират по улиците на Лондон срещу визитата на милиардера.По-късно днес Тръмп ще отлети за Шотландия на частна визита, където ще прекара два дни в свой голфклуб, преди да отлети за Хелзинки за срещата с руския лидер Владимир Путин в понеделник.", "date": "2018.07.13", "title": "Тръмп пи чай с кралица Елизабет II"}
{"url": "https://news.bg/world/54-zaginali-teroristi-i-tsivilni-pri-bombardirovka-na-sasht-v-siriya.html", "text": "Сирийският център за наблюдение на човешките права обяви, че броят на жертвите от въздушен удар в източната част на Сирия през нощта се е покачил на 54 души, включително 28 цивилни, както и терористи от ДАЕШ (\"Ислямска държава\"), съобщава \"Ройтерс\".Въздушният удар е поразил район на няколко километра от границата с Ирак. Повечето от цивилните са били иракчани, уточни директорът на Сирийския център за наблюдение на човешките права Рами Абдулрахман.Той подчерта, че въздушната атака най-вероятно е била извършена или от оглавяваната от САЩ коалиция срещу ДАЕШ, или от иракски сили, които действат заедно с коалицията.По-ранни информации на сирийската държавна новинарска агенция САНА и подкрепящия режима на Башар Асад в. \"Ал Уатан\" обвиниха за въздушния удар коалицията, ръководена от САЩ.От коалицията са отказали да коментират темата.", "date": "2018.07.13", "title": "54 загинали терористи и цивилни при бомбардировка на САЩ в Сирия"}
{"url": "https://news.bg/world/germaniya-deportira-bivsh-telohranitel-na-bin-laden-v-tunis.html", "text": "Германия депортира гражданин на Тунис, който е бивш телохранител на Осама бин Ладен, информира АФП, позовавайки се на властите.Германските власти го депортираха повече от десетилетие след отхвърляне на молбата му за убежище.42-годишният Сами А. пребиваваше в Германия повече от две десетилетия, но през последните месеци се натрупа недоволство.\"Мога да потвърдя, че Сами А. е върнат в Тунис тази сутрин и предаден на властите на Тунис\", каза говорител на вътрешното министерство след информация на вестник \"Билд\".Вчера вечерта германският съд реши против депортирането му, поддържайки оценката, че Сами А. потенциално може да бъде \"измъчван\" в арабската държава. Но решението достигна до федералните власти по факс в петък сутринта, след като полетът с гражданина на Тунис отлетя за северноафриканската държава, информира ДПА.В края на миналия месец беше съобщено, че Сами А. е арестуван в град Бохум.По-рано тази година се появи информация, че Сами А. живее в Германия от 1997 г. и получава по 1 168 евро социални помощи на месец.Германските власти не можеха да го депортират по-рано заради съдебно решение, според което той може да бъде подложен на изтезание, ако бъде върнат в Тунис.Сами А. има жена и деца, които са германски граждани.", "date": "2018.07.13", "title": "Германия депортира бивш телохранител на Бин Ладен в Тунис"}
{"url": "https://news.bg/bulgaria/voevodite-se-zhalyat-na-yunesko-za-dzhamiya-v-ohrid.html", "text": "Воеводите от ВМРО изпратиха писмо до ЮНЕСКО, за да сигнализират за построяването на джамия с 32-метрово минаре до християнски храм в Охрид. При реновирането на джамията \"Али Паша\" са засегнати останки от църквата \"Св. Никола\".Реставрацията значително нарушава разрешените дейности, използвайки багер, който вече е повредил важни археологически пластове. Археологическият обект включва още ранна християнска базилика, римски бани, древен некропол, гробница, богато украсена с мраморни плочи, а също праисторически обект от бронзовата и желязната ера.Информацията ВМРО са получили от жители на Охрид, при посещение на патриотите в града. Сигналът е подаден от Гражданското обединение \"СOВЕСТ\" - Охрид. Според гражданите, обявената подготовка за издигането на 32-метрово минаре до джамията \"Али паша\" ще наруши общия изглед на Охрид. Според тях, минарето би могло да стане спорен символ на бившето турско управление в региона.Опасенията са за провокация, която би нарушила религиозния баланс. От ВМРО смятат, че подобни провокации са недопустими.Писмото е изпратено до изпълнителния директор за Югоизточна Европа на ЮНЕСКО г-жа Одри Азуле и е подписано от \"Обединените патриоти\".", "date": "2018.07.13", "title": "Воеводите се жалят на ЮНЕСКО за джамия в Охрид"}
{"url": "https://news.bg/world/yuzhna-koreya-vdiga-iztrebiteli-sreshtu-dva-ruski-bombardirovacha.html", "text": "Южна Корея обяви, че е вдигнала по спешност военни самолети, които са пресрещнали два руски самолета, навлезли във въздушното пространство на страната четири пъти през деня, съобщава \"Ройтерс\".Руските самолети се смята, че са били военни бомбардировачи и са прекарали повече от три часа в зоната за идентификация на южнокорейската противовъздушна отбрана, уточниха южнокорейските военни.Военните са отказали да дадат подробности за броя на южнокорейските военни самолети, които са били вдигнати по спешност.От руското военно министерство засега не са коментирали темата.", "date": "2018.07.13", "title": "Южна Корея вдига изтребители срещу два руски бомбардировача"}
{"url": "https://news.bg/world/v-germaniya-razglezhdat-tramp-kato-zaplaha-za-sveta.html", "text": "Министърът на външните работи на Германия отхвърли предположенията, че Берлин може да бъде принуден от президента на САЩ Доналд Тръмп да увеличи разходите за отбрана, отбелязвайки, че страната му взема \"суверенни\" решения, информира \"Ройтерс\".Тръмп разбуни духовете на проведената по-рано тази седмица среща на НАТО в Брюксел, след като обвини европейски държави, че не отделят достатъчно средства за отбрана. Конкретно той нападна Германия, че е \"пленник\" на Русия заради енергийните връзки.\"Не сме пленници нито на Русия, нито на САЩ\", каза Хайко Маас пред списание \"Шпигел\".\"\", добави той.Всички страни членки на НАТО потвърдиха ангажимента да увеличат разходите за отбрана до 2% от БВП до 2024 г. Но Тръмп иска тази цел да бъде изпълнена през следващата година.Докато канцлерът Ангела Меркел и консервативният блок подкрепят целта за увеличаване на разходите, социалдемократите са разделени по въпроса.Мартин Шулц, бивш лидер на социалдемократите, остро се изказа по адрес на американския лидер. Пред \"Шпигел\" той коментира, че Тръмп е заплаха за световния мир заради умишленото разединение на западния алианс и презрението му към ценностите на НАТО.Германците са разделени по въпроса дали трябва да се увеличат разходите за отбрана. Социологическо проучване за \"Зюддойче цайтунг\" показва, че 45% искат Германия да изпълни целта от 2%, а 49% са против.", "date": "2018.07.13", "title": "В Германия разглеждат Тръмп като заплаха за света"}
{"url": "https://news.bg/crime/zadarzhaha-77-dushi-pri-mashtabnata-spetsaktsiya-sreshtu-bitovata-prestapnost.html", "text": "По разпореждане на главния секретар на МВР Младен Маринов на територията на цялата страна от вчера се провежда  по противодействие на конвенционалната престъпност и опазване на обществения ред. В нея освен полицейските сили на областните дирекции, са включени и служители на Дирекция \"Жандармерия\".В рамките на вчерашния ден планирани действия са извършени на териториите на София и Перник. В хода на операцията столичните полицаи и жандармеристи са проверили общо 1 715 лица и 1 060 автомобила. Задържани са 77 души, 6 от които са били обявени за издирване.За констатирани административни нарушения са съставени 309 акта. Проверки са извършени в 22 пункта за черни и цветни метали, 27 заложни къщи и 22 автоморги, автосервизи и депа.На територията на Ботевград са проверени 470 лица и 215 автомобила. Съставени са 38 акта за установени административни нарушения. Задържани са 18 души. Установени и задържани са и двама, обявени за общодържавно издирване, които са предадени на инициатора на издирването.Множество нарушения са констатирани по време на операцията в два пункта за изкупуване и съхранение на отпадъци от черни и цветни метали в Самоков и с. Райово. При проверките, извършени съвместно със служители на икономическа полиция в ОДМВР-София и РИОСВ, е установено, че площадките не отговарят на изискванията и са допуснати нарушения при воденето на документацията, за което са съставени констативни протоколи. В друг инспектиран обект в Самоков - за преработка и съхранение на дървесина, е установено несъответствие в електронния дневник по отношение на наличната дървесина. Съставен е констативен протокол.В рамките на спецоперацията на територията на Самоков са проверени общо 512 лица и 395 автомобила. Съставени са 61 акта за установени административни нарушения, а задържаните са 14 души.При извършените съвместни проверки на осем адреса в село Костенец е установено съхранение на общо 30 кубика дърва за огрев без контролна горска марка и документи за законен произход. Съставени са девет акта по Закона за горите и незаконно добитата дървесина е иззета по надлежния ред.При проверка в къща в село Видраре, община Правец, са установени и иззети общо 14.5 литра алкохол, разпределен в 29 половинлитрови пластмасови бутилки, без български акцизен бандерол. Материалите по случая са подготвени за изпращане в Митница- Столична за реализиране на административно-наказателна отговорност.В рамките на проведената на територията на област Перник операция смесените екипи са извършили проверки и в седем автоморги. За констатирани нарушения са издадени четири констативни протокола с предписания към собствениците.Днес  има в Благоевград, Кюстендил, Видин, Монтана и други. В хода на акциите са задържани около 50 души за различни престъпления, съобщи БНР.Очаква се действията на МВР да продължат и в следващите дни. ", "date": "2018.07.13", "title": "Задържаха 77 души при мащабната спецакция срещу битовата престъпност"}
{"url": "https://news.bg/world/rumaniya-kupuva-oshte-pet-iztrebitelya-f-16-ot-portugaliya.html", "text": "Министърът на отбраната на Румъния Михай Фифор съобщи, че страната ще закупи още пет изтребителя Ф-16 от Португалия, информира Business-review.eu.Фифор поясни, че до края на годината правителството трябва да внесе законодателното предложение.Той подчерта, че също ще обсъдят закупуването на други 36 изтребителя Ф-16.Разглеждат се няколко възможности, ние преговаряме с няколко държави, които притежават Ф-16, включително САЩ, Израел и Гърция, изтъкна министърът.Военният министър разказа, че румънска делегация е пътувала до Португалия преди няколко дни и е провела разговори с португалските си партньори, които вече продадоха на Румъния 12 самолета., допълни той.Румъния плати 628 милиона евро за 12 самолета Ф-16 от Португалия.", "date": "2018.07.13", "title": "Румъния купува още пет изтребителя Ф-16 от Португалия"}
{"url": "https://news.bg/regions/sedem-obshtini-izgrazhdat-instalatsii-za-prerabotka-na-otpadatsi.html", "text": "Министърът на околната среда и водите Нено Димов подписа договор за изграждане на инсталации за  в общо 7 общини. Става въпрос за общините Златица, Антон, Копривщица, Мирково, Пирдоп, Чавдар и Челопеч.Проектът включва инсталации за компостиране на зелени и биоразградими отпадъци и за предварително третиране на битови отпадъци.Съоръженията ще обслужват 21 000 жители.Компостиращата инсталация е предвидена с капацитет 3 000 тона годишно. Съоръжението за предварително третиране на смесено събрани битови отпадъци е с капацитет 5 700 тона годишно, генерирани от териториите на седемте общини.Посочените 7 общини към момента нямат съоръжение за предварително третиране и рециклиране. Социално-икономическите ползи от изпълнението на проекта са насочени към подобряване качеството на околната среда за жителите в общините и предоставяне на нов тип услуга в областта на управлението на отпадъците.Ще бъдат разкрити нови работни места, необходими за експлоатация на изградената инфраструктура.Общият размер на инвестицията е близо 8.9 млн. лв. Оперативна програма \"Околна среда 2014-2020 г.\" осигурява безвъзмездна финансова помощ в размер на 6.6 млн. лв.Срокът за изпълнение на проекта е 19 месеца.", "date": "2018.07.13", "title": "Седем общини изграждат инсталации за преработка на отпадъци"}
{"url": "https://news.bg/economics/davat-po-50-hil-lv-na-malki-firmi-za-izlizane-na-borsata.html", "text": "От 50 хил. лв. безвъзмездно финансиране могат да се възолзват малки и средни предприятия за излизане на фондовата борса.Инициативата бе открита днес от зам. икономическия министър Александър Манолев, председателя на Комисията по енергетика в НС Делян Добрев, заместник-председателя на Съвета на директорите на Българска фондова борса Васил Големански и заместник-изпълнителния директор на Изпълнителна агенция за насърчаване на малките и средни предприятия Александър Минев.Финансирането ще се отпуска под формата на ваучери стана ясно на официалното откриване. Това е първата подобна инициатива в страната. Ваучерът е с валидност 9 месеца. През този период компаниите трябва да получат одобрение на инвестиционния проспект за емитиране на ценни книжа от КФН и да и осъществят успешна емисия за набиране на капитал.Зам.-министър Манолев обясни, че на сайта на агенцията вече е публикувана информация, за да се запознаят фирмите с условията. \"От септември започва и физическото подаване на проектите\", посочи той.\"За успешна емисия ще се счита набирането на капитал, равен на или по-голям от 500 000 лв., или стойността на десетократния размер на ваучера\", информира Александър Манолев. Очакванията му с ада се реализират 15 млн. лв. инвестиции в български малки и средни предприятия в резултат от схемата. Това би представлявало активиране на 10 пъти повече средства от вложения публичен ресурс.Една нова компания излиза на борсата годишно, обясни Делян Добрев. \"Чрез тази програма, само с първоначалния ѝ бюджет, поне 32 компании ще излязат на борсата. Така че нейният ефект ще е осезаем за капиталовия пазар в България, а ние не трябва да губим време за неговото развитие\", отбеляза той.Васил Големански пък добави, че 81% от публичните компании на БФБ са малки и средни фирми. Той е убеден, че ваучерна схема ще стимулира още повече компании да набират капитал през борсата.Индикативният бюджет на схемата за предоставяне на услуги за емитиране на ценни книжа на капиталовите пазари възлиза на 3 911 660 лева (2 000 000 евро). Проектът за ваучерите стартира изпълнението на стойност 1,6 млн. лв.Има готовност за подписване на втори договор за използване на цялата предвидена сума, информираха по време на официалното откриване. Бюджетът е осигурен по Оперативна програма \"Иновации и конкурентоспособност\". ", "date": "2018.07.13", "title": "Дават по 50 хил. лв. на малки фирми за излизане на борсата"}
{"url": "https://news.bg/int-politics/tramp-iska-promyana-na-rezhima-v-germaniya-obyavi-zigmar-gabriel.html", "text": "Президентът на САЩ Доналд Тръмп оказва натиск за \"промяна на режима\" в Берлин. Това обяви бившият германски външен министър Зигмар Габриел, отговаряйки на неотдавнашните язвителни коментари на американския държавен глава, насочени към Германия по отношение на военните разходи и имиграцията.\"На Америка при управлението на Тръмп не може да се разчита\", изтъква Габриел пред сп. \"Шпигел\" и допълва: \"Тръмп дава на севернокорейския диктатор Ким Чен-ун гаранции за оцеляването му и същевременно иска промяна на режима в Германия.\"\"Не можем да търпим това\", подчертава Габриел, призовавайки Германия да заеме по-твърда позиция към Тръмп. \"Повече не можем да имаме каквито и да е илюзии. Доналд Тръмп разбира само от сила. Затова трябва да му покажем, че и ние сме силни\", настоя бившият първи дипломат на Германия.Преди срещата на върха на НАТО тази седмица Тръмп заяви, че Германия не изпълнява обещанията си към НАТО относно размера на разходите за отбрана.През миналия месец той написа в \"Туитър\", че \"германците се обръщат срещу държавното ръководство на страната, тъй като миграцията разтърсва вече слабата управляваща коалиция\", като определи решението на Европа да позволи на милиони мигранти да влязат на нейна територия като \"голяма грешка\".Габриел, който е бивш председател на Германската социалдемократическа партия, коментира още, че Германия трябва да даде \"ясни, твърди и преди всичко единни европейски отговори на Тръмп\".\"Всяка стъпка за помиряване с него, всеки опит да бъде задоволен, само го кара да предприема следваща стъпка. Това трябва да спре\", подчерта Габриел.Той е посочил разходите за бежанци като област, където Европа би могла да отвърне.\"Ако той иска милиарди долари за американски военни разходи, тогава трябва да настояваме за връщане на милиарди долари, похарчени за бежанци, създадени от провалената военна намеса на САЩ в Ирак\", изтъква бившият външен министър.", "date": "2018.07.13", "title": "Тръмп иска \"промяна на режима\" в Германия, обяви Зигмар Габриел"}
{"url": "https://news.bg/world/frantsiya-vavede-nova-sistema-za-borba-s-terorizma.html", "text": "Франция предприема действия за засилване на борбата срещу тероризма на национално ниво. Правителството увеличава пълномощията за борба с тероризма и създава нови органи за следене на радикализирани престъпници, както и по-добро установяване на екстремисти, които представляват риск за обществото, съобщават АП и \"Блумбърг\".Френският премиер Едуар Филип обяви 32 нови мерки - поредните действия на правителството срещу екстремизма три години след няколко смъртоносни терористични атаки, разклатили страната.Планът включва създаване на Национална антитерористична прокуратура и увеличаване на пълномощията на Главно управление за вътрешна сигурност - контраразузнаването на Франция, в борбата с тероризма.Създава се и ново звено, което ще наблюдава лица с присъди за тероризъм и радикализирали се бивши затворници.Заплахата остава. Трябва да се приспособим, каза Филип.Новото звено всекидневно ще бъде информирано от различните държавни структури. То ще заработи от лятото. До 2022 г. ще бъдат наети допълнителни 1 900 агенти, разкри премиерът.Френските служби осуетиха 25 атаки от януари 2017 г., но правителството е особено разтревожено от това, че 450 затворници, които показват признаци на радикализация, ще бъдат освободени през тази година, включително 50, които са осъдени за тероризъм. Специален екип ще следи за освободените затворници, които могат да представляват заплаха, обясни Филип.", "date": "2018.07.13", "title": "Франция въведе нова система за борба с тероризма"}
{"url": "https://news.bg/economics/81-000-badeshti-pensioneri-poluchavat-pismo-ot-noi.html", "text": " Националният осигурителен институт (НОИ) изпрати 81 052 персонални уведомителни писма до всички осигурени лица, които през 2019 година навършват изискуемата от Кодекса за социално осигуряване (КСО) възраст за пенсиониране. Изключение правят лицата, на които не е отпусната пенсия за осигурителен стаж и възраст при условията на ранно пенсиониране.В писмата освен информация за осигурителните им права, са посочени и документите, които всеки бъдещ пенсионер следва да представи заедно със заявлението за отпускане на пенсия.Тази кампания на НОИ се провежда за втора година поред. През 2017 г. лични писма получиха 82 782 души. С изпращането на писма НОИ цели да уведоми навреме бъдещите пенсионери да се погрижат за набавянето и оформянето на всички необходими документи във връзка с излизането им в пенсия. Това не само осигурява спокойствие на лицата при подготовката на пенсионирането, но и оптимизира самото пенсионно производство, обясняват от осигурителния институт.През 2019 година изискуемата за жените възраст за придобиване право на пенсия за осигурителен стаж и възраст е 61 години и 4 месеца, а за мъжете - 64 години и 2 месеца. Правото на пенсия се придобива при наличие на 35 години и 8 месеца осигурителен стаж за жените и 38 години и 8 месеца осигурителен стаж за мъжете. Необходимо е обаче и двете изисквания да са изпълнени едновременно.НОИ препоръчва на осигурените лица да се снабдят с персонален идентификационен код (ПИК), който се издава от института. ПИК предоставя лесен и удобен начин за ползване на редица електронни и административни услуги през интернет страницата на НОИ, както и позволява на потребителите да проследят осигурителната си история в Регистъра на осигурените лица.", "date": "2018.07.13", "title": "81 000 бъдещи пенсионери получават писмо от НОИ"}
{"url": "https://news.bg/world/izrael-pak-udari-dron-ot-siriya-s-raketa-peytriat.html", "text": "Армията на Израел обяви, че е изстреляла ракета \"Пейтриът\" срещу безпилотен самолет, приближаващ се от територията на Сирия, съобщават израелските медии.Жители в северния израелски град Сафед също съобщиха, че са чули експлозии и са видели следи от дим.Това е вторият път тази седмица, в който дрон навлиза в Израел от Сирия. В сряда израелските военни изстреляха ракета \"Пейтриът\" по дрон, който навлезе в израелското въздушно пространство.От израелската армия уточниха, че безпилотния самолет в сряда е бил прихванат от ракета, след като е навлязъл 10 км навътре в територията на Израел, като е бил свален над Галилейското езеро.В отговор на дрона от Сирия в сряда, военновъздушните сили на Израел атакуваха три военни позиции в Сирия в сряда вечерта. Според израелските въоръжени сили атаката е била извършена в отговор на сирийския дрон, който по-рано навлезе в израелското въздушно пространство.Според информации в сирийските медии позиции на \"Хизбула\" са били ударени в провинция Кунейтра в Голанските възвишения в Сирия. Атаката се е състояла в село Хан Арнабех и в още един град в Кунейтра.", "date": "2018.07.13", "title": "Израел пак удари дрон от Сирия с ракета \"Пейтриът\""}
{"url": "https://news.bg/crime/44-g-zatvor-za-uchastnitsi-v-grupa-za-trafik-na-migranti.html", "text": "Специализираният наказателен съд наложи до 8 години затвор спрямо 7 обвиняеми за участие в група за трафик на мигранти.Организираната престъпна група е неутрализирана на 22 септември 2016 година. Осъдените създали канал за прекарване на мигранти от Турция през България в Сърбия.Ръководителят на групата е осъден на 8 години затвор при първоначален строг режим. 8-годишна присъда получи и неговата \"дясна ръка\". Други двама участници са получили по 7 години затвор.Останалите участници в групата получиха до 5 години затвор.Според материалите по разследването каналджиите незаконна са преваждали граждани на Афганистан, Ирак и Сирия през турско-българската граница. В някои от случите участниците в престъпната група посрещали мигрантите на българска територия.След това каналджиите превозвали бежанците с личните си автомобили до София и ги настанявали временно в жилища в квартал \"Модерно предградие\". При възможност мигрантите били прекарвани през границата със Сърбия през ГКПП \"Калотина\".Установено е, че групата действала при строга организация и конспиративност. Участниците комуникирали онлайн. Те се свързвали и със свои колеги трафиканти от Турция.Транспортирането на мигрантите било контролирано от най-доверения на ръководителя участник в групата, който предвождал автоколоната като пилотен автомобил, за да се избегнат полицейски проверки.", "date": "2018.07.13", "title": "44 г. затвор за участници в група за трафик на мигранти"}
{"url": "https://news.bg/society/meditsi-v-ruse-na-protest-zaradi-niski-zaplati.html", "text": "Лекари от държавната болница в Русе излязоха на протест заради неизплащането на трудовите им възнаграждения по клинични пътеки за месец май.Медиците се събраха на символична стачка, съобщи Нова. Те алармираха, че в някои отделения вече три месеца се дават с 30% по-ниски заплати. Част от работещите в държавната болница вече напуснали заради ниското заплащане, поради което останалите трябва да дават извънредни дежурства.Протестиращите се притесняват от това болницата в Русе да не последва съдбата на болниците в Ловеч и Враца.Персоналът не може да съди лечебното заведение за допълнителните пари, защото законът дава право на директора да преценява как и кога да разпределя сумите от клинични пътеки.От своя страна от ръководството на държавното здравно заведение се твърди, че стандартите са спазени. И след като няма печалба, няма да има и допълнителни пари.", "date": "2018.07.13", "title": "Медици в Русе на протест заради ниски заплати"}
{"url": "https://news.bg/world/tramp-obarna-palachinkata-za-brekzit.html", "text": "Възможно е Великобритания и САЩ да сключат търговско споразумение след Брекзит.Това съобщи премиерът на Обединеното кралство Тереза Мей след разговори с американския президент Доналд Тръмп в правителствената резиденция \"Чекърс\", пише \"Гардиън\".Наблюдаваните от нас тази сутрин военни демонстрации са символ на дълбокото партньорство между Великобритания и САЩ. Най-дълбокото в света и продължава да се разраства. Двете държави заедно спасяват човешки живот, каза тя.Мей приветства подкрепата на САЩ срещу Русия след случая с отравянето с новичок в Солсбъри.Тя поясни, че са постигнали съгласие да търсят амбициозно американско-британско търговско споразумение след Брекзит. Според нея планът от \"Чекърс\" ще направи това възможно.При партньорство като това понякога вие трябва да кажете неща, които другата страна не иска да чуе, изтъкна Тереза Мей.Според нея всички са отговорни за гарантиране на трансатлантическото единство, пояснявайки, че САЩ подкрепят единството.От своя страна Тръмп похвали невероятните условия за отпразнуване на специалните отношения.По думите му двете държави са заедно в ангажимента да пазят свободата.Аз и Мей се върнахме от срещата на НАТО. Беше наистина продуктивна среща на върха, каза Доналд Тръмп и благодари на Мей, че е подкрепила усилията му да убеди държавите членки на Алианса да увеличат разходите за отбрана.Само пет държави постигнаха целта от 2% от БВП. Това ще се промени много бързо, убеден е президентът на САЩ.Той също благодари на Мей за подкрепата й в усилията да се убеди КНДР да изостави ядрените оръжия.Президентът на САЩ обеща да подкрепи правителството на Великобритания каквато и политика да предприеме за Брекзит. Направете така, че да можете да търгувате с нас, призова той.По-рано Тръмп даде интервю за \"Сън\", в което разкритикува плановете на премиера на Великобритания за Брекзит. Сега на пресконференцията той нарече интервюто \"фалшива новина\", защото не са включени положителните коментари за Мей. Президентът похвали премиера ден след критиката си по адрес на Мей. Милиардерът се защити, че не е критикувал министър-председателя.В историята не е включено това, което казах за Мей. Имам запис. Историята е \"фалшива новина\", оплака се той.На въпрос какво се надява да постигне от срещата с Путин, Тръмп отговори, че е имал страхотна среща с държавите от НАТО.Държавите си отидоха по-обединени и по-богати от всякога, смята той.Той отговори, че с Путин ще разговарят за Украйна, Сирия, други части от Близкия изток и неразпространението на ядрени оръжия, както и за руската намеса на изборите в САЩ.Държавният глава повтори, че е \"най-твърдият към Русия в сравнение с всички други\".Според него Мей ще подкрепи САЩ да поддържат добри отношения с Русия.Тръмп вярва, че е трудно да се преговаря с Русия, защото хората го обвиняват, че е проруски настроен. Той обаче не обича Русия, а САЩ, но въпреки това иска добри отношения с Москва.Президентът на САЩ не отива на срещата с Путин с \"високи очаквания\", но \"изненадващи неща\" могат да излязат от нея.Запитан за позицията си за Русия, Тръмп обвини репортера, че разпространява фалшиви новини. Той отговори, че иска добри отношения с Русия. Хубаво нещо е за САЩ да се разбират с държави като Русия и Китай, поясни той.Запитан дали печели американският народ от разполагането на войници в Европа, Тръмп отговори, че зависи къде са дислоцирани.Това е от психологическа и военна полза, вярва президентът на САЩ и допълни, че е \"добре\" с ангажимента на САЩ в Европа.Мей отказа да подкрепи антиимигрантската риторика на Тръмп. На въпрос дали е съгласна, че имиграцията вреди на културния облик на Европа, премиерът отговори, че Обединеното кралство се гордее с историята си в областта на имиграцията.По думите на президента на Съединените щати имиграцията е сериозен проблем за Европа.Вие виждате нанасяните от тероризма поражения. Променя културата. Много негативно нещо за Европа, алармира държавният глава.Той отново увери, че има страхотни отношения с Германия и Ангела Меркел, но имиграцията вреди на страната.\"Много тъжна\" ситуация. Не е добре за Европа, не е добре и за САЩ, продължи той и подчерта, че буквално САЩ нямат закони за имиграцията.Граничната защита е проблем на националната сигурност. Те трябва да спират терористите на границата, смята Доналд Тръмп.Тръмп отговори на въпрос, че Мей може да намери съвета му как да преговаря за Брекзит с ЕС за \"твърде груб\".Американският президент отказа въпроси на CNN, наричайки я \"фалшива медия\". Той отговаря на въпроси на Fox News.Според него отношенията между Лондон и Вашингтон са на \"най-високото ниво на специалност\". Американският лидер е убеден, че \"Северен поток-2\" е \"ужасяващо нещо\". Той е предупредил Германия, че ще получава 60 или 70% от енергията си от Русия.", "date": "2018.07.13", "title": "Тръмп обърна палачинката за Брекзит"}
{"url": "https://news.bg/world/10-godishen-spad-na-novoprietite-migranti-v-avstraliya.html", "text": "Броят на новоприетите мигранти в Австралия е достигнал 10-годишен спад, обяви правителството, цитирано от АФП.Вътрешният министър Питър Дътън заяви, че годишният прием на мигранти е спаднал с 20 000 през миналата година до 162 000. Отчетен е спад на издаваните семейни визи и визи за квалифицирани работници.Това е най-ниското отчетено ниво за десетилетие и се дължи на засилената проверка, поясни министърът.Дътън добави, че не иска мигрантите да идват в Австралия, за да се възползват от социалната система.Въпреки данните имиграцията остава деликатен въпрос в страната на фона на безпокойството относно трудовия пазар и пренаселените градове.Опозицията приветства спада на миграцията.", "date": "2018.07.13", "title": "10-годишен спад на новоприетите мигранти в Австралия"}
{"url": "https://news.bg/society/umartvyavat-1-300-ovtse-i-kozi-v-yambolsko-pri-zasilena-politseyska-ohrana.html", "text": "Под засилена полицейска охрана протича умъртвяването на близо 1 300 овце и кози в село Шарково, община Болярово, област Ямбол, предаде БНР.Умъртвяването на добитъка се налага заради положителни проби за чума по дребните преживни животни.В същото време протестиращите , при разклона за Арбанаси. Те настояват за оставки.От Българската агенция по безопасност на храните (БАБХ) потвърдиха, че в понеделник, 16 юли, в България ще пристигне комисия от Главна дирекция \"Здравеопазване и политика за потребителите\" (SANTE) на Европейската комисия. Дирекцията отговаря за здравеопазването на животните, а специалната комисия към дирекцията трябва да провери как българските ветеринарни власти спазват европейските регламенти за справяне със заразните заболявания при животните.Комисията към SANTE идва по покана на директора на БАБХ Дамян Илиев във връзка с огнищата на чума по дребния рогат добитък, които за първи път се появиха в България и Европейския съюз от края на юни.Целта е на място да се установи дали мерките, предприети от българските власти за неразпространение на заразата, съответстват на изискванията, разпоредени в европейското законодателство.Стана ясно и че днес директорът на БАБХ Дамян Илиев ще направи проверка на действията на ветеринарите в Югоизточна България, за да провери изпълнението на заповедите, издадени съгласно българското и европейско законодателство, за предпазните мерки в трите огнища в Ямболска и Бургаска област.", "date": "2018.07.13", "title": "Умъртвяват 1 300 овце и кози в Ямболско при засилена полицейска охрана"}
{"url": "https://news.bg/world/finlandiya-varna-granichnite-proverki-zaradi-sreshtata-putin-tramp.html", "text": "Финландия връща граничните проверки за пътници от държавите от Шенген за четири дни по време на срещата на върха между САЩ и Русия, обяви правителството, цитирано от \"Ройтерс\".Целта е да се увери, че чужденците, пътуващи за или от Финландия, изпълняват условията за влизане или престой в страната, заложени в законите, а също така за установяване на лица, които могат да представляват риск, се казва в съобщение на вътрешното министерство.Президентът на САЩ Доналд Тръмп и руският му колега Владимир Путин ще се срещнат в Хелзинки в понеделник, 16 юли. Планирани са няколко протеста по време на посещението. Най-големият, в който ще участват природозащитници, правозащитници и други, е заплануван за неделя, когато Тръмп се очаква да пристигне.Граничните проверки започват от петък на обяд.За последно Финландия предприе същата предохранителна мярка през 2008 г. за срещата на външните министри на страните членки на Организацията за сигурност и сътрудничество в Европа.Междувременно руският външен министър Сергей Лавров ще се срещне с държавния секретар Майк Помпео на срещата в Хелзинки през следващата седмица, се казва в съобщение на външното министерство на Русия.", "date": "2018.07.13", "title": "Финландия върна граничните проверки заради срещата Путин-Тръмп"}
{"url": "https://news.bg/int-politics/kmetat-na-london-kam-tramp-absurdno-e-da-se-svarzva-imigratsiyata-s-prestapnostta.html", "text": "Кметът на Лондон Садик Хан отговори на критиките на президента на САЩ Доналд Тръмп, като настоя, че е \"абсурдно\" да се прави връзка между имиграцията и нарастващата престъпност в британската столица.\"Да се хвърля вина за това върху имиграцията от Африка е абсурдно и трябва да го критикуваме, когато той го прави\", изтъкна градоначалникът на британската столица.По отношение на коментара на Тръмп за това, че Хан \"върши много лоша работа\" по отношение на престъпността и тероризма, кметът подчерта, че е \"интересно, че президентът Тръмп не критикува кметовете на други градове\", които са претърпели терористични атаки.Хан също така защитил решението си да позволи на протестиращите срещу Тръмп в Лондон да пуснат надуваема кукла с лика на Тръмп над британския парламент, посочвайки, че свободата на словото не може да бъде ограничена, защото \"нечии чувства могат да бъдат наранени\".\"Ние също така имаме богата история на чувство за хумор в тази страна, като моята идея за днешните протести е, че те трябва да бъдат мирни и с позитивен дух\", настоя Садик Хан.Градоначалникът добави, че той е разрешил и демонстрация в подкрепа на Тръмп в Лондон.", "date": "2018.07.13", "title": "Кметът на Лондон към Тръмп: Абсурдно е да се свързва имиграцията с престъпността"}
{"url": "https://news.bg/politics/36-ot-balgarite-obezsarcheni-ot-koruptsiyata.html", "text": "41.5% от българските граждани не биха подали сигнал за корупция, докато други 36.2% заявяват, че няма какво да направят в борбата срещу корупцията.Това сочат данните на Асоциация \"Прозрачност без граници\", представени от Калин Славов на пресконференция в БТА на темата обществените нагласи за противодействието на корупцията през 2018 г.Политическата корупция, злоупотребата с обществени средства и тази в съдебната система продължават да са във фокуса на общественото внимание.Според допитването 57.6% от българите определят като ключова форма на корупцията у нас политическите и роднински назначения в администрацията, конфликт на интереси и търговия с влияние в министерства и агенции. На следващите места са поставени злоупотребата с публични и финансови средства в министерства и агенции (56.9%) и злоупотреба с публични и финансови средства в местната власт (56.9%).Сред другите форми на корупция анкетираните посочват незаконното финансиране на партии и предизборни кампании (56.7%), търговия с влияние в съдебната власт (53.0%), искане на подкуп при предоставянето на административни услуги (48.7%), отказ на контролните органи да разследват злоупотреби в управлението (46.1%) и лобизъм в законодателния процес (40.2%).По данни от изследването 41.5% от респондентите не биха подали сигнали за корупция, срещу което стоят 24.5%, които биха подали сигнал, но до медиите. 20% биха уведомили полицията, а 13.5% биха сигнализирали Антикорупционната агенция. 10.2% от анкетираните биха уведомили инспекторат или друг контролен орган в институцията, а 10.1% прокуратурата.Сравнително малко от допитаните биха подали сигнал за корупция до президента - 3.6% и министър-председателя - 2.2%. Сигнал до неправителствените организации (НПО) биха подали не повече от 4.8% от запитаните.Проучването оценява и личния принос на гражданите в противодействие на корупцията - 36.4% биха отказали плащане на подкуп, а 36.2% заявяват, че нищо не могат да направят.24.9% биха сигнализирали за наличието на корупция, докато 11.7% изявяват желание да участват в протести, 8.4% декларират участие в петиция. 8.2% са готови да бойкотират корумпиран бизнес, а 7.9% са готови да говорят пред медиите. Само 5.0% са готови да се присъединят или подкрепят неправителствена организация.Според проучването условията, при които гражданите биха подали сигнали за корупция са безпристрастно разследване, опазване на данните за самоличността на подателите на сигнали, гаранции за защита от неблагоприятни последици и репресии, гаранции за защита, безпристрастно разследване, материална и морална награда, анонимност и гарантираност.Ниската степен на готовността на гражданите за подаване на сигнали за корупция се коренят в страха от неблагоприятни последици за здравето им, недоверие в длъжностните лица и усещането, че човек е безсилен и безпомощен в борбата срещу корупцията, липсата на интерес върху проблема, липсата на време и липсата на желание за разкарване по институциите.Мерките, които предлага Асоциацията за решаването на проблема с корупцията, са към по-ефективното разследване и наказване на корупцията, по-малък акцент върху законотворчеството, обучителни семинари и дискусии.По данни на проучването потенциалът на обществената подкрепа за новата антикорупционна комисия е относително крехка, но ключовият фактор затова са безпристрастност при разследването, опазване на самоличността на подателите на сигнали и защита. Според 71.2% от допитаните новата антикорупционна комисия трябва да работи при разследване на корупцията на най-високо ниво.63.7% отговарят, че тя трябва да работи при разследване на корупцията в местната власт, докато други 58.5% са на мнение, че антикорупционната агенция трябва да работи при разследване на корупция сред служителите в централната администрация.19.7% смятат, че агенцията трябва да провежда информационни кампании сред гражданите, докато 17.7% от респондентите отчитат, че трябва да се създаде база данни за широк кръг лица, които активно да бъдат анализирани за корупция.От анкетираните 16.5% са на мнение, че трябва да има налице предоставяне на съвети и консултации на граждани и служители в администрацията, докато 15.9% искат обучение за създаване на антикорупционен капацитет на институциите.15.2% от допитаните изразяват съгласие за внедряване на агенти и самостоятелно подслушване в борбата срещу корупцията, докато 11.2% биха се съгласили на провеждане на тестове за интегритет на служителите в администрацията.Хелене Кортлендер, директор, Фондация \"Фридрих Еберт\", припомни, че корупцията е едно от най-големите предизвикателства пред демокрацията. Тя коментира и данните за едва 7% от младите в България се интересуват от политика в България, като според Кортлендер това е в резултат на корупцията. Тя оценява все пак осъзнатостта за корупцията в България като много висока.", "date": "2018.07.13", "title": "36% от българите обезсърчени от корупцията"}
{"url": "https://news.bg/world/napuskame-siriya-i-irak-ako-dvete-pravitelstva-poiskat-obyavi-teheran.html", "text": "Топ съветник на върховния лидер на Иран аятолах Али Хаманеи заяви, че Ислямската република незабавно ще изтегли \"военните си съветници\" от Сирия и Ирак, ако правителствата на двете държави поискат, информира \"Ройтерс\".С присъствието си в Сирия Иран и Русия ще продължат да защитават страната от терористични групировки и от агресията на САЩ. Ние незабавно ще се изтеглим, ако правителствата на Сирия и Ирак поискат, а не заради натиска на Израел и САЩ, каза Али Акбар Велаяти на пресконференция в Москва.Вчера Велаяти проведе среща с руския президент Владимир Путин.Иранският представител каза още, че Техеран координира позициите си в Сирия с Москва и Дамаск.Според него санкциите на САЩ срещу Ислямската република могат да увеличат цените на петрола и да навредят на потребителите.", "date": "2018.07.13", "title": "Напускаме Сирия и Ирак, ако двете правителства поискат, обяви Техеран"}
{"url": "https://news.bg/economics/ikonomikata-izsvetlyava-s-dobri-tempove-sochi-indeksat-na-aikb.html", "text": "През 2017 г. делът на композитния индекс \"Икономика на светло\" се увеличава и достига 74, 78%. Българската икономика се изсветлява, делът на сивия сектор намалява. Това заяви на пресконференция проф. Стефан Петранов, ръководител на екипа, създал композитния индекс \"Икономика на светло\". Индексът е създаден през 2010 г. с проект по ОП \"Развитие на човешките ресурси\" и вече пета година Асоциацията на индустриалния капитал в България (АИКБ) провежда това изследване със собствени средства. Композитният индекс се изчислява въз основа на обективни статистически данни и на базата на анкетни проучвания сред работодатели и работници.Проф. Петранов изтъкна, че важна е тенденцията, която показва, че българската икономиката не само изсветлява, но това става и с по-бързи темпове в сравнение с първите години на измерване на индекса. През 2016 -2017 г. нарастването на индекса става с от 2 до 3%.\"Ако се запази тенденцията след една петилетка индексът Икономика на светло ще стигне до 87%, което значи, че около 13% ще остава в сивия сектор, горе долу такъв е и сивият сектор в ЕС в момента\". Изключение е 2014 г., когато делът \"икономика на светло\" намалява. Това проф. Петранов обясни с инцидента с КТБ и обстоятелствата, стекли се през въпросната година.25% е делът на сивите практики у нас. За сравнение, през 2010 г., когато е започнало изследването, този процент е бил 35% и България е била на опашката на страните от ЕС. От Асоциацията на индустриалния капитал коментират, че техният дял като явление е приблизителен спрямо приходите на икономика като цяло.Проф. Петранов коментира, че делът на сивата икономика продължава да е висок и затова трябва да си зададем въпроса - какво трябва да се направи?Композитният индекс се състои от два компонента - статистически и социологически. Първият е конструиран въз основа на официалните данни в националната статистика. Там проблемни се очертават неформално заетите лица и събирането на акцизи от тютюн и тютюневи изделия. По отношение на неформално заетите се отчита, че е нараснал делът на хората, които работят с неформални договори и които получават заплатите си изцяло неофициално или частично неофициално. Обяснението, което се налага, е свързано с продължаващата политика на административно определяне на минималната работна заплата и минималните осигурителни прагове.10% годишно увеличение на минималната работна заплата не кореспондира с увеличаването на производителността на труда, категоричен е проф. Петранов. Това е причина нискоквалифицираните хора да остават в сивия сектор. Освен това като причина за увеличаване на неформално заетите се очертават и липсата на работна ръка, и липсата на реформи в ключови сектори.Социологическият компонент, проследяващ усещането на работодателите и на работниците, също показва, че икономиката изсветлява.Така работодателите преценяват, че има проблеми с договорите на пълно възнаграждение.Работодателите обръщат внимание на още едно явление - коректното провеждане на обществени поръчки, където отново има спад. Идентифицираните проблеми сочат, че административните процедури следва да бъдат подобрявани.Работниците и служителите посочват проблеми в три области - основно работа с договор на пълно възнаграждение, допълнителна работа с договор, допълнителна работа с договор на пълно възнаграждение. \"Има увеличение на сивата икономика в тази област\", констатира изследването на индекса.Изводите, които от АИКБ правят за подобрение на икономическия климат, се дължат на вътрешни фактори, свързани с финансова, икономическа и политическа стабилност, което благоприятства инвеститорите. \"Това пряко и косвено изсветлява икономиката\", заяви проф. Петранов. Той визира и предприети конкретни мерки за подобряване на бизнес средата и изсветляване на икономиката на страната. Сред външните причини за положителната тенденция за изсветляване на икономиката са ръстът на европейската и световната икономика, което се отразява в увеличаване обема на износа на България, и общото намаляване на интензивността на основните стресогенни фактори, които създават негативни психологически нагласи сред бизнес.", "date": "2018.07.13", "title": "Икономиката изсветлява с добри темпове, сочи индексът на АИКБ"}
{"url": "https://news.bg/world/ogromen-aysberg-se-doblizhi-do-selo-v-grenlandiya.html", "text": "Огромен айсберг се носи към село в Гренландия. Има опасения, че може да предизвика цунами, информира \"Ройтерс\".Айсбергът се е доближил до малко селце на западното крайбрежие на най-големия остров в света.Хората се опасяват, че айсбергът може да предизвика цунами и да удари селцето.Местната медия KNR съобщава, че издигащият се айсберг над къщите в селцето Иннаарсуит не се е местил през нощта.Опасната зона до крайбрежието е евакуирана, хората са се преместили на по-голяма височина, каза говорител на полицията.През миналото лято четирима души загинаха, след като вълна заля селище в северозападната част на Гренландия.", "date": "2018.07.13", "title": "Огромен айсберг се доближи до село в Гренландия"}
{"url": "https://news.bg/world/italiya-nyama-da-ratifitsira-ceta.html", "text": "Италия няма да ратифицира споразумението за свободна търговия между ЕС и Канада. Това съобщи вицепремиерът на Италия Луиджи ди Майо, цитиран от \"Ройтерс\" и АНСА.\"Скоро Всеобхватното търговско и икономическо споразумение между ЕС и Канада (СЕТА) ще бъде внесено в парламента и това мнозинство ще го отхвърли, няма да го ратифицира\", каза Ди Майо на среща с асоциация на фермерите в Рим.То трябва да бъде одобрено от парламентите на всички 28 страни членки на ЕС.Преговорите за CETA започнаха през май 2009 г. и приключиха пет години по-късно - 26 септември 2014 г. На 30 октомври 2016 г. пък ЕС и Канада сложиха подписите си под споразумението. В началото на юли 2017 г. ЕС и Канада се договориха споразумението да започне да се прилага временно от 21 септември 2017 г.", "date": "2018.07.13", "title": "Италия няма да ратифицира CETA"}
{"url": "https://news.bg/economics/balgariya-e-gotova-da-vleze-v-evrozonata.html", "text": "България е готова да влезе в еврозоната и трябва да го направи с фиксирания курс към еврото, това има много позитиви и предимства за икономиката и гражданите. Коментарът е на Васил Велев, председател на Асоциацията на индустриалния капитал в България по време на пресконференция.Той изтъкна, че страната ни спазва критериите за членство и то в много по-голяма степен от редица европейски държави. Единствено България е във Валутен борд. Тя изконсумира всички пасиви, но ползите от членството в Еврозоната предстоят.\"Затова ние насърчихме правителството и БНБ да ускорят процеса, да кандидатстват\", заяви Велев. Нещо повече - от АИКБ декларираха, че ще защитават това решение като правилно. \"Отказът е неправилен. България отговаря на всички технически изисквания за членство\", категоричен бе Велев.По думите му влизането на България в еврозоната не само няма да отслаби европейската икономика, но ще я засили. По думите му доказателствата за готовността и конкурентоспособността на българската икономиката могат да бъдат видени в ръста на българския износ, който през миналата година е нараснал с 12% и достига стойност от 52,4 млрд. лв., което съотнесено с БВП е дял от 53%От АИКБ представиха изследването на  и отчетоха по-бързи темпове на изсветляване на икономиката. Проблемни остават обаче заплащането на работниците по договори в пълен обем и нелоялните сиви практики - свързани с издаването на фактури и предоставянето на услуги без фискални бонове, което, освен че ощетява хазната създава условия за нелоялна конкуренция в бизнеса.Васил Велев заяви при представянето, че колкото е по-голямо едно предприятие толкова по-малко в него се срещат сиви практики. Същото е и с доходите - колкото един сектор е по-рентабилен в него се срещат по-малко се срещат сиви практики.Предстои следващия вторник 17 юли на официална церемония в хотел \"Балкан\" да бъде връчена и наградата за 2017 г. \"Икономика на светло\".", "date": "2018.07.13", "title": "България е готова да влезе в еврозоната"}
{"url": "https://news.bg/int-politics/rusiya-nahoka-kato-chista-ideologiya-napadkite-na-sasht-sreshtu-severen-potok-2.html", "text": "Външният министър на Русия Сергей Лавров обяви в интервю пред Лари Кинг, който работи за руската държавна англоезична телевизия RT, че заплахите на президента на САЩ Доналд Тръмп за налагане на санкции на компании, инвестиращи в газопровода \"Северен поток-2\", нямали икономическа основа.На 11 юли американският държавен глава остро разкритикува Германия по време на работната си закуска с генералния секретар на НАТО Йенс Столтенберг в американското посолство в Брюксел, изтъквайки, че е неуместно, че Германия \"сключва огромни сделки с Русия за петрол и газ\", добавяйки, че \"Германия е напълно контролирана\" от Москва.\"Енергийният министър на САЩ Рик Пери заяви, че газопроводът \"Северен поток-2\" трябва да бъде спрян и европейските компании, участващи в този проект, ще бъдат санкционирани от САЩ, защото САЩ подкрепят конкуренцията, а руският авторитарен газ се предполага, че е по-лош от демократичния американски газ, тогава ужасно съжалявам, но това не е икономика, това не е конкуренция, това е чиста идеология\", изтъкна Лавров.Тръмп по-рано настоя германското правителство да отхвърли проекта за газопровод, за да си гарантира търговско споразумение с Вашингтон, което не включва високи мита за внос на алуминий и стомана.САЩ многократно пришпориха европейските страни да не участват в \"Северен поток-2\", заплашвайки да наложат санкции на европейските енергийни компании, участващи в проекта. Според Вашингтон \"Северен поток-2\" нарушава енергийната сигурност на ЕС, а също така подкопава интересите на Украйна. Американският президент дори предложи да се използва американски втечнен газ като алтернатива на вноса на енергийни ресурси от други доставчици.До момента Германия, Швеция и Финландия дадоха разрешение за строителството на газопровода в техните териториални води в Балтийско море, докато Дания се готви да блокира проекта.", "date": "2018.07.13", "title": "Русия нахока като \"чиста идеология\" нападките на САЩ срещу \"Северен поток-2\""}
{"url": "https://news.bg/world/amerikanskiyat-prezident-hvali-mnogo-mnogo-silnite-otnosheniya-s-london.html", "text": "Отношенията между Великобритания и САЩ са \"много, много силни\". Това заяви президентът на Щатите Доналд Тръмп преди срещата си с премиера на Обединеното кралство Тереза Мей в правителствената резиденция \"Чекърс\", пише \"Гардиън\"., каза Тръмп преди да влезе в резиденцията за разговори с Мей.Днес ние ще разговаряме за търговията, ще говорим за въоръжените сили. Ние видяхме невероятни антитерористични неща, които бяха направени в партньорство със САЩ, добави той., заключи Тръмп.Журналист го попита да коментира статията на \"Сън\", но американският лидер не отговори.По-рано Тръмп и Мей наблюдаваха съвместни военни учения във военна академия. Събитието беше закрито за медии. В демонстрацията участваха американски и британски войници.Тръмп е на четиридневна визита на Острова, помрачена от протести. След срещата си с Мей той ще пие чай с кралицата и ще отпътува за Шотландия.Резиденцията на премиера е на 65 километра от Лондон. Тръмп избягва столицата заради демонстрациите срещу визитата му.", "date": "2018.07.13", "title": "Американският президент хвали „много, много силните” отношения с Лондон"}
{"url": "https://news.bg/crime/hvanaha-mule-na-alo-izmamnik-minuti-sled-kato-obra-vazrastna-zhena.html", "text": "Криминалисти от Шумен задържаха 34-годишен мъж, съпричастен към ало-измама. Той е арестуван, минути след като задигнал парите на възрастна жена, съобщиха от пресслужбата на МВР.Измамата е извършена по схемата \"помощ на полицията\". Жертвата този път била 68-годишна жена от Шумен.С идеята, че помага на полицията да задържат групата от измамници, жената изпълнила указанията на мнимите полицаи - тя опаковала всички налични парични средства във фолио, поставила ги в торбички и ги хвърлила през терасата си.Веднага след това жената се скрила в банята на жилището си, защото такива били инструкциите на измамниците - за да не пострада ако има престрелка по време на задържане на групата.Точно в този момент обаче криминалисти от Шумен били пред блока на жената. Полицаите следели от известно време движението на \"мулето\". Същият, 34-годишен местен жител, бил задържан на място, веднага след като взел пакета с парите.В пакета имало 1 960 лева и 870 евро.На този етап е установено, че мъжът е съпричастен като помагач в още няколко телефонни измами, извършени на територията на града. При последните случаи, по които се работи, щетите от измамите са на стойност около 110 000 лева.Работата по документиране на престъплението продължава под надзор на Районната прокуратура.През първите шест месеца на 2018 г. на територията на Шумен са регистрирани 22 телефонни измами, 21 от които по схемата \"помощ на полицията\" и 1 по повод заплащане на капаро за агрегати. От жертвите на измамите в града са отнети 205 000 лева. По седем от случаите има привлечени обвиняеми лица. 20 от измамите са извършени в град Шумен, 2 - в град Нови пазар.", "date": "2018.07.13", "title": "Хванаха муле на ало-измамник, минути след като обра възрастна жена"}
{"url": "https://news.bg/society/porozhanov-blizo-2-hil-zhivotni-sa-umartveni-zaradi-chumata.html", "text": "1946 дребни преживни животни са унищожени в село Воден и село Кости. Това заяви земеделският министър Румен Порожанов за заразата по животните в ямболско.Остават ограниченията за търговия в общините Болярово и Елхово в област Ямбол, Царево, Малко Търново, Средец, Приморско и Созопол.БАБХ незабавно предприе необходимите мерки за контрол и контролиране на заболяването, посочи той. Определена е 3 километрова предпазна зона и 10 километрова наблюдавана зона около засегнатите населени места. Взети са проби за лабораторен анализ от всички обекти с дребни преживни животни, посочи ресорният министър.Все още не е установен източникът на инфекцията на чумата по животните. Чумата по дребните преживни животни е вирусно заболяване по овцете и козите, но не е опасно за хората, стана ясно още от думите му. Болестта се предава основно чрез пряк контакт на животните.Искането на протестиращите животновъди е неизпълнимо, отсече земеделският министър. Те искали 25 милиона лева, които държавата нямало как да отпусне. Не смятаме, че това е реалистично от гледна точка на себестойност и пазарни цени, коментира той. Водихме двучасов разговор по исканията им, направихме отстъпки от гледна точка на de minimis, както и изчисления, за да видим какви резерви можем да отделим от бюджета на министерството, каза Порожанов.Припомняме, животновъди излязоха на безсрочен протест срещу умъртвяването на дребния добитък. Преди ден животновъдни от ямболско блокираха пътя към няколко села, за да не допуснат ветеринарите да евтаназират животните. Причината за това са откритите огнища на чума по овцете в района.", "date": "2018.07.13", "title": "Порожанов: Близо 2 хил. животни са умъртвени заради чумата"}
{"url": "https://news.bg/crime/stolichen-politsay-stana-sluchaen-svidetel-na-obir-zalovi-dvama.html", "text": "Столичен полицай стана случаен свидетел на обир и залови двамата крадци.Полицаят е служител на столичното Девето районно управление. Около 18.45 часа вчера, 12 юли, той станал свидетел на обир в района на улица \"Търново\" в ж.к. \"Люлин\".Тогава двама неизвестни нападнали жена. Извършителите издърпали чантата и мобилния телефон от ръцете на жената и хукнали да бягат.Жената започнала да вика за помощ, а полицаят, който видял обира, подгонил двамата. В непосредствена близост до тревни площи до жилищен блок полицаят догонил крадците и ги задържал.Оказало се, че точно в този момент полицаят отивал на работа към Шесто РУ.Установено е, че извършителите са братя на 23 и 24 години. И двамата са криминално проявени и са от София. По случая е образувано досъдебно производство, предстои материалите да бъдат докладвани в Районната прокуратура в София.", "date": "2018.07.13", "title": "Столичен полицай стана случаен свидетел на обир, залови двама"}
{"url": "https://news.bg/int-politics/briks-zasilvat-satrudnichestvoto-si-pred-zaplahite-na-zapada.html", "text": "Външното министерство на Китай обяви, че петте страни членки от БРИКС (Бразилия, Русия, Индия, Китай и Южна Африка) ще засилят сътрудничеството си пред лицето на заплахите и рисковете, произтичащи от редица западни страни, включително продължаващите напрежения в търговията със САЩ.От китайското външно ведомство допълват, че страните от БРИКС са решени да поддържат международните търговски правила, създадени от Световната търговска организация (СТО), като същевременно насърчават сътрудничеството в областта на дигиталната икономика и инфраструктурните проекти.\"Страните ще засилят макрополитическата координация, за да отговорят на предизвикателствата, като едностранни действия и протекционизъм, както и рискове, свързани с промените в политиката в някои развити западни страни\", допълниха от китайското външно министерство.Коментарите на Китай идват преди срещата на върха на БРИКС, насрочена за 25-27 юли в Йоханесбург. Първата официална среща на върха на БРИКС се проведе през 2009 г. в Русия, където страните се споразумяха да подобрят световното икономическо положение и да реформират финансовите институции.", "date": "2018.07.13", "title": "БРИКС засилват сътрудничеството си пред заплахите на Запада"}
{"url": "https://news.bg/regions/ogranicheniya-prechat-na-dvizhenieto-po-patishtata-8.html", "text": "Продължават да действат някои забрани за движение по пътищата. Това съобщават от АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъците от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-5 Русе-Велико Търново;• път I-9 Варна-Бургас;• път II-99 Бургас-Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ: АМ \"Тракия\":Област София:- Движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман е ограничено поради ремонтни дейности.Обходни маршрути:- по направление София - Костенец през пътен възел \"Ихтиман\" при км 34+000.- по направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.Движението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г.Движението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г.Област Стара Загора:Движението от км 165+000 до км 208+000 се осъществява в активна лента. Временно се затваря изпреварващата лента в двете посоки поради извършване на ремонт на мантинели в средна разделителна ивица. Срок до 13.07.2018 гАМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно - възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.АМ \"Струма\": няма.АМ \"Марица\": няма.АМ\"Черно море\":Движението в участъка Варна - Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт \"Звездица\". Срок до 15.10.2018 г.;Движението в участъка Варна - Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г.АМ \"Люлин\":Област София:Движението в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г.Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 16.07.2018 г.Област Перник:Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.07.13", "title": "Ограничения пречат на движението по пътищата "}
{"url": "https://news.bg/disasters/eksploziya-v-himicheski-zavod-v-kitay-ubi-19-dushi.html", "text": "Експлозия в индустриален завод в китайската провинция Съчуан уби 19 души, а други 12 бяха ранени, съобщи BBC, позовавайки се на китайската информационна агенция \"Синхуа\".В изявление, цитирано от \"Ройтерс\", властите в окръга заявиха, че взривът е в химически завод. Взривът е станал на 12 юли късно вечерта. Още не са ясни причините за експлозията.В китайските социални мрежи бързо се разпространиха снимки от експлозията.По първоначална информация ранените с в стабилно състояние.Властите са започнали разследване по случая.", "date": "2018.07.13", "title": "Експлозия в химически завод в Китай уби 19 души"}
{"url": "https://news.bg/politics/mareshki-za-karakachanov-toy-e-zliyat-geniy-v-parlamenta.html", "text": "Красимир Каракачанов е злият гений. Считам, че българите не искат само крадци и лобисти да има в парламента. Това заяви лидерът на \"Воля\" Веселин Марешки в ефира на Нова.\"Султанка е една пионка в системата на Каракачанов\", коментира Марешки случая с охранителната фирма, която пази бившия Партиен дом. Лидерът на \"Воля\" посочи, че откакто Петрова е зам.-министър печалбата на охранителната фирма е скочила 8 пъти.Припомняме, от , след като стана ясно, че фирмата, която е собственост на съпруга й, а зет й е управител, охранява т.нар. Партиен дом, където, охранителят .Несъгласие Султанка Петрова да се оттегли от поста вече изказаха  и Не харесвам Каракачанов, защото прокарва лобистки закони, натърти Марешки. \"ВМРО е троянският кон на ДПС в патриотичната коалиция\", категоричен е бизнесменът.Веселин Марешки намира закона за горивата за лобистки и смъртоносен за малкия и среден бизнес. Все пак той е гласувал \"за\" закона.Да мине закона, искал Марешки, за да разбере народа, че документът наистина е лош. Ако \"Воля\" спечелят следващите избори щели да го премахнат. Нямало друг начин хората да разберат колко е лош закона.Лош е закона. Този закон е насочен срещу целия български народ, отсече лидерът на \"Воля\". Защо някой да инвестира в тези неща, мислите ли че се е случило случайно някой да прави такъв лобистки закон, пита бизнесменът. Някой плаща на някого, за да го прокара, категоричен е той.Веселин Марешки призна, че е в голям конфликт на интереси. От една страна като голям в бранша искам малките да ги няма, но като гражданин искам да има конкуренция и да няма сив сектор, посочи лидерът на \"Воля\".Припомняме, . Първо срещу проекта излязоха земеделците, които видяха удар срещу себе си в текстовете. Заплашиха с протест и потърсиха съдействие от премиера Бойко Борисов. Емил Димитров промени текстовете, които ги притесняваха. Тъкмо те бяха укротени и срещу проекта скочиха малките бензиностанции.. Те обвиха новия закон за \"убиец\" на бизнеса им. В тяхна подкрепа застана вицепремиерът Валери Симеонов, който видя лобизъм в закона в полза на големите играчи на пазара., които обаче не бяха приети. По-късно Валери Симеонов се закани, че  на Законопроекта за горивата.", "date": "2018.07.13", "title": "Марешки за Каракачанов: Той е злият гений в парламента"}
{"url": "https://news.bg/crime/nezakonnoto-zavedenie-na-plazha-vav-varna-prodalzhava-da-raboti.html", "text": "Незаконното заведение на варненския плаж \"Кабакум - централен\" продължава да работи. Заведението е пълно с туристи въпреки предписанията на Общината, предаде БНТ.Собствениците обжалват в съда постановленията на Община Варна.Припомняме, през май инспекция от Община Варна установи, че на плажа тече строежът на три незаконни заведения. Местната власт е издала предписания заведениятада бъдат премахнати и им наложи глоби от по 5 хил. лв.Независимо това, няколко месеца по-късно едно от незаконните заведения продължава да работи.Директорът на Дирекция \"Управление на сигурността и контрол на обществения ред\"- Община Варна, Николай Няголов заяви, че към момента на съставянето на актовете е разпоредено на фирмата-концесионер да не извършва никаква търговска дейност.Той обясни, че през месец май Министерството на туризма е одобрило схемата за преместваемите обекти на плаж \"Кабакум-централен\", предложена от наемателя.\"Де факто в този промеждутък на време, малко преди да получат договора за концесия, са започнали монтажните дейности\", обясни Няголов.", "date": "2018.07.13", "title": "Незаконното заведение на плажа във Варна продължава да работи"}
{"url": "https://news.bg/society/ivan-stankov-horata-zhelayat-zhivotnite-si-tova-e-zhivotat-im.html", "text": "\"Хората считат, че трябва болните животни да се изолират и да се правят ваксинации, а според европейските регламенти не можем да го правим. Хората жалят за животните си, това е животът им\". Това заяви пред БНР бившият министър на земеделието и председателят на Националната овцевъдна и козевъдна асоциация Иван Станков.Според Станков компенсациите за умъртвените животни не са решение, защото след поредното евтанизиране, животновъдите ще трябва да работят на загуба и много от тях вероятно ще се откажат да се занимават с тази дейност. Иначе компенсация в размер на 250-300 лева можела да се счита за разумна.\"Изисква се от собствениците на продуктивни животни да доказват 70 литра мляко и това касае 200 000 овце. 70 литра мляко не са чак толкова много, но проблемът е, че мандрите отказват изкупуването на млякото и по този начин те не могат да представят своите доказателства. Другият проблем са цените. Цените на млякото се сриват от 1.40 на 1 лев и загубите на фермерите са много големи. Това засяга преди всичко малките фермери, които нямат хладилна техника, които не могат да произвеждат продукти при домашни условия. Затова хората протестират. Исканията са на първо място да бъдат наказани \"виновниците\" за изготвянето на тази Наредба 3\", заяви Иван Станков.По думите на Станков решението на Държавен фонд \"Земеделие\" да отпусне по 7 лева държавна помощ за овце и кози майки за всички животновъди и по 25 лева за овцете в ямболско заради ограниченията там да се продава мляко заради чумата не е добро. Тези суми не удовлетворявали производителите в овцевъдството и козевъдството.\"Предложението е за 20 лева, което също не е достатъчно като компенсация за загубите в цените на млякото и неизкупуването, а предложението за засегнатите райони е за 40 лева. Така че не са приемливи.\"Бившият служебен земеделски министър коментира, че България няма държавна аграрна политика и \"всеки прави каквото си иска\". Според него няма стимули за хората и те са системно пренебрегвани, а на фона на това овцевъдството и козевъдството в целия ЕС намалява.", "date": "2018.07.13", "title": "Иван Станков: Хората желаят животните си, това е животът им"}
{"url": "https://news.bg/society/mlad-belgiets-poluchi-hipertonichna-kriza-v-rila.html", "text": "17-годишен белгийски турист получи хипертонична криза над Рилския манастир. Момчето беше спасен от екип на планинската група в Благоевград, съобщи Нова.Момчето се изкачило с група на 900 метра над манастира. Там обаче му прилошало. След спасителната акция туристът е откаран в болница. Медиците го прегледали и установили, че няма усложнения, след което той е изписан.В тази връзка началникът на Планинската спасителна служба в Благоевград Георги Ботев коментира, че чужденците, които идват у нас, нямат представа от българските планини и ги подценяват. Туристите не били наясно с променливите условия в планините, а предпоставките за подхлъзвания и травми били големи.\"Повечето ни акции се случват предимно с чужденци точно на тази пътека. Денивелацията е много висока. Маршрутът е непосилен за повечето туристи, които идват в България\", обясни той.По думите на планинския спасител групата е била от студенти от Белгия. Те не били спортисти и нямали достатъчно физическа подготовка за този маршрут. \"Те са гонили време, което е довело до бърза умора. Предполагаме, че момчето е имало здравословни проблеми преди това. Височината и умората са си казали думата\", посочи Ботев.\"Самата акция се организира много бързо. За пореден път момчетата се справиха много добре\", допълни спасителят.", "date": "2018.07.13", "title": "Млад белгиец получи хипертонична криза в Рила"}
{"url": "https://news.bg/politics/borisov-otchete-uspehite-na-evropredsedatelstvoto-v-ns.html", "text": "С книжки премиерът Бойко Борисов и правителството отчетоха българското председателство на Съвета на ЕС. Те бяха раздадени на депутатите. Министър-председателят отчете професионализъм и отговорност към европейската кауза. По думите му Европредседателството е било изпитание за европейската идентичност.Организирахме задълбочен обмен на мнения, изтъкна той, визирайки дебатите за новата финансова рамка на общността. Постигнали сме много неща за младите хора, за иновациите и екологията. Успехи и в сферата на отбраната и постижения в областта на енергетиката, стана ясно още от отчета на Борисов.Той е доволен, че сме поставили на високо ниво темата за двойните стандарти в храните, като посочи, че всички сме равноправни европейски граждани. Успехи има и в сферата на социалната сигурност.Според него има напредък в областта на миграцията. Темата за миграцията и охраната на външните граници на ЕС остава трудна, обясни премиерът. Бойко Борисов е доволен, че са подкрепени усилията ни за интеграцията на Западните Балкани в европейското семейство. Да не изпускаме историческия шанс, който имахме, призова още той.Премиерът благодари на всички българи, работили в София и Брюксел, за положените усилия и проявения професионализъм.За отчета на премиера в пленарна зала дойдоха министрите от кабинета Томислав Дончев, Лиляна Павлова, Красимир Каракачанов, Екатерина Захариева, Емил Караниколов, Нено Димов и др. ", "date": "2018.07.13", "title": "Борисов отчете успехите на европредседателството в НС"}
{"url": "https://news.bg/politics/joncheva-ne-vizhda-politicheskiya-uspeh-na-evropredsedatelstvoto.html", "text": "Успехът на председателството трябва да е в политики, а не в организация. Това заяви депутатът от БСП Елена Йончева в ефира на Нова по повод оценката на българското председателство на Съвета на ЕС.\"Успехът на едно председателство се изразява не само в организирането на събития, а и в изготвянето на политики. Те се изразяват в създаването и прилагането на конкретни документи\", посочи Йончева, но призна, че много усилия са били положени през изминалата половин година. Успехът бил за българската администрация, акцентира тя.Да се покаже с какво животът на българина може да е по-добър, иска Елена Йончева. Според нея темата за Западните Балкани е била \"реанимирана\" след Солунската декларация.\"Софийската декларация е отстъпление от нея по много точки. В Софийската се говори общо за европейска перспектива на Западните Балкани, докато в Солунската - за европейско членство. Няма и финансов ангажимент в нея\", отсече Йончева.От своя страна евродепутатът от ГЕРБ/ЕНП Емил Радев изтъкна, че 81% от българите са оценили високо работата на правителството по европредседателството.\"Отлична е и оценката на Европейската комисия. Всички колеги в Брюксел и Страсбург казват, че сме се справили отлично\", изтъкна Радев и добави, че пример за успеха ни е фактът, че Македония е получила покана за членство в ЕС.\"България е успяла да договори за програмния период 2021-2027 г. повече пари, отколкото за предния\", посочи като постижение Радев.Двамата с Йончева влязоха в пререкания относно опазването на границата с Турция. Според Радев мигранският натиск там е нулев. Йончева обаче намира това твърдение за мит.", "date": "2018.07.13", "title": "Йончева не вижда политическия успех на европредседателството"}
{"url": "https://news.bg/politics/ninova-obvini-che-izolirali-prezidentstvoto-ot-evropredsedatelstvoto.html", "text": "Добра организация, но слабо откъм политическо съдържание европредседателство - това видя лидерът на БСП Корнелия Нинова в остра реч след премиера Бойко Борисов, който отчете работата на правителството, начело на Съвета на ЕС.Европа е по-разделена от всякога, подчерта Корнелия Нинова. Европейският съюз е разделен по много теми, а Българското европредседателство не можа да лидира този процес, по мнението й.Българският парламент остана встрани от този процес, в България изолирахте президентската институция, разкритикува лидерът на социалистите и продължи: \"Вие не успяхте да приобщите съдебна власт, неправителствен сектор.\"Това не е съгласие, правителството не е успяло да мобилизира националната енергия, смята тя. България не е предотвратила удара върху европейската икономика с наложените мита от САЩ. Не се пази и българският национален интерес според Нинова.  Как защитихте българския национален интерес, попита тя Борисов по повод на поредния протест на земеделските производители. Нинова посочи и че по време на председателството е имало 72 протеста и ги изброи. Председателството започна с шесторно убийство и завърши с убийството на затворник, премина Нинова и към теми от вътрешната политика.Не се е случила ревизията на Дъблинския регламент. Защо не успяхте да постигнете напредък, попита червеният водач. Няма как да ни приемат в Шенген. Къде са мерките за преодоляване на неравенствата, продължи с въпросите Корнелия Нинова. Председателството беше изключително важно, допълни тя и посочи, че не вижда и конкретни ангажименти за интеграцията на Западните Балкани.Председателството не можа да мобилизира енергията на българското общество, държавата излъчваше нестабилност, посочи Корнелия Нинова. Според нея сме пропуснали възможностите на ръководството на Европейския съюз.Има Финален документ по повод Дунавската стратегия след срещата в София за външнополитическите въпроси. Президентът Румен Радев е бил поканен, за да я открие, тъй като отбраната е негов сектор. Той обаче бил зает тогава, посочи Грозданова.Тя похвали председателството и благодари на правителството за чудесната работа. По думите й като председател на ЕС България е постигнала сериозен напредък по въпроса за ефективността на отбранителната политика.", "date": "2018.07.13", "title": "Нинова обвини, че изолирали президентството от европредседателството"}
{"url": "https://news.bg/regions/kozevadite-i-ovtsevadite-ne-tarpyat-zagubi-spored-izchisleniyata-na-porozhanov.html", "text": "\"За да могат да бъдат получени средствата по обвързано производство и тази година, а това са между 25 и 30 милиона лева, ние ще направим член 23 наново.\" Това заяви пред Нова министърът на земеделието Румен Порожанов.По думите на министъра член 23 трябва да мине по съответните изисквания на закона. Именно заради това са се провели и срещите с овцевъдния бранш, така че се чуе тяхното мнение и през септември фонд \"Земеделие\" да направи необходимите проверки и тези средства да бъдат изплатени.\"Един от аргументите, който не мога да не коментирам е, че държавата трябвало да плаща компенсации на овцевъди за пропуснати ползи. Трябва да е ясно, че отмяната на члена няма ретроактивно действие\", категорично заяви министърът.Според Порожанов козевъдите и овцевъдите у нас не търпят загуби. \"Ще ви дам друг пример. Спорът ни в момента какво да е подпомагането. Ние бяхме предложили пет лева. Да, овцевъдният бранш има своите проблеми. Те са свързани с това, че реализацията на овче сирене и кашкавал не върви така, както бихме искали. Нашите мандри, водил съм много срещи с тях, в момента са пълни с подобни продукти. Това по някакъв начин натиска цената надолу. Водили сме разговори още през април с ритейла, с всички големи вериги, да направят промоционални кампании и такива бяха направени. Проблемът е, че овчите продукти, тъй като са малко по-скъпи имат по-трудна реализация. Овчите продукти в Европа също не са толкова популярни. Те имат своя пазар, но не колкото кравите. Основно, защото се развива най-вече в седем от държавите в Европа. Да, всяко едно стадо - дали са овце или кози, има своите приходи - от мляко, но и от приплоди. На базата на субсидиите, които се получават в момента - получават се национални доплащания, обвързана подкрепа в зависимост от вида на животните, субсидиите са между 40 и 83 лева. В рамките на тези субсидии, разходи и приходи, и козевъдство, и овцевъдство по нашите изчисления не търпят загуби\", заяви Порожанов.\"На срещата в четвъртък коментирахме въпросната наредба. Тя беше обжалвана, което е много озадачаващо решение на съда. За мен е странно - от мотивите до произнасянето. Тъй като самите мотиви за отхвърляне, че не е спазено оценка на съответствие по закона за нормативните актове - това не се изисква по закона и още два мотива, които бяха изложени. Да не говоря, че на тричленка във ВАС и на последното заседание, включително и прокурорът е бил убеден, че нашите мотиви са аргументирани и ясни\", каза още министърът.\"Водихме разговор два часа. Те много добре знаят какви са възможностите. Това, че те се събраха веднага да протестират, това ми беше ясно преди този разговор\", заяви министърът по повод протеста на животновъдите. Запитан дали протестът може да бъде политически, той заяви, че \"всичко ще излезе наяве в някакъв момент\".Междувременно днес се организира национален протест на овцевъдите и козевъдите в страната. Животновъдите са категорични, че ще затварят пътища и ще протестират пред прозорците на МС. Те настояват за оставки.Очакванията са днес да се съберат над 1 000 животновъди. Не е ясно дали ще се стигне до блокада на пътя София - Варна.\"Оставката на зам.-министър Цветан Димитров е във връзка със задълбочаващата се 10 години криза в сектора. Липсата на каквато и да е адекватна политика от негова страна, защото той е зам.-министър с ресор животновъдство вече десета година\", заяви съпредседателят на Националната овцевъдна и козевъдна асоциация Симеон Караколев.\"Съдът отмени един много тежък нормативен акт - наредба 3, за която протестирахме миналата година в София, защото тя постави бранша на колене, вкара хиляди хора в тежка зависимост. И всичкото това е плод на тези тримата, на които искаме оставките. Не може един фермер, когато сгреши, да бъде санкциониран в троен размер, а един чиновник, когато постави цял бранш на колене нищо\", допълни Караколев.Темата коментира и Янка Попова от асоциацията. Тя отправи апел към властите да вземат решения, с които да се оправят секторите като цяло у нас.\"Целият апел, който идва от Европа за спасяването на тези сектори, апелираме към вас - тези ставки, които бяха гласувани са крайно недостатъчни. Нашето предложение, което на 09.07 представихме беше компенсация за овцевъди и козевъди от 20 лева и 40 лева за колегите, които в момента бедстват на южната ни граница, където върлува чумата\", посочи Попова.Протестиращите също така са на мнение, че има конфликт на интереси между зам.-министъра на земеделието Цветан Димитров и съветника на министъра Бойко Синапов.", "date": "2018.07.13", "title": "Козевъдите и овцевъдите не търпят загуби според изчисленията на Порожанов"}
{"url": "https://news.bg/crime/spetsaktsii-sreshtu-bitovata-prestapnost-v-tsyalata-strana-50-dushi-sa-zadarzhani.html", "text": "Спецакции срещу битовата престъпност се провеждат на територията на цялата страна от вчера, предаде БНР.В хода на акциите са задържани около 50 души за различни престъпления.Вчера акцията е започнала в Ихтиман и Ботевград, където са задържани хора по различни досъдебни производства за престъпления. Днес засилено полицейско присъствие има в Благоевград, Кюстендил, Видин и Монтана.Проверени са десетки адреси в различни градове.Очаква се действията на МВР да продължат и в следващите дни.В ромската махала в Благоевград се провежда специализирана полицейска акция, съобщи БНТ.В циганската махала има два екипа на жандармерията и служители на Областната дирекция на МВР в град.Властите проверяват автомобили и къщи.Акцията е във връзка с противодействие на битовата престъпност, информира директорът на полицията в Благоевград Николай Хаджиев. По думите му такива акции се провеждат в още няколко града от страната.Към момента няма данни за арестувани лица.В циганската махала са разположени няколко микробуса на жандармерията. Кварталът е окупиран, пише \"24 часа\".Полицейските коли са поставени на входа на махалата, властите спират всички коли. Проверяват се документите на шофьорите и багажниците на автомобилите. Проверява се и дали конските каруци имат необходимото разрешително и регистрация.По неофициална информация провеждането на специализираната полицейска операция е по разпореждане на главния секретар на МВР Младен Маринов.", "date": "2018.07.13", "title": "Спецакции срещу битовата престъпност в цялата страна, 50 души са задържани"}
{"url": "https://news.bg/politics/siderov-evropeytsite-razbraha-che-sme-po-krasivi-i-po-dobri.html", "text": "Патриотите смятат, че председателството не е приказка с хепи енд. Волен Сидеров е недоволен, че в зала не е президентът за отчета на правителството.Според него сме се справили добре с ръководството на Съвета на ЕС и българският глас се е чул и то се е чул в нова тоналност. Показахме, че не искаме да сме периферия, отчете националистът.Освен това се показало, че българските националисти са по-добрите европейци. Европа вече се променя, доволен е Волен Сидеров, според когото доза здрав национализъм трябва да има в поведението на всяка европейска държава. Европа трябва да е съюз на отечествата, убеден е лидерът на \"Атака\". Според него критиките на опозицията не са обективни.По време на председателството сме показали характер и българско самочувствие, доволен е Сидеров. Той разви тезата, че има два вида мъжки характер - истински мъжки характер и мъжки характер с пет букви - и настоя да сме с първия тип характер.Да излезем най-после от подвижните пясъци на мазохизма, поиска още Волен Сидеров.Това председателство беше успешно, България се справи чудесно, смята той и завърши изказването си с констатацията, че чужденците дошли тук и разбрали: \"И сме по-красиви, и сме по-добри.\"", "date": "2018.07.13", "title": "Сидеров: Европейците разбраха, че сме по-красиви и по-добри"}
{"url": "https://news.bg/politics/ostanahme-v-periferiyata-na-es-nedovolen-karadaya.html", "text": "Председателството на Съвета на ЕС е на България, а не на управляващата партия. С такава критика се обърна към правителството лидерът на ДПС Мустафа Карадайъ, след като Карадайъ обясни, че на практика председателството е нормално, протоколно и рутинно събитие, но за България това е първото председателство и затова е важно - за да се видим като част от европейския процес и европейския дневен ред.Гражданите на ЕС, включително и българските, очакват конкретни резултати - икономически растеж, сближаване на стандарта, посочи Мустафа Карадайъ и разкритикува отстъплението в кохезионната политика, отсъствието на темите за общата селскостопанска политика, икономиката, културата.Какво се случи със сектор транспорт, с мобилността, попита лидерът на ДПС и установи, че като че ли се е забравило, че България и част от ЕС и българите са европейски граждани. Според него и по време на председателството се забелязва отстъпление от евроатлантическата ориентация на страната, властвали са разделение и противопоставяне, расизъм и ксенофобия.Геостратегическите интереси на страната минават през евроатлантическата интеграция и въпреки успехът на поставянето на темата за Западните Балкани, \"нали си даваме сметка, че оставаме в периферията\", заяви Мустафа Карадайъ. Той е недоволен, че темите за еврозоната и Шенген не са постигнали придвижване и са останали на заден план.Мустафа Карадайъ призова да се проведат нужните реформи без подмяна и палиативни мерки.Демокрацията няма алтернатива, както и междуетническата толерантност, категоричен бе Карадайъ и призова това да бъде визията на България за бъдещето.", "date": "2018.07.13", "title": "Останахме в периферията на ЕС, недоволен Карадайъ"}
{"url": "https://news.bg/politics/volya-pisa-dobar-4-na-predsedatelstvoto.html", "text": "\"Воля\" даде висока оценка на европредседателството - малко над добър. Отличната оценка, според лидера Веселин Марешки, можело да се даде само на всевишния. Във вътрешен план обаче имало голям шлем от гафове, по думите му. Има подмяна на човешките ценности. Марешки атакува военния министър Красимир Каракачанов за вечери на яхти на олигарси, имайки предвид награждаването на бизнесмена Йордан Динев.Султанките от ВМРО заменили калинките, захапа той. Султанка (Петрова) е метафора на прогнилата държава, цитира лидерът на \"Воля\" медийни публикации.Марешки настоя Бойко Борисов да се разграничи от Султанка Петрова.Марешки похвали премиера за инстинкта му да е до Каракачанов или военният министър да е пред него и посъветва в никакъв случай да не го оставя да е зад него.", "date": "2018.07.13", "title": "\"Воля\" писа Добър (4)+ на председателството"}
{"url": "https://news.bg/politics/zaharieva-tryabva-da-sme-gotovi-za-evrozonata.html", "text": "\"Трябва да сме готови за еврозоната.\" Това заяви пред bTV министърът на външните работи Екатерина Захариева.Припомняме, вчера стана ясно, че . При отчитането на добри резултати в рамките на една година страната ни може да се присъедини към т.нар. \"чакалня на еврозоната\".Според първият ни дипломат България изпълнява и всички условия за членство е Шенгенското пространство. По думите ѝ няма сериозни аргументи защо страната ни не се приема в Шенген.Тя коментира думите на президента на Франция Еманюел Макрон, който заяви, че на първо място трябва Шенгенското пространство да се реформира, а след това да се мисли за присъединяване на нови членове.\"Нашата позиция е, че това може да се случи заедно с присъединяването на България, работим за това много години\", поясни Захариева и допълни, че влизането на страната ни в пространството не е могло да залегне като приоритет на европредседателството ни.Във връзка със започването на разговори за присъединяването на Македония към ЕС и НАТО Захариева отбеляза, че България е изиграла голяма роля в това отношение. \"Това е историческо решение. Имаме огромна роля\", категорично заяви тя.Външният министър коментира и желанието на американския президент Доналд Тръмп вноската за членство в НАТО да се увеличи до 4% от БВП. По думите ѝ нито една друга държава членка не се е съгласила с това предложение и 2% са напълно достатъчни.", "date": "2018.07.13", "title": "Захариева: Трябва да сме готови за еврозоната"}
{"url": "https://news.bg/politics/dobre-che-merkel-gushna-migrantite-hvali-boyko-borisov.html", "text": "Премиерът Бойко Борисов и лидерът на БСП Корнелия Нинова сблъскаха позиции по темата за имигрантите. Това стана по време на парламентарния контрол.Миграцията е проблем на бъдещето, според соцлидера. През 2015 г. госпожа Меркел сгреши като покани мигрантите да дойдат в Европа, изтъкна тя. Нинова вижда липса на лидерство по отношение на решаването на този въпрос. А нашата позиция по темата е непоследователна. Червеният лидер цитира българската позиция.Това изненада Борисов, който поиска Нинова отново бавно и внимателно да прочете въпроса си. Според него ако имало решение на темата с мигрантите, то тя нямало да се търкаля толкова време. По тази тема съвестта му била най-чиста. Пазим външните граници на ЕС и всички го признават, категоричен бе премиерът. Сега имаме нулева миграция, похвали се той. Истинският проблем не е в нелегалната, а в легалната миграция, подчерта Бойко Борисов и добави, че по темата за миграцията има много подводни камъни. Много ясни са регламентите за правата на човека, отчете той. И в мигрантската криза има хибридна война.За преминалите 60 000 мигранти през наша територия, той отчете помощта на канцлера Ангела Меркел. Добре че тя ги гушна да влязат там, че тези 60 000 щяха да са тук, похвали Бойко Борисов. Според него сме перфектни по темата с мигрантите. На последния съвет го критикували, че е циничен и брутален, че не искал мигранти у нас. Заедно трябвало да се намери решение на проблема. В началото бяхме неподготвени, сега сме най-добри, отчете министър-председателят. Милиарди струва на ЕС мигрантската криза.Корнелия Нинова захапа премиера за миграцията като позитивен фактор за демографската криза. Гледа ли кабинетът на мигрантите като работна ръка, пита тя. Бойко Борисов посочи, че е ясно кои мигранти биха ни създали проблем- тези, които Европа не ги е харесала и иска да ни ги върне. Бихме дали убежище, но за определен срок, после по родните места, е категоричната му позиция.Във връзка с въпроса на лидера на БСП, ПГ на \"БСП за България\" внесе проект на решение за разискване до министър-председателя на Република България Бойко Борисов относно политиката на правителството по въпросите на миграцията в България и Европа. В документа социалистите предлагат парламентът да излезе със следните решения:Председателят на парламента насрочи разискването за следващия петък.", "date": "2018.07.13", "title": "Добре, че Меркел гушна мигрантите, хвали Бойко Борисов"}
{"url": "https://news.bg/society/petak-13-i-3.html", "text": "Страх, много суеверия и постоянна тревожност носи \"черният петък\" 13-ти. Мнозина се отказват да пътуват, особено да летят със самолет, отлагат ангажименти и се стремят на не предприемат нищо на фаталния ден.Съществуват няколко хипотези за \"очернянето\" на датата:* На тайната вечеря присъстват общо 13 души - Исус и 12-те апостоли. И до днес у много народи съществува поверието 13 души да не сядат заедно на маса. Предателят Юда идва последен, тринайсети. Други припомнят, че Спасителят е разпънат именно в петък.* Суеверието вероятно има връзка и с лунно-слънчевия календар, който трябва да има по 13 месеца в някои години, докато Григорианският и лунният ислямски календар винаги имат по 12 месеца в годината.* Според други лошата си слава числото 13 дължи на древен скандинавски мит. 12 богове празнували във Валхала, домът на бог Один. Пакостливият бог на злото и огъня Локи нахълтал неканен на празненството като 13-и гост и коварно убил със стрела от имел бога на радостта Балдер. Земята потънала в мрак и траур.* В по-ново време ясно се откроява датата 13 октомври 1307 година, когато по нареждане на френския крал Филип IV и папа Климент V биват арестувани Жак дьо Моле, Великият Магистър на Ордена на тамплиерите, и хиляди рицари от ордена. Подложени на ужасни изтезания, те направили самопризнания по обвиненията в ерес, содомия и всякакви други престъпления. Стотици били изгорени на клада, други били екзекутирани по-късно. От този ден нататък петък, 13-и е смятан за лош и нещастен ден от последователите на тамплиерите.* В древен Рим магьосниците се събирали на групи от 12. Вярвали, че 13-ят в групата е самият дявол.* Според нумеролозите числото 13 \"страда\" заради неговата позиция след 12. Има 12 месеца в година, 12 зодиакални знаци, 12 богове на Олимп, 12 племена на Израел, 12 апостоли на Исус. В картите Таро 13-ата е картата на смъртта.Страхът от числото 13 е силен и днес. Повече от 80 % от небостъргачите нямат 13-и етаж. Много летища пропускат 13-ата писта. Немалко хотели са без 13-и етаж или 13-а стая. Във Формула 1 няма болид с номер 13. Улиците във Флоренция нямат номер 13. 12 и половина или 12А звучи доста по-нестресиращо.Изчислено е, че на този ден само в САЩ бизнесът губи между 800 и 900 милиона долара, тъй като много хора просто не отиват на работа. Доналд Доси, основател на Центъра за управление на стреса и Института по фобиите в Ашвил, Северна Каролина, казва, че страхът от петък 13-и измъчва между 17 и 21 милиона американци.Симптомите варират от умерена тревога до тотална паника. Психолози са установили, че хората, които се считат за нещастни, е по-вероятно да вярват в суеверия, свързани с лошия късмет. Една четвърт от анкетирани свързват числото 13 с лошия късмет. Именно тази група хора е най-вероятно да бъдат разтревожени в дни като петък, 13-и.", "date": "2018.07.13", "title": "Петък, 13-и "}
{"url": "https://news.bg/world/tramp-i-mey-v-spor-za-brekzit.html", "text": "Брекзитът очаквано доминира на срещата между британския премиер Тереза Мей и американския президент Доналд Тръмп вчера вечерта. Според Мей, това е шанс за растеж на британската икономика. За Тръмп обаче планът, който тя предлага за времето след \"развода\" с ЕС може да застраши търговското споразумение със САЩ. Според него, това, което предлага Мей, не е същото, за което са гласували британците на референдума.  заяви той пред \"Сън\".Припомняме, че начинът, по който Кралството ще излезе от Съюза разклати сериозно самото британско правителство, като ключови министри-привърженици на \"твърд Брекзит\" подадоха оставки. Проучване на YouGov показва, че едва 13% от запитаните считат сделката с Брюксел за добра в този вид. Преговорите за излизането от Общността продължават по-късно този месец, но и от ЕС признаха, че няма да бъдат леки. Мей публикува вчера Бяла книга със своя план и ЕС ще се произнесе, когато се запознае с него, но главният преговарящ Мишел Барние вече изрази резервите си. Самият Тръмп определи бившия външен министър Борис Джонсън като чудесен кандидат за премиер, защото винаги получава това, което иска. Скандалите около Брекзит разклатиха и поста на Мей сред консерваторите. Джонсън е сред фаворитите за лидер на партията. Както бе съобщено по-рано, Тръмп пристигна вчера на 4-дневно посещение в Лондон. Той бе \"посрещнат\" от протести, а проучванията показват, че обществото е разделено в оценката си за управлението му. Това се случва въпреки хвалбите на Тръмп, че британците го обичат. Демонстрантите го обвиниха в расизъм, а в социалните мрежи не бяха спестени и критики към Мей, която \"разпънала червения килим за еди женомразец\". ", "date": "2018.07.13", "title": "Тръмп и Мей в спор за Брекзит "}
{"url": "https://news.bg/press/mvr-izdirva-poreden-beglets-ot-zatvora-razbiha-balgarska-mrezha-za-trafik-na-zheni-vav-frantsiya-i-germaniya.html", "text": "Дело.\"Монитор\":Убиецът на невръстния Паоло остава зад решетките Осъденият на 6 години затвор за смъртта на 4-годишния Паоло Иванов старозагорски бизнесмен Георги Сапунджиев няма да напусне затвора предсрочно, съобщиха от апелативния съд в Пловдив от където уважиха протеста на прокуратурата срещу определението на окръжния съд в Града на липите за авансовото му освобождаване.Апелативните съдии са категорични, че доброто поведение на Сапунджиев в затвора както и работата му там не са достатъчно доказателство за поправянето му и напомнят, че за това режимът му е бил променен от \"общ\" на \"лек\".\"Отделно от това, за положителните му прояви, осъденият постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип.\", коментират съдиите и отбелязват че затворническата администрация е проявила \"рядко срещана активност\"-изтърпяващият наказанието за по-малко от 3 години е получил 102 дни домашен отпуск при 29 заповеди за \"поощрение\".\"В същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си той не е дал предвидените в закона доказателства за своето поправяне, за да ползва изключението и привилегията на условното предсрочно освобождаване.\", се чете още в мотивите на апелативните съдии.  Бягство. \"Сега\":МВР издирва пореден беглец от затвора МВР издирва затворника Младен Младенов, който в сряда избяга от болница в Пловдив. Мъжът си тръгнал от лечебницата, където бил без охрана, защото излежавал лека присъда на общ режим и законът позволявал това. Мъжът е на 59 години, съобщиха от МВР. Той е излежавал присъда за кражба.Избягалият затворник е неизлечимо болен, написа във \"Фейсбук\" адвокат Ваня Траянова. Според нея в тези случаи законът позволява присъдата да бъде прекъсната. Нито затворническата администрация, нито прокуратурата обаче се предприели някакви стъпки, за да се случи това.\"Страда от тежко онкологично заболяване и прогнозите са неблагоприятни. Времето, което според лекарите го дели от смъртта, е по-малко от търпимия остатък от присъдата. Администрацията на затвора не го предлага за условно предсрочно освобождаване, за да не развали спокойствието си с негативизма на обществото. Прокуратурата не прекъсва изпълнението на наказанието вероятно по същите съображения на съответния прокурор. А затворникът най-вероятно е отишъл да се прости с близките си в домашна обстановка, а не през стъкло и решетки и да прегърне децата си. Законът позволява той да направи това без \"бягство\" и под контрола на институциите, но чиновниците - не! Заради собственото си удобство!\", написа тя. Според нея Младенов почти е излежал присъдата си. Акция. \"Дума\":Разбиха българска мрежа за трафик на жени във Франция и Германия Десет сводници са били задържани във Франция, Германия и България в началото на този месец в рамките на операция за разбиването на мрежа за проституция. Групата експлоатирала няколко десетки българки в Източна Франция от 2015 г. насам. Това съобщиха вчера от прокуратурата. Петима сводници са били задържани у нас, а трима - в Германия, с европейска заповед за арест. Те ще бъдат предадени на Франция, за да бъдат изправени пред Специализирания междурегионален съд за борба с организираната престъпност в град Нанси.Двама сутеньори, арестувани близо до френския град Анси, са били обвинени в сводничество при утежняващи вината обстоятелства, пране на пари в рамките на организирана престъпна група, трафик на хора и участие в престъпна група. Те са изпратени в ареста и може да получат до 20 години затвор. На младите жени от България е била обещавана работа във Франция, били са настанявани в Германия и е трябвало да проституират в Страсбург или близо до Анси, съобщава ден по-рано френският специализиран съд. Шум. \"Сега\":Новите правила за шума по курортите се отлагат за есентаМножество ограничения поставят пред бизнеса новите правила за намаляване на шума, които предложи вицепремиерът Валери Симеонов. Промените в Закона за защита от шума в околната среда бяха приети от парламента вчера на първо четене. Противопоставиха им се единствено депутатите от ДПС с аргумента, че рестрикциите ще \"убият туризма\" и ще отнемат правомощия на местната власт. Останалите парламентарни сили ги подкрепиха, но бяха единодушни, че законопроектът трябва да претърпи сериозни корекции между първо и второ четене. За тях бе одобрен максималният срок - до 4 седмици, което означава, че проектът ще се гледа отново най-рано в началото на есента, когато отмине активният туристически сезон по морето.С проекта се въвежда изрична забрана във времето между 23 часа и 8 часа да се извършва работа и зареждане на търговски и производствени обекти, които са разположени в жилищни сгради и сгради със смесено предназначение. Озвучаването на открити площи в жилищни райони, рекреационни зони и територии със смесено предназначение няма да бъде позволено за времето между 14 часа и 16 часа, както и от 23 часа до 8 часа. Изключение се прави за автобусните и жп гарите, летища, морски гари, както и при използването на системи за предупреждение и оповестяване на населението при бедствия.Контролът по спазването на тези правила ще бъде възложен на МВР. Нарушаването им от физически лица ще се наказва с глоба от 500 до 1000 лв., а от юридически лица и еднолични търговци - от 5000 до 10 000 лв. При рецидив санкцията скача от 2000 до 6000 лв. за физически лица и 10 000 до 20 000 лв. за организации и еднолични търговци.Регламентира се сложна и тежка процедура при заявяването на работно време пред общините на търговските обекти. Собствениците им ще трябва да се сдобият със становище от съответната регионална здравна инспекция \"относно недопускане на дискомфорт през различните части на денонощието и спазване на граничните стойности на показателите за шум\".  Присъда. \"Монитор\":12 години затвор за мъж, убил жена си 12 години лишаване от свобода при строг режим на изтърпяване присъди окръжният съд във Велико Търново на мъж, убил съпругата си. Престъплението е извършено на 12 юни 2017 г. в село Паскалевец.Между двамата съпрузи - Атанас и Веселина често възниквали скандали, като причината била, че жената злоупотребявала с алкохола. Във фаталния ден майката на Атанас му споделила, че отново видяла съпругата пияна да ходи из селото и да проси цигари. Ядосан мъжът тръгнал да търси жена си. Открил я в стопанската постройка, където отглеждали животни. Според обвинителния акт жената била видимо пияни и се подпирала на една летва, с която посегнала към мъжа си. Това го изкарало от кожата. Той изтръгнал летвата от ръцете на съпругата си и започнал да я налага с нея. След като и нанесъл жесток побой, си тръгнал. На сутринта жената била намерена мъртва. Присъдата на окръжния съд подлежи на обжалване и протест пред апелативната инстанция в 15-дневен срок. Мръсен въздух. \"Сега\":Всеки в София може да се включи в делото за мръсния въздух  Всеки, който живее, работи или учи в София, до 1 октомври може да се включи в колективното дело срещу общината за мръсния въздух. В колективното дело могат да се присъединяват граждани и организации, реши Албена Ботева от Софийския градски съд, след като даде ход на процеса.Делото срещу общината беше заведено миналата пролет от организациите \"Спаси София\", \"За Земята - Достъп до правосъдие\", Асоциация \"Диабет тип 2\", Център за независим живот, адвокатите Димо Господинов, Христо Христев и Иван Велов. Те се обединиха под името \"Група за чист въздух\".Според тях с бездействието си от 2015 г. насам общината е допринесла съществено за наднормени нива на фини прахови частици на територията на града, както и за достигане на критични стойности на превишаване на нормите в определените дни, с което е увредила колективния интерес на жителите. С колективния иск се настоява съдът да установи дали от началото на 2015 до завеждането на делото през май 2017 г. Столичната община е бездействала по проблема и ако е така, да я осъди да предприеме подходящи мерки за справяне с последиците.Адвокатите на общината са поискали от съда изобщо да не дава ход на делото, съобщи lex.bg. Те са изтъкнали, че исковата молба е изключително неясна, защото се говори едновременно за колективен и индивидуален интерес, който е и увреден, и застрашен. От общината са представили доказателства в отговор на исковата молба, като другата страна има срок до 15 октомври да се запознае с тях. Съдът е поискал от ищците да посочат и мерки, които според тях общината трябва да вземе за решаване на проблема с мръсния въздух.", "date": "2018.07.13", "title": "МВР издирва пореден беглец от затвора; Разбиха българска мрежа за трафик на жени във Франция и Германия"}
{"url": "https://news.bg/world/tsipras-i-erdogan-obsadiha-kipar-i-dvustrannite-otnosheniya.html", "text": "Кипър и двустранните отношения. Това бяха основните теми, които обсъдиха гръцкият премиер Алексис Ципрас и турският президент Реджеп Ердоган, предаде \"Ройтерс\".Ципрас призна, че разговорът е бил \"труден\".Двамата са се срещнали вчера в Брюксел, в кулоарите на срещата на върха на НАТО. През последите месеци напрежението между двете държави и спорния Кипър отново нарасна. До военни провокации се стигна в Егейско море. Също така тонът се изостри и заради ареста на турски и гръцки военни по различни поводи през последните години. ", "date": "2018.07.13", "title": "Ципрас и Ердоган обсъдиха Кипър и двустранните отношения "}
{"url": "https://news.bg/world/desetki-raneni-sled-eksploziya-v-kayro.html", "text": "Най-малко 12 души са били ранени при експлозия в химически завод край летището в египетската столица Кайро, предаде агенция Мена. Пострадалите са били хоспитализирани. Според министъра на гражданската авиация, летището работи нормално, въпреки взрива. Пожарникари се борят с овладяването на стихията. Заводът е бил под контрола на военните. Вероятно става въпрос за инцидент заради жегата. През последните месеци нападенията зачестиха. Допусна се веднага, че терористи стоят и зад тази експлозия.Подобни удари в страната са чести след свалянето на ислямистите от власт. Особено активна в Синай е и групировката \"Ислямска държава\". ", "date": "2018.07.13", "title": "Десетки ранени след експлозия в Кайро "}
{"url": "https://news.bg/world/navaz-sharif-obzhalva-prisadata-si-ot-10-godini-zatvor.html", "text": "Бившият пакистански премиер Наваз Шариф ще обжалва присъдата си от 10 години затвор и 8 млн. паунда глоба. Той се намира в Лондон, където се грижи за болната си съпруга, но се връща в страната си, за да се яви пред съда, предадоха световните информационни агенции. Шариф има намерение и да участва на изборите през юли със своята Пакистанската мюсюлманска лига. Властите обаче обявиха, че вероятно ще го арестуват веднага. Град Лахоре се очаква да бъде блокиран  от поддръжници и затова полицейското присъствие ще бъде засилено. Очаква се около 10 000 полицаи да бъдат разположени там, за да се грижат за реда и сигурността. Партията му понесе сериозен удар след издадената задочно присъда за корупция. Децата на експремиера също бяха арестувани и съдени. Съдът нареди и да се конфискува имуществото.за да го отстрани от власт. ", "date": "2018.07.13", "title": "Наваз Шариф обжалва присъдата си от 10 години затвор "}
{"url": "https://news.bg/weather/dazhdoven-i-vetrovit-petak.html", "text": "Дъждовен и ветровит петък ни очаква. До обяд ще бъде слънчево, но в следобедните часове ще има условия за краткотрайни и интензивни валежи.Това се отнася главно за планинските и източните райони на страната. Очакват се гръмотевици и градушки. Това съобщават от НИМХ на БАН. Максималните температури ще са между 29 и 34 градуса. Атмосферното налягане ще остане без съществена промяна. ", "date": "2018.07.13", "title": "Дъждовен и ветровит петък "}
{"url": "https://news.bg/education/ot-dnes-do-17-i-se-zapisvat-prietite-sled-vtoro-klasirane-sedmoklasnitsi.html", "text": "Класираните на втори етап ученици следва да се запишат в училищата, в които са приети от днес до 17.07.2018 г., без събота и неделя.Това съобщават от МОН. От там припомнят, че учениците, които са класирани и не се запишат, не запазват местата си.Неприетите, некласираните и незаписаните ученици могат да участват в трето класиране. Те трябва да подават ново заявление в училищата-гнезда или по електронен път.В заявлението за участие в трето класиране желанията се пренареждат и се посочват само паралелките, за които са обявени свободни места.Свободните места за третия етап на класиране ще бъдат обявени на 19.07.2018 г. на сайта на съответното РУО и в училищата-гнезда.Припомняме, че вчера просветното министерство публикува резултатите от второто класиране след седми клас.Резултатите могат да се проверят на адрес . Проверката се осъществява с входящ номер и код.", "date": "2018.07.13", "title": "От днес до 17-и се записват приетите след второ класиране седмокласници "}
{"url": "https://news.bg/int-politics/nyama-da-pozvolim-na-tramp-da-destabilizira-evropa-zaricha-se-frantsiya.html", "text": "Френският външен министър Жан-Ив льо Дриан обяви, че Европа няма да позволи на президента на САЩ Доналд Тръмп да дестабилизира нейното единство.САЩ наложиха мита върху вноса на стомана и алуминий от Европейския съюз, Канада и Мексико на 31 май. Европа отговори с ответни мерки, критикувайки САЩ за \"незаконните\" им търговски практики.\"Тръмп застраши Парижкото споразумение за климата от 2015 г., изложи на опасност ядреното споразумение с Иран, застраши оперативния модел на ООН. И той не търпи обстоятелството, че е налице единство, наречено Европейски съюз... Той предприема инициативи по отношение на Европа, по-специално в областта на търговията, които целят дестабилизация. Но Европа няма да позволи да бъде дестабилизирана\", изтъкна Льо Дриан пред френската телевизия BFM.Тръмп в момента е във Великобритания, където провежда разговори с британския премиер Тереза Мей.", "date": "2018.07.13", "title": "Няма да позволим на Тръмп да дестабилизира Европа, зарича се Франция"}
{"url": "https://news.bg/world/protestirashti-v-london-izdignaha-balon-na-sardito-bebe-s-lika-na-tramp.html", "text": "Противници на президента на САЩ издигнаха огромен оранжев балон сърдито бебе с лика на Доналд Тръмп пред парламента на Великобритания, информира \"Ройтерс\".От сряда в редица градове на Острова се провеждат демонстрации, които съвпадат със започналата вчера четиридневна държавна визита на Доналд Тръмп.Самият президент на Щатите заяви пред вестник \"Сън\", че планираните протести срещу него в Лондон и други британски градове го карат да се чувства нежелан и поради тази причина ще избягва столицата.Няма причина да ходя в Лондон, изтъкна той пред вестника.\"\", добави той.Очаква се балонът да бъде издигнат над парламента на Великобритания. През последните месеци хиляди британци участваха в подписка против държавното посещение на Тръмп в Обединеното кралство. Те не одобряват политиката му срещу миграцията.Няколкостотин души се събраха, за да наблюдават пускането на балона.Кметът на Лондон Садик Кан позволи демонстрацията и отхвърли обвинения, че това показва неуважение към президента на САЩ.Организаторите на протеста носят червени дрехи и червени бейзболни шапки, на които пише \"TRUMP BABYSITTER\".", "date": "2018.07.13", "title": "Протестиращи в Лондон издигнаха балон на сърдито бебе с лика на Тръмп "}
{"url": "https://news.bg/int-politics/koshmari-za-sigurnostta-darzhat-evropeytsite-budni-prez-noshtta.html", "text": "Европейският съвет за външна политика (ЕСВП) излезе с , озаглавен \"Кошмарът на тъмнината: Страховете от сигурността, които държат европейците будни през нощта\", в който се анализират заключенията от проучване на възприятията за сигурността на всички страни членки на ЕС.Констатира се, че сигурността на Европейския съюз се оспорва както никога досега. Централните принципи на международната система, за чието изграждане европейците работиха, биват разрушавани или дори се разпадат сами един по един. Сега ЕС е изправен пред заплахи за сигурността от изток и юг, и несигурен съюзник на запад. И европейците се притесняват от тази картина.Но те са разделени как да се справят с това предизвикателство. Политическата криза, свързана с имиграцията в ЕС от 2015 г. насам, разкри фундаментални различия в начина, по който страните членки възприемат своята сигурност.Резултатите разкриват, че страните членки са сравнително единодушни в разбирането на заплахите, включително миграцията, тероризма, изменението на климата и кибератаките, но значително се различават в уязвимостта, която изпитват към тези заплахи. Различията между тях не са само въпрос на география или размер - Германия и Франция например попадат на противоположните краища на спектъра, като Франция се чувства устойчива, а Германия - уязвима.Европейците са обединени в страха си за бъдещето. Съществува широко разпространено съгласие в цяла Европа, че заплахите за сигурността се увеличават: анкетираните в проучването на ЕСВП преценяват, че заплахите, пред които са изправени страните им, са се засилили между 2008 и 2018 г. и ще се задълбочат допълнително през следващото десетилетие. Днес първите пет възприемани заплахи в низходящ ред са: кибератаки; държавен колапс или гражданска война в съседните на ЕС държави; външна намеса във вътрешната политика; неконтролираната миграция в страната; и влошаването на международния институционален ред.Респондентите очакват реда на тези заплахи да остане до голяма степен непроменен през следващото десетилетие Единствените заплахи, които изглежда са намалели през последното десетилетие, са тези от финансовата нестабилност и прекъсването на енергийните доставки.Промените в международните актьори, които европейците възприемат като най-застрашителни, се променят слабо: джихадистите продължават да са на първо място, а Русия и международните криминални групи имат второ място, Северна Корея - на трето място. Европейците очакват тези заплахи да продължат поне до 2028 г.В този аспект най-значимата промяна е свързана с Русия. С анексирането на Крим от Русия, възприятията за страната се изместиха: през 2008 г. европейците гледаха на Русия като на четвъртата по големина заплаха, пред която са изправени, днес тя е на второ място.Не е изненадващо, че източните и южните европейци са особено загрижени за неконтролираната миграция в техните страни. Словения, Австрия, Унгария, България, Гърция, Малта и Италия осъзнаха това като най-значителната заплаха, пред която са изправени. Опасенията от международната организирана престъпност е притеснение в южната част на Европа като Гърция, Малта, Испания и Португалия (но също така и Словакия и Австрия).Страхът от тероризма е особено очевиден в по-големите държави и тези, които наскоро са имали терористични атаки (Великобритания, Франция, Испания, Германия, Дания и Белгия). Загрижеността за Русия е най-силна на изток (Естония, Румъния, Литва, Полша и Финландия), въпреки че Германия и Великобритания също я възприемат като сериозна заплаха. Естония и Литва са особено притеснени от руската намеса във вътрешната политика.България е една от 7 държави от ЕС, които възприемат неконтролираната миграция като най-сериозна заплаха за своята сигурност (заедно с Италия, Гърция, Малта, Словения, Унгария и Австрия). Страхът е не само от невъзможността да се контролират хората, които мигрират, а и от влиянието, което миграцията може да има върху кохезията на обществото, като се има предвид намaляващото население на страната.Други страхове за сигурността се свързват с риска от външна намеса във вътрешната политика и разпадането на държавността в регионите около Европа.Възприятията за заплахи за България не се концентрират върху нито една държава или актьор. Това до голяма степен се дължи на фундаменталното разделение на вижданията за сигурността в българската политика.Най-важните европейски партньори по сигурността в България са другите страни членки на НАТО, особено Германия, Франция и Обединеното кралство. Въпреки това САЩ са най-важният партньор на България в областта на сигурността.", "date": "2018.07.13", "title": "Кошмари за сигурността държат европейците будни през нощта"}
{"url": "https://news.bg/society/zhivotnovadite-protestirat-blokiraha-patya-sofiya-varna.html", "text": "Животновъдите в страната излязоха на национален безсрочен протест, съобщи БНР. Козевъдите и овцевъдите се събраха на пътя София-Варна, при разклона за Арбанаси. Протестиращите настояват за спешни промени в сектора. На протеста са се събрали над 400 животновъди.На протеста беше приета и декларация до премиера Бойко Борисов с настояване за подобаващи държавни компенсации за бранша.Към 12 часа животновъдите затвориха главния път София-Варна, въпреки че нямат позволение за блокадата. На мястото има засилено полицейско присъствие.\"Ще покажем, че ние не сме доволни. Ние не искаме да търпим повече това положение на една безтегловност на сектора.\" Това заяви по-рано днес съпредседателят на Националната овцевъдна и козевъдна асоциация Симеон Караколев.С протеста животновъдите настояват и за оставката на заместник-министъра на земеделието Цветан Димитров. Протестиращите искат оставката и на двама директори на дирекции в министерството, отговорни за приемането на Наредба 3 за директните плащания, която беше отменена от съда в частта, касаеща бранша.Според животновъдите предлаганата от Министерството на земеделието, храните и горите (МЗХГ) финансова помощ, която беше увеличена от 5 на 7 лева, е крайно недостатъчна. Това се дължи на срива с 40% на изкупните цени на млякото. Протестиращите сочат, че претърпените загуби се равняват на поне по 40 лв. на животно.Припомняме, Държавен фонд \"Земеделие\" (ДФЗ) обяви, че отпуска 8 милиона лева за стопаните на овце и кози, които изпитват затруднения заради ниската изкупна цена на млякото. От своя страна животновъдите поискаха държавна помощ в най-малък размер от 20 лева на животно, с която да се компенсират загубите от срива в изкупните цени на млякото.ДФЗ реши и да отпусне над 1 милион лева на фермерите от област Ямбол, които не могат да продават овче мляко заради чумата по животните. Помощта се равнява на 25 лева на животно.Припомняме и че вчера животновъди от община Болярово, област Ямбол, . Те се обявиха против умъртвяването на близо 2 000 преживни животни заради наличието на чума в региона.", "date": "2018.07.13", "title": "Животновъдите протестират, блокираха пътя София-Варна"}
{"url": "https://news.bg/bulgaria/vavezhdame-uikend-vinetka.html", "text": "МРРБ предлага въвеждане на уикенд винетка с времетраене от 12:00 часа в петък до 23:59 в неделя. Това каза в кулоарите на парламента министърът на регионалното развитие Николай Нанков.ГЕРБ внесоха промени в Закона за пътищата, които целят бързото въвеждане на тол системата.\"За новата винетка като цена, както и за ТОЛ таксата, ще имаме първоначални предложения до края на юли от Световната банка\", подчерта Нанков.Уикенд винетката трябва да бъде по-евтина от седмичната винетка, която в момента е 15 лева. \"Целта е да облекчим тези, които използват личните си автомобили няколко пъти в годината за почивки, уикенди\", подчерта строителният министър.Новата уикенд винетка ще стане факт с въвеждането на електронните винетки и ТОЛ системата от 1 януари 2019 г. Идеята за въвеждане на уикенд винетка не е нова, а сега се регламентира нормативно.По думите на Нанков внесеният от народни представители проект за изменение на Закона за пътищата е свързан с поетия ангажимент при въвеждане на електронната система за таксуване да има и уикенд винетка. Министърът обърна внимание, че в законопроекта няма конкретно предложение за времеви диапазон - той ще бъде въведен с наредба. Времетраенето ще се дебатира, след като бъде приет законът.\"Може би ще обсъдим срокът да е от по-късния следобед в петък до понеделник сутринта, тъй като много хора се прибират в първия работен ден от седмицата. Предстои дискусия по тази тема. Ще вземем най-доброто решение\", посочи Нанков.Той коментира, че уикенд винетката вероятно ще струва около 10 лв. Регионалният министър посочи, че според поетия ангажимент, тол системата ще започне да генерира приходи от средата на 2019 г., а електронната винетка ще влезе в сила от януари следващата година. \"Това е последната година, в която ще имаме хартиени стикери по стъклата на леките автомобили\", каза министърът.", "date": "2018.07.13", "title": "Въвеждаме уикенд винетка"}
{"url": "https://news.bg/crime/nyama-sledi-ot-izbyagaliya-zatvornik-v-plovdiv.html", "text": " Продължава да няма следи от затворника Младен Младенов, който , сряда, където беше приет за лечение.Стана ясно, че властите са претърсили десетки квартали в Пловдив. Проверени са домовете на негови близки, за които има съмнения, че може да му помагат да се укрие, съобщи bTV.Разследващите разполагат с информация, че преди да влезе в затвора, избягалият затворник е водил скитнически начин на живот. Поради това полицията смята, че мъжът може да се укрива сред други бездомни и клошари. Униформените са проверили местата, на които се събират клошари, но след от мъжа нямало.Припомняме, 59-годишният Младен Младенов има 6 присъди. Повечето от тях са за кражби.", "date": "2018.07.13", "title": "Няма следи от избягалия затворник в Пловдив"}
{"url": "https://news.bg/world/ek-oproverga-che-yunker-e-bil-piyan-na-sreshtata-na-nato.html", "text": "Европейската комисия опроверга спекулациите, че председателят Жан-Клод Юнкер е бил пиян преди празничната вечеря на лидерите на държавите от НАТО в сряда, информира EUobserver.Юнкер е имал \"много болезнен пристъп на ишиас, придружен от спазми\". Това състояние е засегнало способността му да ходи, каза говорител на Европейската комисия, след като видео показва няколко лидери на срещата на НАТО да помагат на Юнкер, като се появиха слухове, че е бил пиян.Говорителят добави, че Юнкер, който ще пътува за Азия през почивните дни, е \"добре и напълно изпълнява програмата си\", след като взема \"стандартни лекарства\".Представителят на ЕК отхвърли като \"повече от неприлични\" спекулациите, че Юнкер е бил в нетрезво състояние.Междувременно германското правителство обяви, цитирано от \"Ройтерс\", че има \"много високо ниво на доверие\" към Юнкер. Говорителят на правителството Щефан Зайберт отговори на въпрос относно медийна информация за здравословното състояние на председателя на Комисията.", "date": "2018.07.13", "title": "ЕК опроверга, че Юнкер е бил пиян на срещата на НАТО"}
{"url": "https://news.bg/bulgaria/lipsa-na-pari-politiki-i-kontrol-za-podobryavane-kachestvoto-na-vazduha.html", "text": "Необходими са финансови средства и още усилия от държавните и общинските органи за подобряването на качеството на въздуха. Със сериозна критика към действията на институциите излизат в доклад от Сметната палата, след одит на мерките за подобряване на въздуха, съвместно с още 15 сметни палати за периода 2014 - 2016 г.В доклада се установява, че няма координация между институциите, Министерство на околната среда и водите не отделя достатъчен финансов ресурс дори и при сравнение с други пера от бюджета си, не се осъществява качествен контрол върху действията на общинските и местните власти. Освен това се посочва, че мерките, които се предприемат по отношение на подпомагането на населението, т.нар. енергийно бедни, и помощите, които се предоставят са в противоречие с мерките за подобряване на качеството на въздуха.По данни на Изпълнителната агенция по околна среда през периода 2014 г. - 2016 г. във всички райони за оценка и управление на качеството на атмосферния въздух е регистрирано превишение на средноденонощната норма и средногодишната норма за ФПЧ10 (фини прахови частици с аеродинамичен диаметър до 10 микрона).Отчетени са повече от 35 превишения на средноденонощните норми за трите календарни години в София, Пловдив, Бургас, Монтана, Видин, Ловеч.Например, през 2014 - 2015 г. процентът на население, изложено на наднормени нива на ФПЧ10 в страната достига до 97 на сто от населението на страната. Близо 80 на сто от него живее при нива на замърсяване над целевата норма за ФПЧ2,5 (фини прахови частици с аеродинамичен диаметър до 2,5 микрона).Около 75 на сто са хората у нас, живеещи при нива на замърсяване над целевата норма за бензопирен - един от най-силните канцерогени. Само в един район на страната (град Гълъбово) представляват проблем системните превишения на алармения праг на серен диоксид.За одитирания период у нас е установено продължително замърсяване на атмосферния въздух, като най-висок процент от населението живее при наднормени нива на замърсяване в София, Пловдив и Стара Загора. Одитът е извършен именно в трите общини - Столична, Пловдив и Стара Загора. Регистрираните замърсители на атмосферния въздух в тези райони са в резултат на превишени нива на фини прахови частици (ФПЧ10 и ФПЧ2.5), на азотен диоксид, на серен диоксид, и бензоапирен, като вид полиароматен въглеводород, който се изолира в проби от ФПЧ10.Основните източници на замърсители са пътен или друг вид транспорт, битово горене, топлоелектрически централи, промишлени предприятия, горивни и негоривни процеси в индустрията и др. Секторите битово горене, транспорт, промишленост и строително-ремонтни дейности са групи източници (сектори), които имат най-голям принос към замърсяването на атмосферния въздух.Причините за влошеното качество на атмосферния въздух в страната имат социално-икономически характер и са свързани с високата енергийна бедност на населението, тъй като основен източник на замърсяването е битовото отопление през зимния сезон.Провежданата социална политика за предоставяне на целеви помощи за отопление на лица с ниски доходи също не е насочена към осигуряване на щадящи природата горива и решаване на проблемите за КАВ в големите градове.Мерките на национално и общинско равнище не са насочени към основните източници на замърсяване - битово отопление на твърдо гориво, стария автомобилен парк и инфраструктурата, което е предизвикателство предприетите мерки за борба срещу основните източници на замърсяване на атмосферния въздух в големите градове да са ефективни и ефикасни.Качеството на атмосферния въздух се следи чрез национална мрежа за мониторинг на атмосферния въздух към Националната система за мониторинг на околната среда. Оценката му се извършва чрез 48 стационарни пункта, разположени на територията на страната.Има прекъсване на режима на работата на част от пунктовете за мониторинг, дължащо се на наложителни премествания, технически проблеми и лоши метеорологични условия. Техниката обслужваща повечето от пунктовете за мониторинг е остаряла.Въпреки положените усилия и вложените немалко средства, до края на одитирания период Национална система за мониторинг на околната среда не осигурява необходимата информация за ФПЧ2,5, това е замърсителят, който най-много влияе върху човешкото здраве.Министерството на околната среда и водите провежда държавната политика по опазване чистотата на атмосферния въздух, но с процеса са ангажирани различни органи. Общинските органи и регионалните инспекции по околната среда и водите осъществяват контрол и управление на дейностите, свързани с осигуряване чистотата на въздуха на тяхната територия. Между всички ангажирани структури няма достатъчна съгласуваност на действията и активност от МОСВ при осъществяването на взаимодействието и комуникацията.- Не е спазено нормативното изискване на чл. 75 от Закона за опазване на околна средата за разработване и внасяне за приемане от Народното събрание на Национална стратегия за околната среда, като средство за постигане на целите и принципите на Закона за околната среда и водите.- От министъра на околната среда и водите не са налагани глоби на кметове и длъжностни лица във връзка с неизпълнение на задължения за изготвяне и изпълнение на програми за подобряване на качеството на атмосферния въздух. Няма разумна увереност, че сумите от глоби и имуществени санкции постъпващи по бюджета на общините се разходват за дейности за подобряване на качеството на атмосферния въздух.- Отделени са значително по-малко финансови средства за дейностите по политиката за подобряване качеството на атмосферния въздух и за Националната система за мониторинг на околната среда от тези по други бюджетни програми на МОСВ.- Отчетени са минимални разходи за инвестиции от държавния бюджет, насочени към обновяване, повишаване на качеството и разширяване на средствата за измерване, мониторинг и докладване. Липсват финансови разчети с конкретни суми за реализация на националните и общински стратегии, програми, планове и няма обвързаност с приеманите финансови прогнози и годишни бюджети на национално и на местно ниво.- Няма планирани конкретни суми за осигуряване на финансиране на мерките насочени към подобряване качеството на атмосферния въздух, включени в стратегическите документи на национално и на общинско ниво.- Общините не разполагат с достатъчно финансови средства за реализиране на адекватни мерки за подобряване на качеството на атмосферния въздух и не се възползват достатъчно активно от възможността да реализират проекти и дейности в областта на опазване чистотата на въздуха със средства от източници извън общинския бюджет.Сметната палата дава 10 препоръки към министъра на околната среда и водите, 2 препоръки към изпълнителния директор на Изпълнителната агенция по околна среда, 2 препоръки към директора на РИОСВ-София, 1 препоръка към директора на РИОСВ-Пловдив, 2 препоръки към директора на РИОСВ-Стара Загора, 1 препоръка към кмета на Столична община и по 3 препоръки към кметовете на община Пловдив и община Стара Загора. Сред тях са да се разработи и актуализира националната стратегия за опазване на околната среда, да се подобри контролната и санкционна дейност на МОСВ върху дейността на кметовете и длъжностните лица в общините, да се предприемат действия от МОСВ за информираност на населението за рисковете за здравето и да се набележат мерки, съобразно сезона, атмосферните условия и източниците на замърсяване, както и други фактори, влияещи върху качеството на въздуха.", "date": "2018.07.13", "title": "Липса на пари, политики и контрол за подобряване качеството на въздуха"}
{"url": "https://news.bg/int-economics/turtsiya-prodava-30-shturmovi-helikoptera-na-pakistan.html", "text": "Турция и Пакистан са постигнали споразумение за продажбата на 30 щурмови хеликоптера турско производство, съобщава Анадолската агенция.Споразумението се смята за най-голямата единична сделка за износ в турската отбранителната индустрия.Споразумението за продажбата на турските щурмови хеликоптери T129 ATAK беше подписано между турския военнопромишлен гигант TUSAS и пакистанското министерство на отбраната.Турция също така ще осигури логистика, резервни части, обучение и боеприпаси.Анадолската агенция не уточнява стойността на сделката. Информации в турските медии обаче разкриват, че стойността ѝ е около 1,5 млрд. долара.", "date": "2018.07.13", "title": "Турция продава 30 щурмови хеликоптера на Пакистан"}
{"url": "https://news.bg/comments/tornadoto-tramp-razmesti-bryuksel.html", "text": "Най-хубава новина от състоялата се среща на НАТО в Брюксел - поканата за членство в Алианса на Македония, остана някак встрани от равносметката на провелия се съммит. И това бе логично, след като торнадото \"Тръмп\" премина през белгийската столица и \"подреди\" екстериора според собствения си вкус и маниер.Генералният секретар на НАТО, Йенс Столтенберг, на уж рутинната и безоблачната си работната закуска с американския президент, изглеждаше като фиданка, имала злополучния шанс да попадне на пътя на американския природен феномен.Успоредно с поканата за членство на Македония, Алиансът потвърди подкрепата си за Украйна и Грузия, призовавайки руската федерация да изтегли разположените си войски от териториите на двете страни.Само по себе си, това едва ли ще впечатли Русия. Но ще рамкира поведението на Доналд Тръмп на предстоящата му среща с Владимир Путин, тъй като подписът на американския държавен глава стои под документ, който на практика казва, че Крим е Украйна.От срещата стана ясно също, че НАТО ще продължи и своята мисия в Афганистан поне до 2024 г. Това означава, че Алиансът ще се ангажира с още финансови средства (1 млрд. долара) и военна подкрепа за правителството на страната срещу талибаните. Въпреки критичното си отношение към участието на САЩ в този проточил се конфликт в Афганистан, още миналата година Тръмп даде зелена светлина за допълнителното дислоциране на американски войски там (с около 3000 човека повече).Всичко това обаче остана на заден план, когато още с пристигането си, американският президент наложи друг дневен ред на срещата - стойността от 2% на БВП-то на всяка държава-членка, която тя трябва внася в бюджета на Алианса.И тук Тръмп е прав, макар че той разглежда въпроса от финансова гледна точка. От собствен интерес на държавите от Европа е обаче да инвестират повече в отбранителните си способности и да покриват своите финансови ангажименти спрямо НАТО. За разлика от ценностите, жена и сигурност не се споделят.Така както и европейските страни са прави, когато казват, че развиването на Алианса е от споделен интерес между ЕС и САЩ. НАТО е уравнение, чийто резултат няма да изглежда толкова впечатляващ, ако от него бъде извадена която и да е стойност от евро-атлантическото пространство.Доналд Тръмп е прав и когато обвързва сигурността с енергетиката. Медийната пропаганда и природно-ресурсните потоци са новото измерение на начина, по който се водят конфликтите. Нима наистина е редно да \"освежаваш\" икономиката на дадена страна с милиарди евро, когато приемаш същата държава за основна заплаха за сигурността си?Само че какъв избор има Германия? Какъв избор има Европа?Американски втечнен природен газ не може да бъде докаран на европейския бряг на цена, която да е конкурентна на руските природни ресурси.А американските проксита в Близкия изток вече година \"задушават\" Катар, другият източник на природен газ за Стария континент.В същото време САЩ заплашват със санкции всеки, който си позволи да внася от Иран петрол.Като бизнесмен, Доналд Тръмп трябва да осъзнава, че с Русия Европа не прави политика, а точно това, което нюхът на ръководителя на Белия дом трябва да разпознава веднага - бизнес. Европа пазарува суровина на базата на ограничените си възможности и на обусловената от тях цена. Това далеч не е най-добрият бизнес, а възможният към дадения момент.А въпросът, чийто отговор ЕС ще иска да види, е какво ще предпочете да прави американският президент на предстоящата си среща с руския си колега - бизнес или политика?Първото е въпрос на прагматизъм, второто - на пренос на ценности.Тъй като не само германското потребление и милиарди укрепват властовото Путин в Русия, но и легитимността, която последният получава от някои изказвания на американския президент: било когато Тръмп намеква, че ситуацията в Крим е вече свършен факт, било това, че Русия трябва да се върне в Г-8 (въпреки неизпълненията на Минските споразумения).Американският президент трябва да служи като аларма за Европа. Последната трябва да се научи да не делегира изцяло собствената си сигурност в нечии други ръце. Когато говорим за военната сигурност - в тези на САЩ. Когато говорим за енергийната сигурност - в тези на Русия.Да, често се говори за това, че живеем във взаимосвързан свят. Към този момент, ЕС не може нито без военния ресурс на САЩ, нито без природните ресурси на Русия. Но ЕС трябва да направи така, че да не присъства във взаимосвързания свят като взаимосвързаните жени, които съществуват още от древногръцки времена под пейоративен етикет.А с оглед на наложения заряд и императив от страна на американския президент, предстоящата среща във Финландия между Доналд Тръмп и Владимир Путин също може да е показателна.Торнадо, вятър или бриз ще премине през Хелзинки?", "date": "2018.07.13", "title": "Торнадото \"Тръмп\" размести Брюксел"}
{"url": "https://news.bg/int-politics/rusiya-skochi-sasht-stoyat-zad-izgonvaneto-na-ruski-diplomati-ot-gartsiya.html", "text": "Изгонването на двама руски дипломати от Гърция е неоснователно и може сериозно да навреди на двустранните отношения. Това обявиха от руското външно министерство, цитирани от руските медии.\"Вашингтон... стои зад антируското решение на правителството на Гърция\", се подчертава в изявлението на руското външно ведомство.Оттам добавиха, че гръцката страна не била предоставила никакво оправдание за експулсирането на руските дипломати от Гърция, подчертавайки, че Москва разглежда инцидента като абсолютно безпочвен.\"Разглеждаме тези действия като абсолютно неразумни, непотвърдени от фактите на гръцката страна, което противоречи на естеството на нашите двустранни отношения и е в състояние да предизвика сериозни щети\", допълват руските власти.От руското външно министерство отбелязаха, че са привикали гръцкия посланик в Москва, за да протестират срещу експулсирането на двама руски дипломати от Атина.По-рано този месец гръцкият в. \"Катимерини\" съобщи, че Гърция изгонила двама руски дипломати и е забранила на още двама да влизат в страната заради подривни действия срещу националната сигурност на страната.Москва обеща да даде реципрочен отговор на експулсирането на руските дипломати от Гърция.По-рано днес от Държавния департамент на САЩ приветстваха решението на Гърция да изгони руските дипломати, които са обвинени във финансирането на организации, които протестират срещу споразумението за името на Македония, подписано от Атина и Скопие през миналия месец. \"Ние подкрепяме Гърция, която защитава суверенитета си. Русия трябва да прекрати дестабилизиращото си поведение\", настоя говорителката на Държавния департамент. ", "date": "2018.07.13", "title": "Русия скочи: САЩ стоят зад изгонването на руски дипломати от Гърция"}
{"url": "https://news.bg/regions/peti-den-tarsyat-deteto-po-reka-luda-yana.html", "text": "Вече пети ден продължава издирването на 6-годишното момиченце, което изчезна край река Луда Яна в Панагюрище. Детето се издирва от 8 юли, неделя, . От тогава спасителите всеки ден търсят детето.За издирването се използват 2 дрона. Устройствата дават картина от труднодостъпните места.Включили са се и 5 доброволци от сдруженията за пещерно спасяване в София и Пазарджик, както и спортисти по каяк, съобщи Нова.Коритото на река Луда Яна в участъка между Панагюрище и село Бъта е тежък терен с бързеи, опасни завои и падове на водата. Това прави работата на спасителите много трудна. Пълноводието на реката през последната седмица допълнително усложнява ситуацията.", "date": "2018.07.13", "title": "Пети ден търсят детето по река Луда Яна"}
{"url": "https://news.bg/politics/srabskata-tsarkva-byasna-na-bpts-makedonskata-tsarkva-mozhe-da-e-samo-srabska.html", "text": "Сръбската православна църква (СПЦ) е изпратила до Българската православна църква (БПЦ) писмо, в което се заканва отношенията между двете църкви да се влошат, съобщава БГНЕС.Писмото е изпратено през април в отговор на желанието на Светия Синод на БПЦ да съдейства за установяването на каноничния статут на Македонската православна църква.Писмото, подписано от сръбския патриарх Ириней, е публикувано в македонски сайт.Журналистът и директор на БГНЕС Любчо Нешков определя писмото като обидно и унизително за българската църква.В становището, изложено в 4 страници, се посочва, че македонската църква, наричана разколническа организация, няма право да избира църква-майка, защото тя можела да бъде само една - сръбската.\"Тоест, отрича се църковното историческо минало на БПЦ. Има иронично цитиране на думите на българския патриарх, който на няколко пъти каза, че най-малкото, което можем да направим за нашите братя в Македония, е да помогнем. В края на писмото буквално се казва: \"И внимавайте, надяваме се да промените вашето решение, защото в противен случай ще ви сполети пълен срив във взаимоотношенията и така нататък\", коментира Нешков пред БНР.", "date": "2018.07.13", "title": "Сръбската църква бясна на БПЦ: Македонската църква може да е само сръбска"}
{"url": "https://news.bg/world/nato-bombardiralo-libiya-prez-2011-g-s-obednen-uran.html", "text": "НАТО е използвало боеприпаси с обеднен уран по време на бомбардировките в Либия през 2011 г., съобщават руски медии.Либийски ядрени експерти са достигнали до заключението., каза Нури ал Друки, съветник на либийската комисия по околна среда и ядрена енергетика.Друки подчерта, че либийските учени ще се обърнат към Международната агенция за атомна енергия за по-разширено разследване.", "date": "2018.07.13", "title": "НАТО бомбардирало Либия през 2011 г. с обеднен уран"}
{"url": "https://news.bg/education/nashi-uchenitsi-po-matematiha-i-informatika-specheliha-kup-medali-v-chuzhbina.html", "text": "Един златен, три сребърни и един бронзов медал завоюваха участниците от българския отбор на 59-тата Международна олимпиада по математика, която се проведе в Румъния, съобщават от Министерството на образованието.В най-престижното състезание по математика за ученици участваха 615 младежи от 109 страни, които решаваха по 3 задачи във всеки един от два последователни дни.Златен медал завоюва Борислав Антов от СМГ \"Паисий Хилендарски\", а трите сребърни медала получиха Кирил Бангачев от СМГ, Константин Гаров от ППМГ \"Акад. Н. Обрешков\"- Бургас, и Иван-Александър Мавров от СМГ. Бронзовият медал бе за Атанас Динев от ППМГ \"Акад. Н. Обрешков\" - Бургас , а почетна грамота бе връчена на Кристиян Василев от ПЧМГ - София.В отборното класиране България е на 21-во място, но в класацията на страните от Европейския съюз страната ни се нарежда на пето място.Ръководители на отбора са проф. дмн Петър Бойваленков (ИМИ-БАН), проф. дмн Емил Колев (ИМИ-БАН) и Александър Иванов.С три златни, четири сребърни и един бронзов медал се завърнаха и нашите отбори по информатика от Младежката Балканиада по информатика и Балканиадата по информатика в Румъния. България е на първо място по медали при младежите и на второ място при учениците старша възраст. Всички български състезатели завоюваха медали.На Младежката Балканиада златни медали завоюваха Виктор Кожухаров от ПМГ \"Баба Тонка\"- Русе, и Андон Тодоров от СМГ. За доброто си представяне Георги Петков от СМГ получи сребърен медал, а Константин Каменов от СМГ - бронзов.На Балканиадата старша възраст златен медалист стана Александър Кръстев от МГ \"Д-р Петър Берон\"- Варна, а трите сребърни медали бяха за Виктор Терзиев от СМГ, Мартин Копчев от ПМГ \"Акад. Иван Гюзелев\"- Габрово, и Радослав Димитров от МГ \"Акад. Кирил Попов\"- Пловдив.Ръководители на отбора за Балканиадата са Емил Келеведжиев от Института по математика и информатика при БАН и Руско Шиков - ръководител на школа към ПМГ \"Атанас Радев\" - Ямбол.Ръководители на отбора, участвал в Младежката Балканиада, са доц. Пламенка Христова, преподавател в Русенския университет, и Петър Петров - ръководител на школа в СМГ.", "date": "2018.07.13", "title": "Наши ученици по математиха и информатика спечелиха куп медали в чужбина"}
{"url": "https://news.bg/world/emirat-na-katar-e-v-moskva.html", "text": "Емирът на Катар Тамим бин Хамад ал Тани е в Москва. На 15 юли той възнамерява да проведе разговори с руския президент Владимир Путин и да гледа финалния мач на Световната купа по футбол. Това съобщи ТАСС.\"Емирът на Катар е в Москва. На 15 юли той възнамерява да посети финалния мач на Световното първенство по футбол\" - посочиха от посолството на Катар.\"На срещата в Кремъл ще бъдат обсъдени въпроси на двустранните отношения и регионалната ситуация\", добави дипломатическата мисия.", "date": "2018.07.13", "title": "Емирът на Катар е в Москва"}
{"url": "https://news.bg/world/kremal-sreshtata-putin-tramp-zapochva-v-13-chasa.html", "text": "Срещата между президента на Русия Владимир Путин и американския му колега Доналд Тръмп ще започне в 13 часа в Хелзинки.Това разкрива РИА \"Новости\". Агенцията се позовава на помощника на президента Русия Юрий Ушаков.Той разкри, че двете делегации са се договорили да няма ограничение във времето на разговора между двамата президенти.След неговия край ще има работен обяд за двете делегации, на който ще присъстват Путин и Тръмп.", "date": "2018.07.13", "title": "Кремъл: Срещата Путин - Тръмп започва в 13 часа"}
{"url": "https://news.bg/world/london-kupuva-ot-sasht-raketi-za-iztrebitelite-si.html", "text": "Великобритания ще изхарчи $650 млн. за купуването на 200 ракети от типа въздух - въздух от САЩ, съобщава в. \"Дейли мейл\".Сделката има за цел да помогне на британския премиер Тереза Мей да затопли отношенията с американския президент Доналд Тръмп. Последният в интервю за в. \"Сън\" разкритикува премиера на Острова, че с политиката си торпилира споразумение за свободна търговия от двете страни на Атлантика.Часове по-късно Тръмп се отрече от думите си похвали Тереза Мей за водената политика.Държавният департамент на САЩ вече е дал зелена светлина за сделката. Закупените 200 ракети ще бъдат използвани за въоръжаване на първото поколение от изтребителите \"Тайфун\".За последният модел на бойните самолети ще се използват само произведени в Британия ракети.Само преди седмици министърът на отбраната на Острова Гевин Уилямсън нов военен завод в Болтън. Там ще се произвеждат ракети за нуждите на британската армия.Правителството на Тереза Мей инвестира 50 млн. лири в новите мощности. Създадени бяха нови 700 работни места в Болтън.", "date": "2018.07.13", "title": "Лондон купува от САЩ ракети за изтребителите си"}
{"url": "https://news.bg/world/nov-karvav-atentat-v-pakistan.html", "text": "Нов кървав атентат разтърси Пакистан, предаде АП. Най-малко 128 загинаха в терористичното нападение в град Мастунг.Властите признават за десетки ранени. Анализатори отбелязват, че Пакистан е разкъсван от насилие в разгара на предизборната кампания. За пореден път атентатор - самоубиец се е взривил на предизборен митинг.Това е най-голямата бомбена атака в Пакистан за повече от година и третото нападение през тази седмица, свързано с изборите.Само преди седмица при атентат загина един от местните лидери на Националната партия в Пешавар Харун Балур. Сред жертвите беше и 16 годишният син на политика - Данял.Нападението е извършено в град Мастунг в близост до Куета, столица на Белуджистан. Районът се смята за крепост на екстремистката групировка \"Ислямска държава\" и \"Лашкар е джангви\".Парламентарните избори в Пакистан са насрочени на 25 юли. Има опасения, че с наближаването на изборния ден насилието ще ескалира.", "date": "2018.07.13", "title": "Нов кървав атентат в Пакистан"}
