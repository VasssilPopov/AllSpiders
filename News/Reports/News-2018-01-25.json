{"url": "https://news.bg/world/nyama-da-atakuvame-siriyskite-voyski-deklarira-turtsiya.html", "text": " В това увери турският външен министър Мевлют Чавушоглу, цитиран от ТАСС. Ако не бъдем нападнати първи, няма да атакуваме сили на Дамаск, декларира топдипломатът. Също така няма да подкрепяме противници на режима и в този момент защитаваме териториалната цялост на Сирия. Контролираният от сирийските кюрди анклав Африн е атакуван от турската армия и подкрепяната от Турция Свободна сирийска армия.Има данни, че са ударени над 250 позиции там от 20 януари, когато започна операцията. Турската операция срещу сирийските кюрди бе критикувана от западни държави. Напрежението ескалира по-рано този месец, след като САЩ обявиха, че планират да създадат гранични сили в Сирия от 30 000 военни, в които ще участват и сирийски кюрди. Турция обяви, че това не може да се толерира, тъй като е заплаха за националната сигурност на страната.", "date": "2018.01.25", "title": "Няма да атакуваме сирийските войски, декларира Турция "}
{"url": "https://news.bg/int-politics/putin-hvali-nov-bombardirovach-kato-tlasak-za-yadrenite-sili-na-rusiya.html", "text": "Руският президент Владимир Путин похвали новия свръхзвуков стратегически бомбардировач на Русия, след като го наблюдава по време на полет, подчертавайки, че той ще засили способностите на руските ядрени оръжия, съобщава \"Ройтерс\".По силата на договор, подписан днес, 10 от модернизираните ядрени бомбардировачи Tу-160М ще бъдат доставени на руските военновъздушни сили на стойност на 15 млрд. рубли (около 270 млн. долара) всеки до 2027 г.Гигантският самолет е значително модернизирана версия на бомбардировача от съветската епоха, който СССР би използвал в случай на ядрена война със Запада, за да доставя ядрени оръжия на големи разстояния.\"Това е сериозна стъпка към развитието на нашата високотехнологична сфера и укрепването на способността на страната да се отбранява\", изтъкна Путин, като допълни, че новият самолет ще засили ядрената военна мощ на Русия.Ту-160М може да пренася 12 крилати ракети или 12 ракети с малък обсег и може да лети 12 хил. км непрекъснато без презареждане.Съществуващите версии на Ту-160 летяха от бази в Русия до Сирия, където бомбардираха сили, противопоставящи се на сирийския президент Башар Асад, един от най-близките съюзници на Москва в Близкия изток.\"Туполев\", производителят на самолета, уверява, че модернизираната версия ще бъде с 60% по-ефективна от по-старата версия, със значителни подобрения в неговото въоръжение, навигация и авионика.Русия също така си е поставила за цел да произведе модернизирана версия на самолета цистерна за презареждане Ил-78, който може да презарежда Ту-160 във въздуха, което му позволява да достигне всяка точка на планетата.", "date": "2018.01.25", "title": "Путин хвали нов бомбардировач като тласък за ядрените сили на Русия"}
{"url": "https://news.bg/world/sarbiya-nyama-da-priznae-kosovo-otseche-vuchich.html", "text": "  Това заяви сръбският президент Александър Вучич, цитиран от B92. Запитан склонна ли е Прищина към отстъпки, той заяви, че не може да говори от чуждо име, като препоръча на медиите да попитат косовския президент в кулоарите на форума в Давос. В момента той е на посещение в Косово само няколко дни след убийството на сръбски политик в Косовска Митровица. Той се поклони на гроба на Оливер Иванович и постави венец.Вучич заяви, че не разбира защо Прищина е приела само предложението за обмен на информация по случая, но изрази увереност, че убийците ще бъдат открити. Косовският президент Хашим Тачи обяви, че диалог между двете държави има смисъл само, ако Белград признае независимо Косово. Сърбия не трябва да възпрепятства приемането на страната в ООН в края на този процес, настоя още той. Държавният глава е убеден, че накрая признаването ще бъде факт. Двамата президенти се срещнаха на форума в Давос и обсъдиха продължаването на диалога. ", "date": "2018.01.25", "title": "Сърбия няма да признае Косово, отсече Вучич"}
{"url": "https://news.bg/health/lekarite-se-chudyat-kakva-e-istinata-za-parite-mezhdu-mz-i-nzok.html", "text": "Национално сдружение на общопрактикуващите лекари в България- НСОПЛБ са озадачени от очевидно разминаване в подадена информация от МЗ и НЗОК, която определят и считат за наложително да се представи обяснение и публично обявяване на истината по темата.Очакват до 30 януари дължимите суми да бъдат изплатени на ИМП, както и в най-кратък срок, дължимите за декември 2017 г., за които нищо не е упоменато и в двете изявления.Лекарите цитират съобщение публикувано на електронната страница на НЗОК: \"Днес, 25. януари 2018 г., Националната здравноосигурителна каса (НЗОК) получи от Министерството на здравеопазването (МЗ) трансфер за доплащане на разликата в потребителската такса на пенсионерите за месеците септември, октомври и ноември 2017. НЗОК подготвя плащанията към общопрактикуващите лекари, което изисква технологично време от няколко работни дни.\"Общопрактикуващите лекари цитират и публикувана на 24 януари информация, в която се съобщава, че всички дължими суми за разликата в потребителската такса за лицата, които са упражнили правото си на пенсия за осигурителен стаж и възраст за месеците септември, октомври и ноември 2017 г. са преведени на НЗОК, една част през 2017, друга през януари 2018 г.\"Общата сума на преведените към НЗОК средства към 31.12.2017 г. е в размер на 24 млн. лв., в т.ч. за изплащане на сумите по чл. 37, ал. 6 от Закона за здравното осигуряване/ потребителска такса/ - 16 255 895 лева. С това МЗ е изплатило към НЗОК всички дължими за потребителска такса суми към месец септември, включително. През месец януари 2018 г. Министерство на здравеопазването е извършило плащане в размер на 6 738 553 лева за извършена медицинска дейност през месеците октомври и ноември 2017 г., в т.ч. сумите за потребителска такса по чл. 37, ал. 6 от Закона за здравното осигуряване - в размер на 4 665 219 лева\", пише в съобщението на МЗ, цитирано от НСОПЛБ.Допълват, че НЗОК са обяснили, че плащанията не са били извършени поради технически проблеми с компютрите на ОПЛ и касовите апарати, което според лекарите не отговаря на истината.", "date": "2018.01.25", "title": "Лекарите се чудят каква е истината за парите между МЗ и НЗОК"}
{"url": "https://news.bg/entertainment/ogromna-statuya-na-ramzes-ii-posreshta-turistite-v-nay-grandiozniya-egipetski-muzey.html", "text": "Министерството на антиките в Египет е поръчало на входа на музей, който все още е в процес на строеж, да се сложи 12-метров древен колос на прочутия фараон Рамзес Втори. Музеят се намира в близост до египетските пирамиди до Гиза и се очаква скоро да бъде открита първата част от него. Той ще носи името Великия египетски музей и ще стане дом за едни от най-ценните археологически находки, разкриващи величието на древните египтяни.Огромният древен колос е поставен по-рано днес. Той тежи над 80 тона и е висок 12 метра. Статуята датира на около 3 300 години. На поставянето на статуята присъстваха доста любители на древноегипетската култура, както и официални представители на властите в страната, включително и министърът на антиките Халед ел Анани.Колосът ще бъде постоянно изложен на входа на музея. В самия музей ще бъдат поместени някои от най-уникалните и ценни археологически артефакти, включително и такива, принадлежащи на известния фараон Тутанкамон.На поставянето на колоса Халед ел Анани посочи, че на входа на грандиозния музей е предвидено да се сложат и други 87 артефакта. Музеят ще отвори врати по-късно през 2018 година.Припомняме, през месец март 2017 година археолози откриха огромна статуия в близост до останките на храма на Рамзес Втори в античния град Хелиополис, намиращ се в източните райони на днешната столица - Кайро. Статуята е висока 8 метра и датира на повече от 3 000 години. Тогава археолозите предполагаха, че статуята е именно на прочутия фараон Рамзес Втори, а министърът на антиките Анани изрази надежда, че откритието ще върне туристическия блясък на Египет. По-късно обаче се оказа, че откритата статуя е на друг фарон - Псаметих Първи.", "date": "2018.01.25", "title": "Огромна статуя на Рамзес II посреща туристите в най-грандиозния египетски музей"}
{"url": "https://news.bg/world/obichame-velikobritaniya-nyama-naprezhenie-uveri-tramp-pred-mey.html", "text": "Американският президент Доналд Тръмп отрече, че има напрежение в отношенията с Великобритания, съобщават АП и \"Гардиън\".Той определи това като \"фалшиви слухове\" по време на среща с британския премиер Тереза Мей в кулоарите на Световния икономически форум в Давос, Швейцария.Доналд Тръмп се опита да разсее представата, че не се харесват с Мей.\"\", увери той и добави, че с Мей споделят взаимни чувства - \"много се харесваме\".Тръмп поясни, че двете държави съвместно работят в различни области, включително в развитие на икономиката, търговията и отбраната. Той обеща \"страхотно\" засилване на търговския обмен с Острова.Търговията между САЩ и Великобритания ще се увеличи \"многократно\", обеща Тръмп по време на срещата с Мей.\"Мисля, че във всеки аспект ние сме на една и съща вълна\", продължи той.Британският министър-председател също потвърди специалните отношения.Запитана за държавна визита на Тръмп в Обединеното кралство, Мей отговори, че въпросът се обсъжда.Междувременно от \"Даунинг стрийт\" съобщиха, че двамата лидери са наредили на подчинените си да \"\".", "date": "2018.01.25", "title": "Обичаме Великобритания, няма напрежение, увери Тръмп пред Мей"}
{"url": "https://news.bg/int-politics/venetsuela-goni-poslanika-na-ispaniya.html", "text": "Венецуела обяви, че гони посланика на Испания в страната, обвинявайки европейската страна в намеса във вътрешните ѝ работи, съобщава \"Асошиейтед прес\".Министърът на външните работи на Венецуела изтъкна в изявление, че Венецуела смята испанския посланика Хесус Силва Фернандес за персона нон грата.Испания беше колониална сила в Латинска Америка и остава голям търговски партньор. Много венецуелци избягаха в Испания по време на задълбочаващата се икономическа криза във Венецуела.Испания също така е сред страните от Европейския съюз, които наложиха тази седмица икономически санкции и забрана за пътуване на седем висши венецуелски държавни служители.Венецуела е в задълбочаваща се политическа и икономическа криза при управлението на президента социалист Николас Мадуро, който стана обект на критики от международната общност, включително от САЩ.Миналия месец Венецуела изгони посланиците на Канада и Бразилия.", "date": "2018.01.25", "title": "Венецуела гони посланика на Испания"}
{"url": "https://news.bg/politics/ministar-radev-uveren-za-reformata-na-dablinskoto-sporazumenie.html", "text": "Подкрепа за реформа на Дъблинското споразумение с цел постигане на политическо съгласие до месец юни, борба с първопричините за миграцията, противодействие на контрабандата с мигранти, насърчаване на легалната миграция, граничната сигурност като по-ефективно управление на външните граници, сътрудничество с трети страни са темите, обсъждани по време на неформалния съвет по правосъдие и вътрешни работи, съобщи вътрешният министър Валентин Радев на пресконференция след заседанието.Комисарят по миграцията и вътрешните работи Димитрис Аврамопулос също заяви, че е важно да има решение, че трябва да се реформира общата система за убежище. Той изрази убеденост, че трябва система, която да предотвратява вторичното убежище.\"Убеден съм, че заедно можем да направим значителен напредък, така, че да се стигне до съгласие месец юни\", категоричен беше Аврамопулос. Политиката за убежище върви със силни външни граници. Границите ни се охраняват по добре, благодарение на нашите колективни усилия, добави еврокомисарят.Министър Радев заяви, че предложението от наша страна е за реформа в Дъблинския регламент. \"Решаваме да няма разделяне на пакетите\", категоричен беше той. Той подчерта, че е много важен балансът по отношение на мигрантите между страните, които са на границата и в средата на Европа.\"Европа не може да се справи сама с миграцията. Говорихме какво може да се направи в страните на произход на миграцията\", заяви Валентин Радев.От своя страна Аврамопулос добави, че никакви усилия няма да бъдат спестени, за да се постигне реформа на Дъблинското споразумение по време на българското председателство.\"Позицията на ЕК не е променена. Никога не съм използвал думата квоти. Не е приемливо, че някои страни отказват да приемат бежанци. Всички трябва да споделяме по съразмерен начин тежести и отговорности. Как точно ще функционира този принцип ще бъде обсъждано следващите месеци\", добави той.Относно споразумението с Турция Аврамопулос заяви: \"Декларацията ЕС- Турция работи и се изпълняват обещанията. Имаме 50-70 пресичания на ден сега. Сделката с Турция трябва да се подкрепя. Сътрудничество на България и Гърция с Турция също работи добре. Финансовата помощ се предоставя не на Турция, а на ВКБООН. Жените, децата, мъжете се третират по един начин. Уважават се правата на всички.\"Вътрешният министър сподели по темата Турция-ЕС, че много се очаква от предстоящата среща, на която ще бъдем домакин. \"Натискът, който преодоляхме, спадна близо 10 пъти и то е заради добрите отношения между премиера Борисов и Ердоган, заради оградата и заради добрата работа на полицията.\"От думите на комисар Аврамопулос стана ясно, че ЕС няма намерение да обвързва споразумението за приемане на мигранти с кохезионната политика. \"Избираме диалога, надяваме се да убедим другите страни. Говорим за истинска солидарност\", завърши Аврамопулос.", "date": "2018.01.25", "title": "Министър Радев уверен за реформата на Дъблинското споразумение"}
{"url": "https://news.bg/world/abas-kam-tramp-ako-izvadite-jerusalim-ot-masata-za-pregovori-sasht-poveche-nyamat-myasto-na-neya.html", "text": "Палестинският президент Махмуд Абас бързо отвърна на коментар на президента на САЩ Доналд Тръмп за Йерусалим, пише \"Аарец\", позовавайки се на палестински представители.По-рано днес Тръмп проведе среща с премиера на Израел Бенямин Нетаняху в кулоарите на Световния икономически форум в Давос, Швейцария. Американският държавен глава увери Нетаняху, че въпросът за Йерусалим няма да бъде повдиган на преговорите с палестинците.Но Абас контраатакува, че ако въпросът за Йерусалим бъде махнат от масата за преговори, за САЩ повече няма да има място на тази маса.Тръмп предупреди, че изцяло ще спре парите за палестинците, ако решат да бойкотират мирните преговори.", "date": "2018.01.25", "title": "Абас към Тръмп: Ако извадите Йерусалим от масата за преговори, САЩ повече нямат място на нея"}
{"url": "https://news.bg/politics/prezidentat-obsadi-politikata-za-sigurnost-i-otbrana-na-es-s-general-kostarakos.html", "text": "Държавният глава и върховен главнокомандващ на Въоръжените сили Румен Радев прие днес на \"Дондуков\" 2 председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев.По-рано днес генерал Костаракос, се срещна с началника на отбраната генерал-лейтенант Боцев и с министъра на отбраната Красимир Каракачанов, който на церемония в МО го награди с почетен знак \"Св. Георги\" - I степен за офицери.По време на срещата с президента са обсъдени актуални теми от дневния ред на Общата политика за сигурност и отбрана на ЕС. Акцент е поставен върху необходимостта от реализиране на Постоянното структурирано сътрудничество и възможностите, които предоставя Европейския фонд за отбрана.\"Тези инициативи способстват за изграждането и поддържането на ключови отбранителни способности, отчитайки високите технологични постижения, което гарантира дълготрайна сигурност и стабилност на държавите-членки на ЕС\", посочи президентът Радев.Двамата обсъдиха и ролята на Военния комитет на ЕС в развитието на отбранителните способности, както и работата му за синхронизиране на Процеса на отбранително планиране в НАТО и Годишния координиран преглед на отбраната в ЕС.Генерал Костаракос даде висока оценка на българското участие в мисии и операции на ЕС, както и на приноса на страната ни към бойната група \"Хелброк\".В хода на разговора президентът Румен Радев посочи, че България се ангажира с реализирането на компонентите на Отбранителния пакет на ЕС, не само в рамките на българското председателство на Съвета, но и след това, тъй като това ще способства за постигане нивото на амбиция, заложено в Глобалната стратегия на Съюза.", "date": "2018.01.25", "title": "Президентът обсъди политиката за сигурност и отбрана на ЕС с генерал Костаракос"}
{"url": "https://news.bg/society/shalom-i-tsids-iskat-ratifikatsiya-na-istanbulskata-konventsiya.html", "text": "Организацията на евреите в България \"Шалом\" и Централният израилтянски духовен съвет категорично се обявяват против всяка форма на насилие.Относно дискусията за ратификацията на Истанбулската конвенция и с оглед на данните за насилие над жени в България и реалната обстановка в страната те считат въвеждането на тази конвенция за навременно и справедливо.В еврейската традиция и история, домашното насилие никога не се е ползвало с одобрението на обществото и религията. Евреите винаги са ценили и подкрепяли правото на собствена изява, което трябва да бъде осигурено от обществото и законодателството. Съществуващите закони в днешния свят недостатъчно категорично предотвратяват насилието и защитават правото на самоопределяне на човека.Тяхното мнение е, че дискусията по тези въпроси в България е политизирана и се използва за междупартийни и междуличностни противопоставяния, като обществото не е достатъчно добре запознато със съдържанието на Истанбулската конвенция.Всичко това ги задължава, като българска неправителствена организация и религиозна общност, да призоват към реално признаване на равноправието на жените и категорично обявяване срещу всички форми на насилие.", "date": "2018.01.25", "title": "Шалом и ЦИДС искат ратификация на Истанбулската конвенция"}
{"url": "https://news.bg/world/mechkite-v-rusiya-imat-problemi-sas-zimniya-san.html", "text": "Мечките в Русия не са се превърнали в \"агресивни безсъници\", въпреки че през цялата зима стоят будни, пише \"Москва таймс\".Мечките в горите и планините в Кавказ са дружелюбни към хората тази зима, въпреки че имат проблеми със зимния сън.Кафявите мечки имат безсъние заради необичайно топло време и липса на сняг, пише държавният вестник \"Российская газета\", който се позовава на изследователи от Кавказкия държавен биосферен резерват.\"\", каза Анатолий Кудактин, главен изследовател в резервата.Изобилието от храна допринася за факта, че тези животни се хранят добре, остават мирни и не нападат хора, дори и ако ги срещнат, добави той.В резервата има около 700 кафяви мечки.Кудактин поясни, че от 46 години наблюдава животните и за втори път се случва да не спят зимен сън.", "date": "2018.01.25", "title": "Мечките в Русия имат проблеми със зимния сън"}
{"url": "https://news.bg/world/netanyahu-se-obyavi-za-mir-s-palestintsite.html", "text": "За постигане на мир с палестинците се обяви израелският премиер Бенямин Нетаняху, предаде РИА \"Новости\". Това заяви той след срещата си с американския президент Доналд Тръмп на форума в Давос. \", каза той.В същото време, премиерът в изказването си на форума отново потвърди искането на страната Йерусалим да бъде израелска столица. По-рано Тръмп постави под въпрос дали мирните преговори с Израел ще бъдат възобновени някога, обвинявайки палестинците. Той увери Нетаняху, че въпросът за Йерусалим няма да бъде повдиган на преговорите с палестинците.Но палестинският лидер Махмуд Абас контраатакува, че ако въпросът за Йерусалим бъде махнат от масата за преговори, за САЩ повече няма да има място на тази маса.Тръмп предупреди, че изцяло ще спре парите за палестинците, ако решат да бойкотират мирните преговори.", "date": "2018.01.25", "title": "Нетаняху се обяви за мир с палестинците "}
{"url": "https://news.bg/bulgaria/poredni-protesti-sreshtu-plana-za-pirin.html", "text": "Поредни протести се проведоха тази вечер в защита на Природен парк Пирин и срещу строителството на втори лифт над Банско.Демонстрации се провеждат в 17 града в България и 11 в чужбина. Те обхващат София, Асеновград, Благоевград, Бургас, Варна, Велико Търново, Габрово, Дупница, Казанлък, Пазарджик, Плевен, Пловдив, Русе, Свищов, Сливен, Стара Загора, Хасково, а също Берлин, Бристол, Брюксел, Виена, Глазгоу, Гьотеборг, Копенхаген, Лондон, Прага, Скопие и Стокхолм Те са подкрепени от WWF и коалицията от неправителствени организации и граждански групи \"За да остане природа в България\".В столицата, екозащитниците се събраха пред сградата на МС и след това продължиха към \"Орлов мост\". Движението бе блокирано за кратко, предаде БНР. Издигнати бяха познатите лозунги \"Мафия\", \"Пирин не е за продан\" и други. Те настояват за отмяна на решение на Министерски съвет от 28 декември 2017 г., разрешаващо строителство в националния парк.Настояват и за оставка на министъра на околната среда и водите Нено Димов.  Димов стана обект на критики от евродепутати по време на изслушване в ресорната комисия в Европейския парламент.Критиките към Димов бяха насочено главно към промените в Плана за управление на Национален парк \"Пирин\" и вижданията на министъра, че глобалното затопляне е мит.", "date": "2018.01.25", "title": "Поредни протести срещу плана за Пирин"}
{"url": "https://news.bg/politics/prezidentat-s-otcheta-si-ne-obizhda-a-konstatira.html", "text": "\"Като президент отчитам и анализирам това, което се случва в държавата и засяга всички български граждани. Това е мой дълг\", заяви държавният глава Румен Радев в Аулата на СУ \"Св. Кл. Охридски\" по време на награждаване на фирми, допринесли за развитието на българо-германските икономически отношения през 2017 г.Попитан дали е очаквал такава остра реакция от Народното събрание на своя отчет, президентът подчерта, че думите му не са били обида, а констатация. \"Удовлетворен съм, че депутатите се вслушват в моите думи. Те са важни за нас, всички сме ги избрали и очакваме от тях много повече. Гледаме с надежда на тяхната работа. Очакваме смислен дебат с ясни аргументи и по-малко лични нападки. Очакваме решаване на неотложни и важни въпроси за днес и за утре, а не взиране обратно в миналото\", добави още президентът Радев.", "date": "2018.01.25", "title": "Президентът с отчета си не обижда, а констатира"}
{"url": "https://news.bg/politics/mrrb-predvizhda-do-1-5-kub-m-bezplatna-voda-na-mesets-za-sotsialno-uyazvimi.html", "text": "Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. Една от мерките, която се пуска за обществено обсъждане, е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден или 1,5 куб. м на месец, което да се субсидира от държавния бюджет. Освен това се предвижда доставката, монтажът и пломбирането на водомер в полза на уязвими лица да се извършва от оператора, а разходите да му се възстановяват от държавния бюджет като част от изплащаната му субсидия.Предлага се мерките за защита на уязвимите потребители и/или ползватели да се осъществяват чрез взаимодействие между създаден със Закона за ВиК Фонд и ВиК операторите. Регламентацията на финансовите взаимоотношения по този начин ще осигури по-ефективен контрол на разходване на ресурса и ще ограничи максимално излишните разходи за администриране на процеса по разплащане.Информация за лицата, попадащи в обхвата на групите уязвими потребите, ще бъде подавана на Фонда от Агенцията за социално подпомагане.С новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите. Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права.По време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, промени в границите на обособените територии или броя на ВиК операторите, начинът на управление на активите и др.Като приложение на обществено обсъждане се подлага и Механизъм за гарантиране на защитата на уязвимите потребители и/или ползватели в контекста на Стратегията за финансиране на ВиК отрасъл. Защитата на тези лица ще се реализира чрез закона и затова в него се дефинират термините \"ползвател на ВиК услуга\", \"уязвим потребители/или ползвател\" и \"гарантирано минимално количество водопотребление\".В рамките на 30 дни всички заинтересовани страни могат да изпратят своите коментари и предложения на имейл zvik@mrrb.government.bg или на пощенския адрес на Министерството на регионалното развитие и благоустройството. ", "date": "2018.01.25", "title": "МРРБ предвижда до 1,5 куб. м безплатна вода на месец за социално уязвими"}
{"url": "https://news.bg/crime/vas-potvardi-uvolnenieto-na-chenalova.html", "text": "Тричленен състав на Върховния административен съд е потвърдил уволнението на съдия Румяна Ченалова, съобщи \"24 Часа\".Предстои да бъдат оповестени мотивите за решението, след като бъдат заличени лични данни. Решението не е окончателно и може да бъде обжалвано. Срещу нея имаше три предложения за дисциплинарно уволнение, обединени в едно производство. Припомняме, че преди дни делото срещу Ченалова бе отложено за февруари. То вече бе прекратено два пъти и върнато веднъж. Не е предявено ново обвинение, а има малки допълнения за позицията на прокуратурата, която според Ченалова не си е свършила работата, коментира тя след заседание на специализирания съд.Въпреки че нито защитата, нито спецпрокуратурата имат против процесът да продължи, съдиите отложиха заседанието. Самата Ченалова счита, че обвинението е абсолютно неясно и правото на защита е нарушено, което не е само нейно мнение и не е случайно.Тя коментира, че лично няма интерес и желание да се проточва във времето разглеждането на делото, подготвена е с всички доводи, които ще изложи февруари. Не е имало според нея пречка, но съдията така е преценил.Припомняме, името на съдия Ченалова стана известно след изказването на бившия френски посланик у нас  на клон на френско дружество чрез съдебната система. Кабан заяви, че и в съда у нас \"има гнили ябълки\".Последва серия от скандали със съдии от СГС, включително и с шефката на институцията, като името на съдия Ченалова (или по-точно нейният глас) изтече в прословутите записи, .Шефът на СГС Владимира Янева бе отстранена от длъжност и съдена за издаване на разрешения неправомерно на СРС-та. Самата прокуратурата обаче .Съдия  и й бе повдигнато въпросното обвинение, което касае работата й в Търговското отделение на СГС. Ченалова е била съдия по редица известни дела - от аферата \"Сапард\", до убийството пред , мегаделото \"Октопод\" срещу бившата барета Алексей Петров, както и в делата по  и депутата Делян Пеевски.", "date": "2018.01.25", "title": "ВАС потвърди уволнението на Ченалова "}
{"url": "https://news.bg/world/tramp-ochakva-mir-i-prosperitet-ot-foruma-v-davos.html", "text": "\"Мир и просперитет\".Така отговори американският президент Доналд Тръмп на журналистически въпрос секунди след пристигането си на Световния икономически форум в Давос, пише \"Гардиън\".Изданието отбелязва, че журналистите са крещели в опит да си зададат въпросите, а някои от присъстващите са се подхилквали, докато Тръмп влизал в сградата.Запитан какво се надява да постигне на форума в Давос, той отговори: \"Мир и просперитет\".Един от делегатите го приветства за визитата в Швейцария.\"Благодаря много. Страхотна страна\", отговори президентът на САЩ.Запитан дали ще бъде подкрепен на форума, Тръмп заяви: \"Вече съм тук. Ще видите\".\"\", продължи държавният глава.Тръмп е първият президент на САЩ, който присъства на форума от Бил Клинтън през 2000 г.", "date": "2018.01.25", "title": "Тръмп очаква мир и просперитет от форума в Давос"}
{"url": "https://news.bg/politics/i-armenskiyat-pop-bil-priel-istanbulskata-konventsiya.html", "text": "Никой не е мислел, че вотът ще мине. Това стана ясно от думите на премиера Бойко Борисов в швейцарския курорт Давос, излъчени в неговата страница във Фейсбук.Припомняме, сутринта, докато премиерът пътуваше първо към Лихтенщайн в парламента бе гласуван първият вот на недоверие към третия кабинет на ГЕРБ. \"За\" гласуваха 103 народни представители, \"против\" 131. Нямаше нито един \"въздържал се\".\"Това беше просто един вот. Това е парламентарна практика. Но да се подбере времето, когато сме най-много заети, когато единият ден 10, а другият ден - 13 министри водят съвети и то съвети, на които се вадят държави от черен в сив и подобен списък и през минути ми звънят да консултираме това, което се прави... Точно тогава да се подбере вота в един от тези дни, е начин да ни изложат. Винаги съм бил за обединена нация, политиците да бъдат по-възпитани, ако щете. Не може да участваме в подобно нещо\", каза Борисов за първия вот на недоверие към третия му кабинет.Премиерът каза, че отивайки в парламента е щял да отговори на възгласите \"страхливци\" и за това не се е явил нито по време на дискусията, нито по време на гласуването. Благодаря на колегите, подкрепили вота. Имаме планове, които изпълняваме.За Истанбулската конвенция и искането на референдум по темата от БСП, Борисов каза, че въпросът за националното допитване трябва да бъде: \"За или против да бъдат пребивани жените и децата в България\".Всички останали текстове - \"гей бракове\", \"трети пол\" изобщо не фигурира в тази Конвенция, каза Борисов. \"Не случайно и днеска Армения след Сърбия, Албания, Турция - всички са я приели. Дет' се вика и арменският поп я е приел\", каза българският министър-председател в Давос.Той веднага увери, че е работил в диалог с Църквата,  и за това е  и вкарването на Конвенцията в зала, за да има ново обсъждане.\"Да видим тези  последните дни - едва ли не, че ГЕРБ сме някакви, които искаме да въведем нов пол или някакви нови отношения. Едва ли има по-религиозен човек в управлението на държавата от мене. Да не забравяме, че президентът пропусна патриарха, когато откриваше председателството на Европейския съюз, европредседателството ни (вероятно има предвид председателството на Европейския съвет - б.р.). Малко да си пестят думите\", посъветва Борисов несъгласните с ратифицирането на Истанбулската конвенция.Премиерът е убеден, че като държава с морал и хуманност не може да не защитим жените и децата.Има Конституция, има резерви и начини да се докаже, че такова нещо (като въвеждане на трети пол - б.р.) няма, каза Борисов. Той обвини БСП в двуличие - говорят едно в Европа, в България гласуват друго. Премиерът посъветва да видим държавите, които са приели Истанбулската конвенция в този вид. \"Ние ще я приемем с резерви така че всички да са сигурни и спокойни\", обясни Борисов.Премиерът обясни, че Конвенцията засяга закрила на жените и децата. \"Всичко останало съм готов текст по текст да го приемем с резерв, за да не може да влиза в сила в България, за да са спокойни всички, каза Борисов.", "date": "2018.01.25", "title": "И арменският поп бил приел Истанбулската  конвенция"}
{"url": "https://news.bg/int-politics/sasht-i-kitay-redyat-savmestno-voenno-uchenie.html", "text": "Военното министерство на Китай обяви, че се консултира със САЩ във връзка с участие в мащабни многонационални военния учения, които ще се проведат през това лято, съобщава \"Асошиейтед прес\".Говорителят на китайското военно министерство каза пред журналисти, че Китай вече е бил официално поканен да участва в ученията.Китай се присъедини към ученията на два пъти преди, въпреки че често се оплаква от действията на американския военноморски флот в Южнокитайско море, към което Китай има териториални претенции.Ученията, известни като RIMPAC, се провеждат всяка година, като през 2016 г. са включвали 45 кораба, 200 самолета и повече от 25 хил. души от 26 страни.Китай е участвал с няколко кораба, включително болничен кораб. Американското законодателство ограничава обхвата на американските военни учения с Китай до области като издирване и спасяване и хуманитарна помощ и помощ при бедствия.", "date": "2018.01.25", "title": "САЩ и Китай редят съвместно военно учение"}
{"url": "https://news.bg/int-politics/amerika-veche-nyama-znachenie-davos-ne-se-pritesnyava-za-tramp.html", "text": "Подобно на тайната структура на парите и властта, която кара света да се върти и швейцарските Алпи са внушителни, но почти невидими, когато световните финансови, политически и интелектуални лидери се събраха в Давос. Изключителна снежна буря даде началото на Световния икономически форум на 22-ри януари, пише Моли Бал за \"Тайм\".Доналд Тръмп се присъедини към събирането и ще говори в петък, а преди една година Давос бе помрачен от избора му за президент и от възхода на популизма по света. Но дестабилизиращият президент, който някога изглеждаше като екзистенциална заплаха, сега изглежда по-скоро като безобидно отклонение. Една година след избирането на Тръмп и притесненията за революция, елитите отново си възвърнаха доверието, революцията е отменена, фондовите пазари са добре и глобализмът се завръща.\"Феноменът Тръмп вече не е интересен за хората, европейците продължиха напред. Америка вече няма значение\", коментира Тимъти Шнайдер, историк в \"Йейл\".Тръмп може и да е най-важният човек в света, а във Вашингтон администрацията му да предизвиква възмущение и конвулсии, но той не е основна тема на Давос. Глобалистите, изглежда имат по-важни неща за обсъждане. Неща като свързаност и изкуствен интелект и растеж, бежанците, как да се справят с глобалните пандемии и \"дронове за всички\".Тръмп може и да представлява антитеза на всичко, за което хората в Давос държат, но пък от друга страна, тези хора печелят доста пари тези дни. \"Това беше една много успешна година. Не очаквах, но успехът трябва да се отпразнува\", коментира Сами Сагол, израелски бизнесмен и филантроп.Диалогът на глобалистите в Давос е един от основните им добродетели и повечето от тях изглежда са решили да изслушат Тръмп. \"Не съм съгласен с Тръмп, но вярвам в изслушването на хора, с които не съм съгласен\", обяснява Стивън Пинкър, психолог от Харвард и известен автор. Визия на Тръмп \"Америка на първо място\" е \"ужасяваща\" и тази експертиза и мултилатерализъм са \"детински\". В предстоящата си книга Пинкър твърди, че въпреки мракът и негативизмът, светът се подобрява по много начини - неизбежната траектория на напредъка, която Тръмп е безсилен да възпрепятства.Не е загадка защо повечето хора искат да бъдат в Давос. Конференцията, която навърши 48 години, символизира върха на богатството и статута. Участниците плащат десетки хиляди за привилегията да се смесят с други като тях, от цял свят.Политологът Самюъл Хънтингтън създава архетипа \"Давос човек\", за да символизира \"нововъзникваща световна класа.\" Това не е комплимент, есето му на тази тема е озаглавено \"Мъртви души\". Без корени и денационализирани, \"елитите\" нямат връзка с другите хора, които поддържат традициите и идеите за общност.Една година е изтекла и светът не се е разпаднал, Тръмп не е започнал търговска или ядрена война, световната икономика процъфтява и американските корпорации просто получиха огромно намаление на данъците. \"Мисля, че сме спрели заплахата от популизъм в Европа\", коментира скандинавски изпълнителен директор, като посочва последните избори във Франция, Холандия и Германия.Джими Уейлс, основателят на Уикипедия коментира, че светът е видял доста \"политици, спечелващи власт, подбуждайки омраза\" и избиратели, които се опитват да отхвърлят интернационализма. \"Но не мисля, че ще продължи така. Ние сме една малка планета и се надявам да успеем да постигнем това без много кръвопролитие\", допълва той.С оттеглянето на САЩ от света, Китай се състезава да запълни вакуума, едно световно развитие с тревожни за някои последици. \"Ако сте американец сега, трябва да отговорите на въпроса - Защо демокрацията е добра идея, ако ви води до това? От каква полза е демокрацията, иска да знае светът, ако резултатът е Тръмп?\", коментира Шнайдер, историкът от \"Йейл\".По ирония на съдбата, някога САЩ бяха вдъхновение за Световния икономически форум - все пак неговият основател, германски интелектуалец Клаус Шваб, се притесняваше, че Европа може да изостане след САЩ в световната икономика през 70-те години на миналия век.Световният елит може и да има лукса да пренебрегва Тръмп, но за американските либерали той все още е ежедневен кошмар. Някои делегати от САЩ в Давос коментират, че са смутени да кажат откъде са. \"Пътувам и хората ни се подиграват. Започнах да казвам на хората, че съм калифорнийка\", обяснява Виктория Пендер, консултант от Бъркли.Глобалният ред е самоподдържащ се организъм, а в епохата на Тръмп е намерил начин да се адаптира. Вместо да приеме популисткия враг като такъв, Давос се стреми да анализира, да го заобиколи със загриженост, да го ангажира в продуктивна дискусия.Дали Тръмп се стреми да ласкае или да нападне глобалистите, малцина реално се интересува. \"Той идва или заради суетата си, или да се поборичка малко, или и двете, предполагам\", коментира известен лондонски консултант.Давос приветства могъщите, независимо от тяхното вероизповедание, пример е и миналогодишното участие на иранския президент. \"Не мисля, че идването на Тръмп е нещо специално. Има стотици други световни лидери тук, включително и недемократични лидери и хора, които нарушават човешките права и т.н.\", коментира Еял Гура, израелски инвеститор.", "date": "2018.01.25", "title": "Америка вече няма значение, Давос не се притеснява за Тръмп"}
{"url": "https://news.bg/health/do-dni-dzhipitata-poluchavat-parite-za-pensionerite-ot-nzok.html", "text": "До дни общопрактикуващите лекари ще получат средствата за доплащане на потребителската такса за пенсионерите.Днес, 25. януари 2018 г., Националната здравноосигурителна каса (НЗОК) е получила от Министерството на здравеопазването (МЗ) трансфер за доплащане на разликата в потребителската такса на пенсионерите за месеците септември, октомври и ноември 2017 г.От НЗОК съобщиха, че подготвят плащанията, като за това се изисква технологично време от няколко дни.", "date": "2018.01.25", "title": "До дни джипитата получават парите за пенсионерите от НЗОК"}
{"url": "https://news.bg/bulgaria/kovachev-ima-vazmozhnost-da-se-nameri-reshenie-na-spora-mezhdu-makedoniya-i-gartsiya.html", "text": "Сега има възможност да се намери решение на спора между Македония и Гърция за името.Това заяви евродепутатът Андрей Ковачев след среща в Брюксел с македонския външен министър Никола Димитров.Припомняме, вчера премиерите на Гърция и на Македония - Алексис Ципрас и Зоран Заев, разговаряха повече от 2 часа в кулоарите на годишната среща на Световния икономически форум в Давос. Гърция и Македония са постигнали споразумение да подновят преговорите за името.Ковачев отбеляза, че е потвърдил пред Димитров българската подкрепа за еврочленството на Македония и за смелите усилия за намиране на решение на спора с Гърция.\"\", каза Ковачев.Той призова партиите в Македония да се обединят около каузата страната да се присъедини към ЕС.\"Всичко друго е обслужване на други геополитически интереси, които в никакъв случай не са в интерес на македонските граждани\", предупреди евродепутатът.Той увери, че България ще продължи подкрепата си за Македония и Западните Балкани.", "date": "2018.01.25", "title": "Ковачев:  Има възможност да се намери решение на спора между Македония и Гърция "}
{"url": "https://news.bg/crime/zhena-se-podpali-sled-sistemen-tormoz-u-doma.html", "text": "57-годишна жена се запали след скандал с мъжа си в село Бъркачево, област Враца. Заради бързата намеса на съседи, тя е била спасена, но е с изключително тежки изгаряния. Жената е откарана в \"Пирогов\" с 85% изгаряния по цялото тяло и реална опасност за живота, съобщи \"\".От Областната дирекция на МВР във Враца потвърдиха случая. Жената е от ромски произход и се подпалила с бензин днес следобед след свада с мъжа си, който редовно я биел. Съседка обаче чула викове от къщата и като видяла огъня подала сигнал в полицията. Сигналът е подаден около 13 - 13.30 часа.На място пристигнали екипи на полицията и Спешна помощ, които веднага откарали пострадалата в клиниката по изгаряния в УМБАЛС \"Пирогов\".Полицаите започнали разследване по случая. В къщата органите на реда открили празна бутилка от 1.5 л, която миришела на бензин. Криминалистите са разпитали съпруга на жената. Той отрекъл да има общо с подпалването на съпругата си.Според жители на селото съпругът често злоупотребявал с алкохола и пребивал жена си. Тя бягала при съседи или близки, но после се връщала при мъжа си.", "date": "2018.01.25", "title": "Жена се подпали след системен тормоз у дома"}
{"url": "https://news.bg/crime/na-sad-za-otryazani-14-darveta-ot-zapaden-park-v-stolitsata.html", "text": "Софийска районна прокуратура внесе обвинителен акт за отрязани 14 бр. дървета от парк \"Западен парк\" в столицата. На 11 февруари 2017 г., обвиняемият Веско Методиев решил да сече дърва за огрев на територията на \"Западен парк\" в София.Той се качил в каруца с впрегнат кон и около 14:40 часа на същата дата отишъл в парка. След като оставил каруцата на една от алеите в парка, той навлязъл сред дърветата и с брадва започнал да сече различни видове дървета, общинска собственост.Действията на Методиев са забелязани от свидетелите Х. Н. и К, които по същото време се разхождали в парка. Тe веднага съобщили за случващото се на МВР, като на място били изпратени полицейските служители при 03 РУ-СДВР - св.Й. и И., които задържали обвиняемия Методиев, а по случая е образувано досъдебно производство.В хода на производството на Методиев е повдигнато обвинение, което се наказва с наказание \"лишаване от свобода\" до пет години. Разследването е приключено под ръководството и надзора на Софийска районна прокуратура, като на 25 януари е внесен обвинителен акт срещу Методиев за описаното по-горе деяние.Предстои делото да бъде насрочено за разглеждане в Софийски районен съд.", "date": "2018.01.25", "title": "На съд за отрязани 14 дървета от \"Западен парк\" в столицата"}
{"url": "https://news.bg/energy/rabotodatelite-seziraha-kzk-za-tsenite-na-toka.html", "text": "От Асоциацията на организациите на българските работодатели (АОБР) сезираха Комисията за защита на конкуренцията за цените, определени на пазарите за търговия на едро с електроенергия, съобщиха от АОБР.В сигнала се посочва, че основните доставчици на електроенергия на свободния пазар у нас са АЕЦ \"Козлодуй ЕАД\" и ТЕЦ Марица изток 2 ЕАД. Те осигуряват около 54% от годишното производство на електроенергия в България. Компаниите решително доминират производството на електроенергия за свободния пазар с дял от около 92%.За първите девет месеца на 2017 г. двете централи реализират над 70% (или 9,94 ТВтч) от произведената от тях електроенергия през своите онлайн електронни платформи. През Българска независима енергийна борса ЕАД (БНЕБ) продават 4,16 ТВтч.За същия период средната цена, постигната на собствените им платформи, е 64,10 лв./МВтч, докато средната им цена през БНЕБ е 78,48 лв./МВтч, се уточнява в сигнала на работодателската организация.\"Вероятно координираното поведение на двете централи при обявените начални цени по отделните тръжни процедури резултира до стойности на коефициентите за брутна рентабилност на приходите от продажби на електроенергия значително надвишаващи добрите практики\", се казва в сигнала на АОБР.Цените, определени на пазарите за търговия на едро с електроенергия трябва да отразяват ненарушено и конкурентоспособно взаимодействие между търсене и предлагане, като е важно да се гарантира, че не могат да се извличат неправомерни печалби от пазарни злоупотреби, се казва в позицията на АОБР.Настояваме Комисията за защита на конкуренцията да образува производство за установяване на нарушение на чл. 15, ал. 1, т. 1 и т. 4 от Закона за защита на конкуренция и ако бъде установено да се наложат предвидените имуществени санкции, се казва в позицията на АОБР.Припомняме,  с представители на енергетиката, организирана от енергийното министерство.", "date": "2018.01.25", "title": "Работодателите сезираха КЗК за цените на тока"}
{"url": "https://news.bg/bulgaria/bryuksel-ni-sadi-za-zabaveno-namalyavane-na-razhodite-za-visokoskorostni-mrezhi.html", "text": "Европейската комисия предприе действия срещу България в няколко области във връзка с нарушения и не изпълнение на задълженията, произтичащи от правото на ЕС, съобщиха от ЕК.В областта на цифровия единен пазар Европейската комисия предяви иск срещу България пред Съда на ЕС за забавяне транспонирането в националното законодателство на Директивата за намаляване на разходите за високоскоростни мрежи. Държавите членки трябваше го направят до 1 януари 2016 г. Комисията призовава съда да наложи финансови санкции на България — 22 226,40 евро на ден.В областта на земеделието и развитието на селските райони ЕК реши да изпрати официално уведомително писмо на България относно нейния Закон за марките и географските означения от 1 септември 1999 г. Комисията е на мнение, че националната защита на географските указания не е съвместима с правилата на ЕС относно схемите за качество на селскостопанските продукти и храни.Комисията е поискала от България да транспонира правилно директиви за електроенергията и природния газ. Директивите са част от третия енергиен пакет и съдържат важни разпоредби за правилното функциониране на енергийните пазари.Европейската комисия поиска от България да транспонира директиви по отношение на защитата на финансовите инструменти и паричните средства, принадлежащи на клиенти, задълженията за управление на продукти и правилата, приложими към предоставянето или получаването на такси, комисиони или други парични или непарични облаги.Европейската комисия изготви мотивирано становище за България за неизпълнение на задължението за транспониране на разпоредбите относно европейската заповед за разследване по наказателноправни въпроси в националното си законодателство. Комисията също така изготви мотивирано становище, с което призовава България да предостави информация за начина, по който Директивата за правото на достъп до адвокат в наказателното производство е транспонирана в националното ѝ законодателство.", "date": "2018.01.25", "title": "Брюксел ни съди за забавено намаляване на разходите за високоскоростни мрежи"}
{"url": "https://news.bg/politics/preminavashtite-prez-stranata-teroristi-mogat-da-sformirat-logistichni-kletki-tuk.html", "text": "Радикализацията и тероризмът ще продължат да генерират заплахи за глобалната и националната сигурност. Регионалните конфликти и икономическите и финансовите кризи допълнително изострят тази заплаха.Това се посочва в актуализираната Стратегия за национална сигурност, разгледана от три комисии в НС - по отбрана, вътрешна сигурност и за контрол върху службите за сигурност. Терористичните заплахи за Европа от религиозно мотивирани групировки се увеличава, вследствие на благоприятната среда за разпространяване на идеите на радикалния ислям сред част от мюсюлманските общности в Западна Европа и на Балканите, създадените в Близкия Изток и Северна Африка логистични бази и завръщащите се от конфликтните зони чуждестранни бойци, които притежават реален боен опит.Терористичните организации паралелно с децентрализацията на структурите и разнообразяването на способностите си за действие умело експлоатират възможностите за инфилтриране на свои членове в демократичните общества и привличане на нови привърженици. Идеологията им се възприема най-вече от лица от маргинализирани групи и ги вдъхновява към самостоятелни акции.Възможностите на екстремистки групи да използват радиоактивни вещества, източници на йонизиращо лъчение,токсични вещества и биологични агенти, както информационни технологии за терористични цели се увеличават.Миграционния поток остава заплаха за националната ни сигурност. Рискът от преминаващи през страната чуждестранни бойци, инфилтрирани в миграционните потоци, създава предпоставка за формиране на терористични и логистични клетки на наша територия , както и за радикализация на групи и лица, и особено на тези, намиращи се в маргинализирано социално-икономическо положение.Крайната бедност и социална изолация на маргинализираните общности увеличават уязвимостта им към радикализация. За капсулирането по етнически или религиозен признак влияние оказват и външни фактори.Неминуемо ще станем свидетели на нови заплахи в света, които ще имат отражение върху средата за сигурност, които ще касаят нашата страна, коментира Георги Миленов, заместник-председател на Държавна агенция \"Разузнаване\".Славчо Велков от БСП е притеснен, че Северна Корея не е отбелязана като евентуална външна заплаха. Няма хибридна война, категоричен бе червеният депутат.Патриотът Валентин Касабов иронично го захапа, заявявайки, че освен корейците заплаха за националната сигурност са и извънземните, \"зелените, червени, сини човечета\".Красимир Янков от БСП иска в стратегията да се посочи категорично, че дъблинският регламент не работи и той трябва да бъде изменен. По отношение на развитието на ядрената енергетика у нас като част от националната сигурност, червеният депутат настоява да се запише, че трябва да се изгради АЕЦ \"Белене\".От ДПС искат повече мерки за решаване на конкретни проблеми на сигурността. Стратегията имала малко остарял вид и в документа липсват стратегически цели, е мнението на лидера Мустафа Карадайъ.", "date": "2018.01.25", "title": "Преминаващите през страната терористи могат да сформират логистични клетки тук"}
{"url": "https://news.bg/int-politics/vsichki-hora-tryabva-da-pochuvstvat-polzite-ot-svobodnata-targoviya-nastoya-tereza-mey.html", "text": "Британският премиер Тереза Мей се изказа по време на Световния икономически форум в Давос, като подчерта, че Обединеното кралство щяло да продължи да бъде глобален защитник на свободната търговия, докато страната излиза от Европейския съюз.Тя добави, че главните действащи лица на международната сцена трябва да се погрижат всички хора да почувстват ползите от свободната търговия, за да се предотврати възраждането на популизма.Световната търговска организация (СТО) трябва да продължи с реформите и да премахне бариерите пред електронната търговия, настоя Мей. Тя смята, че Великобритания трябва да бъде най-доброто място за бизнес, особено за разработването на изкуствен интелект.Британското правителство планира да инвестира в образование, обучение и преквалификация, особено в сектора на новите технологии, за да помогне на хората да се адаптират към промените на пазара на труда, разкри Тереза Мей.От друга страна, добави тя, пазарът на труда не бива да се оставя на самотек, като вместо това правителството трябва да \"действа решително\", за да подкрепя и осигурява нови работни места за хората. Трудовите закони трябва също така да отразяват технологичните постижения, които радикално променят начина, по който хората работят, отбелязала още тя.Говорейки за ползите от новите технологии, Мей подчертала необходимостта от регулиране на предизвикателствата, които носят със себе си, включително защита на личните данни, незаконно съдържание и дейности, особено в социалните медии.Британският премиер настоя, че компаниите трябва да сторят повече, за да се справят с незаконното съдържание на платформите си. За тази цел правителството на Тереза Мей разработва Цифрова харта, в която ще се постави акцент върху неутралността на интернет, защитата на децата и личните данни.", "date": "2018.01.25", "title": "Всички хора трябва да почувстват ползите от свободната търговия, настоя Тереза Мей"}
{"url": "https://news.bg/crime/obezvrediha-artileriyski-snaryad-kray-sozopol.html", "text": "Военни от Военноморските сили обезвредиха стар артилерийски снаряд в село в община Созопол.Военните се отзовали на подаден сигнал. По-рано днес на телефон 112 е получен сигнал от кмета на село Присад, намиращо се на територията на община Созопол. Кметът обяснил, че в землището на селото е открит предмет, наподобяващ снаряд.След получен факс от областния управител на Бургас и след решение на началника на отбраната към мястото се отправя формированието за разузнаване, извличане, транспортиране и унищожаване на невзривени боеприпаси от състава на флотилия бойни и спомагателни кораби с ръководител капитан Иван Карчев. След преход отрядът открива снаряда и започва опознавателни дейности.Специалистите установяват вида на снаряда - 75 мм артилерийски снаряд с взривател, който е силно корозирал и не подлежи на транспортиране. Поради това боеприпасът е бил унищожен на място, след като района е бил отцепен.", "date": "2018.01.25", "title": "Обезвредиха артилерийски снаряд край Созопол"}
{"url": "https://news.bg/health/gripna-epidemiya-i-v-oblast-yambol-ot-utre.html", "text": "Регионалната инспекция по околната среда и водите обяви грипна епидемия на територията на област Ямбол от утре, 26 януари. Всички противоепидемични мерки влизат в сила - учебните занятия в областта се преустановяват за срок от 6 календарни дни - до 31 януари, включително.От утре епидемия е обявена и за община Габрово. Там учениците ще почиват до 29 януари, включително.До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.25", "title": "Грипна епидемия и в област Ямбол от утре"}
{"url": "https://news.bg/crime/sadat-otricha-da-bavi-deloto-po-sudzhukgeyt.html", "text": "Във връзка с материал, публикуван днес в електронен сайт и след проверка на твърдяното в него, Софийски градски съд - СГС уточнява, че \"в нарушение на всички журналистически правила\" не е поискана и не е потърсена информация от СГС преди публикуването на материал със заглавие \"Три месеца и половина съдът блокира делото срещу депутата със суджука\".СГС коментира, че \"елементарна проверка на фактите би оборила твърденията на цитираните в публикацията анонимни разследващи, че \"не изключват, отказът на съда да върне материалите, да има за цел забава и изтичане на процесуалните срокове за приключване на производството\", както и че съдът проявява \"снизхождение\" към обвиняемия Живко Мартинов\".Припомняме, срещу бившия депутат от ГЕРБ Живко Мартинов са повдигнати общо . Сред тях са обвинения за изнудване, обвинение за закана с убийство, обвинение за лично укривателство, принуда и престъпление срещу реда на управление. Определена му е \"парична гаранция\" в размер на 5 000 лв.Припомняме, че на 21 юли, петък, главният прокурор  - депутатът поискал от местен търговец 4 тона суджук с еленско месо лично за премиера Борисов. Малко след това, а Борисов разпореди .В края на декември 2017 г. Софийската градска прокуратура (СГП) повдигна обвинение спрямо още един човек по делото срещу \"мозъка\" на Живко Мартинов. Обвинен е негов близък приятел - Петър Малджиев.Представяме без редакторска намеса становището на Софийски градски съд - СГС, които обясняват, че фактите са следните:", "date": "2018.01.25", "title": "Съдът отрича да бави делото по \"Суджукгейт\""}
{"url": "https://news.bg/world/tramp-izrazi-samnenie-che-mozhe-i-da-nyama-mirni-pregovori-mezhdu-izrael-i-palestintsite.html", "text": "Президентът на САЩ Доналд Тръмп постави под въпрос дали мирните преговори с Израел ще бъдат възобновени някога, обвинявайки палестинците, съобщават БиБиСи и други медии.В кулоарите на Световния икономически форум в Давос Тръмп подчерта, че палестинците не са уважили САЩ след решението му да признае Йерусалим за столица на Израел.\"Трябва да бъде показано уважение към САЩ или до никъде няма да стигнем\", предупреди той.Палестинците обявиха, че САЩ вече не могат да бъдат неутрален посредник.Той се закани да спре финансовата помощ за Палестина. Американският лидер подчерта, че палестинците трябва да се върнат на масата за преговори, за да получат пари от САЩ.Иначе Тръмп каза, че правителството му има \"добро предложение\" за палестинците и Израел и би се \"зарадвал да види...че нещо е направено за мира\".\"Стотици милиони долари\" на Вашингтон са \"на масата\", но палестинците няма да ги получат, \"ако не седнат да преговарят\", предупреди той по време на среща с израелския премиер Бенямин Нетаняху.\"Те показаха неуважение към нас\", подчерта милиардерът и добави, че палестинското правителство е отказало да се срещне с вицепрезидента Майк Пенс през миналата седмица.Той също така се оплака, че \"много държави\" са гласували срещу предложенията на САЩ, макар че Вашингтон им отпуска стотици милиони и дори милиарди долари.Израел винаги подкрепя САЩ, изтъкна Тръмп.От своя страна Нетаняху каза, че съюзът с Израел и други съюзници в региона е станал най-силният при настоящия държавен глава.Тръмп изтъкна пред израелския премиер, че в бъдеще въпросът за Йерусалим няма да бъде повдиган по време на преговори с палестинците.Той разясни, че се предвижда малка версия на работещо посолство в свещения град от следващата година.Нетаняху благодари на американския лидер за \"историческото\" решение за Йерусалим.", "date": "2018.01.25", "title": "Тръмп изрази съмнение, че може и да няма мирни преговори между Израел и палестинците"}
{"url": "https://news.bg/world/slovesni-prestrelki-mezhdu-sasht-i-turtsiya-za-siriya.html", "text": "САЩ и Турция разпространиха противоречиви съобщения за проведения между Доналд Тръмп и Реджеп Ердоган телефонен разговор, пише \"Гардиън\".Изданието отбелязва, че казусът подчертава задълбочаващото се напрежение между двете държави на фона на започналата през миналата седмица турска операция в Сирия.В съобщението на Белия дом се казва, че Тръмп е изразил тревога относно ескалиралото насилие в контролирания от кюрдите град Африн и е призовал Турция за \"деескалация, ограничаване на военните си действия и избягване на цивилни жертви\". Тръмп също призовал Анкара да избягва действия, които могат да доведат до сблъсък с американските сили, които предоставят оръжие и въздушна помощ на кюрдските милиции, с които Турция се бори в Сирия, допълват от Белия дом.Но турски представител обяви, че съобщението на Белия дом невярно отразява съдържанието на разговора. Тръмп не е изразил безпокойство за ескалиране на напрежението в Африн, каза представителят и добави, че двамата президенти просто са разменили мнения за операцията.Източникът също отрече, че американският лидер е \"изразил тревога относно деструктивната и лъжлива риторика на Турция\", както се споменава в съобщението на Белия дом, а вместо това е подчертал, че откритата критика към САЩ в Анкара безпокои Вашингтон.Представителят каза още, че Ердоган е отговорил, че американските политики - подкрепата за сирийските кюрди и \"укриването\" на Фетхуллах Гюлен, \"обиждат турския народ\".Разногласията показват дълбокото недоверие между двете най-големи военни сили в НАТО, допълва \"Гардиън\".Напрежението ескалира по-рано този месец, след като САЩ обявиха, че планират да създадат гранични сили в Сирия от 30 000 военни, в които ще участват и сирийски кюрди. Турция обяви, че това не може да се толерира, тъй като е заплаха за националната сигурност на страната.", "date": "2018.01.25", "title": "Словесни престрелки между САЩ и Турция за Сирия"}
{"url": "https://news.bg/euronews/balgariya-da-prilozhi-razporedbite-za-obmen-na-danni-nastoyava-ek.html", "text": "Европейската комисия е изготвила мотивирано становище до България, Австрия, Люксембург и Испания за това, че държавите не са изпълнили задълженията си по прилагане на разпоредбите на ЕС, свързани с европейската заповед за разследване по наказателноправни въпроси, в националните си законодателства, съобщи БНТ.Държавите трябваше да въведат европейските разпоредби до 22 май 2017 година. През месец юли 2017 г. ЕК изпрати официално уведомително писмо на закъсняващите страни членки.Сега тези държави разполагат със срок от два месеца да извършат промените. Ако до тогава в родното ни законодателство не се приложат европейските разпоредби, ЕК може да отнесе въпроса до Съда на ЕС.Разпоредбите на ЕС, свързани с европейската заповед за разследване по наказателноправни въпроси, правят борбата с престъпността и тероризма много по-бърза и по-ефикасна както на национално, така и на европейски равнище, сочат от ЕК. Съгласно директивата, въз основа на взаимното признаване държавите членки трябва да признаят и изпълнят искания за доказателства от друга държава от ЕС по същия начин и при същите условия, при които биха го направили за искане от националните си служби.", "date": "2018.01.25", "title": "България да приложи разпоредбите за обмен на данни, настоява ЕК"}
{"url": "https://news.bg/world/kriptovalutite-sa-golyam-risk-preduprediha-sasht-i-mvf.html", "text": "Криптовалутите са голям риск, трябва да бъдат регулирани.Тази позиция споделиха финансовият министър на САЩ Стивън Мнучин и шефът на Международния валутен фонд Кристин Лагард по време на панел към Световния икономически форум в Давос.Мнучин поясни, че държавите от Г-20 трябва да се съсредоточат върху приемане на единни стандарти за регулиране на цифровите валути.От своя страна Лагард подчерта, че фондът следи риска, който носят криптовалутите. Тя предупреди, че цифровите валути могат да се използват за пране на пари и тероризъм, допълвайки, че анонимността и липсата на прозрачност са неприемливи.Но директорът на фонда заключи, че технологията трябва да допринесе за финансовото приобщаване на милиони хора.", "date": "2018.01.25", "title": "Криптовалутите са голям риск, предупредиха САЩ и МВФ"}
{"url": "https://news.bg/regions/verizhna-katastrofa-s-tri-koli-na-tsarigradsko-shose.html", "text": "Верижна катастрофа възникна на столичния булевард \"Цариградско шосе\". Инцидентът е станал в близост до спирка на градския транспорт, намираща се до търговски комплекс, съобщи bTV.При катастрофата няма пострадали хора. Щетите са само материални - по автомобилите.Изяснено е, че колите са се ударили преди автобусната спирка и съоръжението, пред което има и предпазни колчета, не е било засегнато при удара.Обстоятелствата около инцидента се изясняват. Предполага се, че причината за инцидента е хлъзгавия път.", "date": "2018.01.25", "title": "Верижна катастрофа с три коли на \"Цариградско шосе\""}
{"url": "https://news.bg/int-politics/narastva-podkrepata-za-nasilstveno-reshenie-na-konflikta-mezhdu-izrael-i-palestina.html", "text": "Подкрепата за въоръжена борба почти се е удвоила сред палестинците през последните шест месеца, докато подкрепата на израелците за решителна военна офанзива за прекратяване на конфликта се е увеличила с почти 60 процента за същия период. Това показва ново социологическо проучване, цитирано от израелски медии.Допитването също така е установило, че повечето израелски евреи и повечето палестинци вече не вярват, че решението за две държави е възможен начин за прекратяване на израелско-палестинския конфликт.Проучването, публикувано на всеки шест месеца, е било проведено през декември 2017 г., след като американският президент Доналд Тръмп обяви решението си да признае Йерусалим за столица на Израел. Това разгневи палестинците и накара техните ръководители да бойкотират администрацията на Тръмп.\"Палестинските нагласи стават по-песимистични като цяло, а подкрепата за интифада нараства след признаването на Йерусалим за столица на Израел от страна на Тръмп\", изтъкват социолозите.След обявяването на решението на Тръмп избухнаха кървави протести в Западния бряг и Ивицата Газа от страна на палестинците.Запитани какво трябва да се случи оттук нататък, само 26 процента от палестинците са избрали варианта за мирно споразумение, което е значителен спад от 45% през юни миналата година. 38 процента са подкрепили въоръжена борба, което е значителен ръст в сравнение със само 21 на сто в предишното проучване.Подобна, макар и по-малко крайна тенденция е била отчетена сред израелците. 38 на сто са посочили, че трябва да има стремеж към сключването на мирен договор, което е спад от 45% преди шест месеца, а процентът на поддръжниците за \"решителна военна офанзива\" за прекратяване на конфликта се е увеличил от 12 на 19 процента.Проучването също така е установило, че само 46 процента от израелците и същият процент от палестинците подкрепят решението за две държави.", "date": "2018.01.25", "title": "Нараства подкрепата за насилствено решение на конфликта между Израел и Палестина"}
{"url": "https://news.bg/crime/zadarzhaha-4-ma-mladezhi-ograbili-s-nozh-taksimetrov-shofyor-v-stara-zagora.html", "text": "Задържани са четирима младежи на възраст между 15 и 17 г., заплашили с нож и ограбили таксиметров шофьор на път за Стара Загора.На 25 януари, около 00,20 ч., в ОДМВР - Стара Загора е получено съобщение за ПТП на път I-5, км. 220, в посока Стара Загора. Полицаите намират блъснат в мантинелата таксиметров автомобил \"Шкода Фабия\" и 45-годишния му водач. Той разказва, че от с. Горно Черковище, общ. Казанлък, е качил четири лица, които са поискали да ги закара в Стара Загора. По пътя, след като са го заплашили с нож, лицата са му отнели сумата от 180 лева и мобилен телефон и са избягали. Младежите на възраст между 15 и 17 г. са установени и задържани за срок до 24 часа във Второ РУ - Стара Загора. Образувано е досъдебно производство и работата по случая продължава.", "date": "2018.01.25", "title": "Задържаха 4-ма младежи, ограбили с нож таксиметров шофьор в Стара Загора"}
{"url": "https://news.bg/politics/v-davos-borisov-razgovarya-za-usilvane-stokoobmena-sas-sauditska-arabiya.html", "text": "Премиерът Бойко Борисов разговаря с двама саудитски министри на Годишната среща на Световния икономически форум в Давос. Това съобщиха от Министерския съвет.Припомняме, по-рано тази сутрин Борисов проведе телефонен разговор с турския президент Реджеп Ердоган и посети Лихтенщайн.В швейцарския курорт Давос българският премиер разговаря с министрите на търговията и инвестициите на Саудитска Арабия Маджид Бин Абдулла Ал-Касаби и с министъра на енергетиката, промишлеността и минералните ресурси Халид Ал-Фалих.Двамата министри на Саудитска Арабия посочиха, че разговорите в Рияд с представителите на българското правителство са отлично начало за ползотворно сътрудничество между двете страни.На срещата бяха обсъдени действията за активизиране на двустранното икономическо сътрудничество и засилване на търговския стокообмен и инвестициите между двете страни.Премиерът Борисов използва повода да предаде сърдечните си поздрави към крал Салман бин Абдулазиз Ал-Сауд и престолонаследника Мохамед бин Салман Ал-Сауд и да благодари за отлично организираното посещение.", "date": "2018.01.25", "title": "В Давос Борисов разговаря за усилване стокообмена със Саудитска Арабия"}
{"url": "https://news.bg/world/bezrabotitsata-v-ispaniya-namalyala-s-blizo-polovin-milion-dushi-prez-2017-g.html", "text": "С половин милион души е намаляла безработицата в Испания през 2017 г., показва официалната статистика, съобщава АП.Данните са доказателство, че испанската икономика се възстановява след финансовата криза преди няколко години. Националният статистики институт обяви, че през изминалата година 471 100 безработни са успели да си намерят работа. 3,76 милиона души остават без работа или 16,6% в сравнение с 18,6 на сто в края на 2016 г.Но Испания остава с най-високата безработица в ЕС след Гърция.През 2013 г. безработицата в Испания достигна рекордните 27%.", "date": "2018.01.25", "title": "Безработицата в Испания намаляла с близо половин милион души през 2017 г. "}
{"url": "https://news.bg/society/vremeto-i-drugarskata-vzaimopomosht-sa-nay-vazhni-pri-zatrupvane-ot-lavina.html", "text": "Планински спасителни кучета участваха в демонстрация по изваждане на затрупан от лавина човек. Спасителната акция се организира от Планинска спасителна служба (ПСС) към Български червен кръст (БЧК) в подножието на хижа \"Алеко\", Витоша. В главната роля бе кучето Бари, оперативен клас C, порода Голдън ретрийвър. Захари Захариев, водач на лавинното куче Бари, който е от град Троян сподели, че той и кучето са заедно от 25 март 2010 г. В това време са изградили силна връзка емоционална и приятелска и така започнала с0ъвместна им работа. \"Като цяло нашата служба работи с немска овчарка, на риск решихме да пробваме с Голдън ретрийвър, които се оказаха много меки кучета за работа, имат много благоприятни характери, любвеобилни са\", разказа водачът му.Освен на Бари планинските спасители разчитат на общо десет оперативни кучета от същия клас. Останалите 13 кучета са в процес на обучение. Най-възрастното куче спасител е от Пловдив и има 11 години трудов стаж, а най-малкото февруари ще навърши шест месеца.Планинските спасителни кучета се развиват на три класа първият е подготвителен клас А, вторият клас В е периодът на обучение, а клас C са кучета в оперативен клас.Демонстрацията като постановка бе максимално доближена до реалната. В нея кучето планински спасител обхожда терен в търсене на човек под снега.Сергей Цветков, ръководител на групата спасители с кучета, изтъкна, че четириногите спасители са много по-ефективни, тъй като могат да претърсят даден терен за половин час, докато на хората са необходими няколко часа. \"Кучетата са много важни за нашата работа. Затова всяка една уважаваща себе си спасителна служба по света използва спасителни кучета\", посочи Цветков. \"Тази година нямаме затрупани от лавини. Може би се дължи на това, че зимата дойде малко късно, снегът е все още малък, недостатъчно е. Има все още на места по планините снежна покривка, която благодарение на западните и северозападни ветрове, направи козирки и навява преспи, които всеки момент могат да паднат\", предупреди Цветков.Сред ценните съвети, които планинският спасител сподели са винаги в планината да се тръгва рано сутрин за преходи, телефоните да са напълно заредени, а при преходи в такива лавиноопасни терени да ползват уреди с включена сигнализация.Цветков бе категоричен, че едно от най-важните неща при попадане в лавина е другарската взаимопомощ. \"Ако има останал човек, извън лавината да помогне на затрупания. Това е най-бързият и най-ефикасен начин. Всички други начини остават назад във времето, докато се организира една акция, докато се съберат хора, да се достигне до мястото на нещастието - всичко това е време, а времето е най-големият фактор при едно затрупване от лавина да бъде изваден жив пострадалия\".", "date": "2018.01.25", "title": "Времето и другарската взаимопомощ са най-важни при затрупване от лавина"}
{"url": "https://news.bg/society/dopalnitelni-mesta-vav-vlakovete-sofiya-pernik-zaradi-surva.html", "text": "4000 допълнителни места осигурява БДЖ във влаковете между София и Перник за Международния фестивал на маскарадните игри \"Сурва\" - Перник. На 27 и 28 януари \"БДЖ\" ще увеличи броя на вагоните и мотрисите за влаковете между двата града. Това се прави за удобство на всички, които желаят да посетят Международния фестивал на маскарадните игри \"Сурва\". Фестивалът ще се проведе в Перник между 26 и 28 януари 2018 г.С увеличени състави ще се движат следните влакове:Шест влака ще се движат извънредно:Редовните билети са на цена 2.30 лв, а хората, които притежават железопътни карти ползват намаление от крайната цена, като за тези клиенти билетът е на стойност 1.35 лв.\"БДЖ - Пътнически превози\" ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.", "date": "2018.01.25", "title": "Допълнителни места във влаковете София-Перник заради \"Сурва\""}
{"url": "https://news.bg/health/s-mozachno-satresenie-e-8-godishnoto-dete-postradalo-v-katastrofa-kray-novi-han.html", "text": "8-годишното дете, пострадало при катастрофата край Нови хан тази сутрин е в болница за 48-часово наблюдение. Детето е със сътресение на мозъка, но няма фрактури. Това съобщиха от УМБАЛ \"Св. Анна\" - София АД.Припомняме, 4-членно турско семейство пострада при катастрофа край Нови хан. Колата падна в дере и се удари в дърво.Бащата (на 42 г.) е с фрактура на гръдна кост, фрактура на 11 и 12 прешлен, фрактура на лява слепоочна кост. Стабилизиран е.Майката (на 32 г.) е без сериозни наранявания.26-годишният племенник също е в болница. Има фрактури на два гръбначни прешлена и счупена ключица. Пациентите са приети в СО на УМБАЛ \"Св. Анна\" - София АД.Водачът и пътниците не са употребявали алкохол или наркотични вещества, поясниха от болницата.", "date": "2018.01.25", "title": "С мозъчно сътресение е 8-годишното дете, пострадало в катастрофа край Нови хан"}
{"url": "https://news.bg/world/germaniya-sprya-orazheynite-dostavki-za-turtsiya.html", "text": "Германия спира доставките на оръжие за Турция заради операцията в Сирия, пише \"Шпигел\".Германският външен министър Зигмар Габриел е изразил притеснението на страната от продължаващата операция в района на Африн и е разкрил, че Берлин е взел решение да спре доставката на танкове \"Леопард\" за турската държава.Канцлерът Ангела Меркел и Зигмар Габриел са постигнали съгласие, че евентуалното ново коалиционно правителство на социалдемократите и консерваторите трябва да реши за всички оръжейни доставки за Турция.Що се отнася до настоящите обсъждания за износа на оръжие, федералното правителство е ясно за факта, че Германия не може да изпраща оръжие в конфликтни зони и няма да го направи, каза Габриел пред \"Шпигел\".Решението да се спрат оръжейните доставки за Турция се смята, че има за цел да намали напрежението в германското общество, след като вчера експерти алармираха, че германски танкове \"Леопард\" са използвани от турската армия в офанзивата в Сирия.Междувременно турският външен министър Мевлют Чавушоглу заяви, цитиран от \"Ройтерс\", че Турция очаква подкрепа и солидарност от Германия в борбата срещу тероризма.Министърът поясни на пресконференция в Истанбул, че срещата на комисията за танковете е отложена и решението не означава прекратяване на сътрудничеството между двете държави в областта на отбранителната промишленост.\"Докато се борим с терористите, ние очакваме подкрепа и солидарност от Германия. Очакваме да не оказват подкрепа на терористите, но знам, че те също са под натиск\", поясни Чавушоглу.", "date": "2018.01.25", "title": "Германия спря оръжейните доставки за Турция"}
{"url": "https://news.bg/politics/borisov-nasarchi-zaev-da-prodalzhi-pregovorite-s-gartsiya.html", "text": "Премиерът Бойко Борисов поздрави македонския си колега Зоран Заев за волята, с която работи за евроатлантическата интеграция на страната си. Това стана в швейцарския курорт Давос по време на Годишната среща на Световния икономически форум, съобщиха от МС.Борисов насърчи  за окончателно разрешаване на въпроса с името на държавата.Ситуацията на Балканите и евроатлантическата интеграция на страните от Западните Балкани обсъдиха Борисов и бившия държавен секретар на САЩ Джон Кери.По време на Годишната среща на Световния икономически форум в Давос Борисов имаше неформална среща и с премиера на Естония Юрий Ратас. Българският премиер имаше среща в неформална обстановка и с президентите на Литва и на Косово Далия Грибаускайте и Хашим Тачи.По-късно от пресцентъра на МС съобщиха, че премиерът Бойко Борисов и управляващият директор на МВФ Кристин Лагард са коментирали доброто сътрудничество между правителството и Фонда, както и отличните макроикономически показатели на страната ни. Последната мисия на МВФ излезе с положителни заключения за държавните финанси, финансовия сектор и надзора на банките.България и Германия имат отлично партньорство в областта на отбраната, както в рамките на НАТО, така и на ЕС, потвърдиха в разговора си премиерът Борисов и министърът на отбраната на Германия Урсула фон дер Лайен. Двамата оцениха като стъпка напред в интеграцията на ЕС установяването на Постоянно структурирано сътрудничество в областта на отбраната.", "date": "2018.01.25", "title": "Борисов насърчи Заев да продължи преговорите с Гърция"}
{"url": "https://news.bg/crime/mitnichari-v-rolyata-na-tayni-klienti-hvanaha-1-000-litra-alkohol-v-sliven.html", "text": "1 010 литра нелегален етилов алкохол в туби и бидони откриха митнически служители от отдел \"Митническо разузнаване и разследване\" в Митница Бургас като \"тайни клиенти\".Алкохолът е иззет при митническа проверка в частен имот на територията на Сливен. Адресът е посетен от митническите служители на 19 януари след събрана и анализирана оперативна информация за нерегламентирана търговия с акцизни стоки. Пристигайки на място, митническите служители са се представили за клиенти и собственикът на имота им е предложил наливна ракия по 8 лв. за литър. При последвалата митническа проверка, митническите служители откриват складирана в различни помещения в имота в ПВЦ-туби и бидони общо 1010 литра алкохолна течност, с характеристики по цвят и мирис на ракия. Измереното на място с денситометър алкохолно съдържание на течността в различните съдове е от 48 до 57 об.%. За алкохола не са представени никакви документи за произход или платен акциз, според Закона за акцизите и данъчните складове /ЗАДС/. Нелегалният алкохол е иззет. Взети са проби от него за лабораторен анализ. По случая ще бъде образувано административнонаказателно производство.", "date": "2018.01.25", "title": "Митничари в ролята на \"тайни клиенти\" хванаха 1 000 литра алкохол в Сливен"}
{"url": "https://news.bg/society/tarnovo-stroi-nova-detska-gradina-za-prav-pat-ot-40-godini.html", "text": "За пръв път от 40 години във Велико Търново ще се строи нова детска градина, съобщи БНР. Новото детско заведение ще бъде с капацитет 120 деца.Това стана ясно, след като Общинският съвет гласува бюджет за Велико Търново в размер на 76 403 000 лв., от които 32 млн. лв. ще се инвестират в ремонти. За разходи по европроекти се планира заем в размер на 4 милиона лева. Запазва се размерът на местните данъци и такси.Припомняме, в началото на 2018 година стана ясно, че 2017 година е била белязана с 10-годишна рекорнда раждаемост в Търново. През миналата година в града са се родили 1 096 бебета.Кметът на Търново Даниел Панов обясни, че бюджетът е оптимален за общината. По думите му с бюджета се оптимизират разходите и се залага на изцяло реалистични приходи.Против бюджета гласуваха общинските съветници от БСП. Червените общинари коментираха, че бюджетът не решава нито един проблем, а се запълвали дупки. Според социалистите местните приходи намаляват.", "date": "2018.01.25", "title": "Търново строи нова детска градина за пръв път от 40 години"}
{"url": "https://news.bg/int-politics/mezhdu-8000-i-11-000-teroristi-ot-daesh-imalo-vse-oshte-v-siriya.html", "text": "Въпреки големите териториални загуби, претърпени от терористичната групировка ДАЕШ (\"Ислямска държава\") през 2017 г., които доведоха до фактическо унищожение на нейната близкоизточна империя, която се беше разпростряла на обширни територии в Ирак и Сирия, броят на екстремистите, които все още се намират в Сирия, изглежда е между 8000 и 11 000 души.В момента терористи от ДАЕШ продължават активно да присъстват в шест района в Сирия - басейна на Ярмук (провинция Дараа); Северозападна Сирия (Хама, Идлиб и Алепо); Южен Дамаск; западната част Дейр ез Зор; в средната част на долината на източния бряг на река Ефрат; източната пустиня Дейр ез Зор край иракската граница.Обстоятелството, че всички тези райони са разпокъсани един от друг е важен за бъдещите операции срещу тях и представлява значително подобрение през последните години.Същевременно наличието на изолирани джобове под контрола на ДАЕШ създава фалшиво чувство за сигурност, тъй като пренебрегва факта, че в тях все още присъстват няколко хиляди бойци.", "date": "2018.01.25", "title": "Между 8000 и 11 000 терористи от ДАЕШ имало все още в Сирия"}
{"url": "https://news.bg/world/kitay-poema-kontrol-nad-edin-ot-nay-golemite-budistki-manastiri-v-tibet.html", "text": "Китайското правителство поема контрол над един от най-големите будистки манастири в Тибет, предупреди неправителствената организация \"Хюман райтс уоч\", цитирана от \"Ройтерс\".Китайските власти планират представители на Комунистическата партия да поемат управлението на манастира.Будистката академия Ларунг Гар в югозападната провинция Съчуан вече е намалена по размер като част от 8-месечна програма по събаряне и експулсиране, която приключи през април 2017 г., отбелязват от организацията.Правителството сега разделя центъра на две части - академия и манастир, които са разделени от стена.Мерките включват квоти за набиране, система за \"поименна регистрация\" и опознавателни знаци за монаси и монахини, както и назначаване на 97 комунисти на административни постове. Кадрите трябва да бъдат атеисти.Източници от манастира заявиха пред американската организация, че подобна система ще бъде въведена и в манастира, и че е построена голяма сграда, където ще бъдат настанени кадрите.Според \"Хюман райтс уоч\" китайските власти налагат контрол и наблюдение над всяка дейност в религиозната общност.Китай отрича, че събаря Ларунг Гар, отбелязвайки, че работи за обновяване на старите сгради.Населените с тибетци райони в Западен Китай, включително Съчуан, са епицентър на протести срещу китайското управление, на които има самозапалвания, въпреки че през последните две години се отчита намаление на броя на самозапалилите се като форма на протест.Новите регулации, включително засилване на контрола над религиозните институции, ще влязат в сила от края на този месец.", "date": "2018.01.25", "title": "Китай поема контрол над един от най-големите будистки манастири в Тибет"}
{"url": "https://news.bg/politics/bsp-pita-tsvetanov-ot-koy-pol-shte-e-sled-ratifikatsiya-na-istanbulskata-konventsiya.html", "text": "Левицата задейства всенародното допитване за бъдещето на Истанбулската конвенция. Въпросът , на който народът ще трябва да отговори е дали НС трябва да я ратифицира. Социалистите внесоха в деловодството на НС подписката за референдума.Жельо Бойчев е категоричен, че референдумът става още по-наложителен, след като от ГЕРБ обявиха, че въпросът се отлага, но пък трябва да бъде решен до края на европредседателството.Според него управляващите не успели да организират обществена дискусия. Властта в България произтича от народа, принадлежи на народа и трябва да се управлява в името на народа, каза социалистът. Иначе всичко законотворци били срещу домашното насилие.Социалистите също така припомнят, че обществото е разделено по темата, вероизповеданията също са срещу ратификацията. Дебатът по темата пък бил скрит от МС съвсем умишлено.Стоян Мирчев пък предупреди, че в текст от конвенцията не се допуска дискриминация към транссексуални, травестити и други, непринадлежащи към категориите пол мъж и жена. Той се обърна към Цветан Цветанов и показа снимка с фигурки на мъж, жена и човече с половин пола и попита гербера коя от тези фигурки ще бъде след ратификация на конвенцията, както и от кой пол ще се чувства.Припомняме, вчера от БСП настояха е, защото се създавало разделение в обществото. На брифинг в Народното събрание Корнелия Нинова обяви, че левицата внася закони, които да преборят насилието над деца и жени.По-късно вечерта телевизионният водещ Слави Трифонов изказа възмущението си от действията на Нинова в публикация в профила си във Фейсбук. В поста си в социалната мрежа Трифонов изтъкна, че Нинова не признава, организираният от него референдум, но сега иска обществено питане за Истанбулската конвенция, за да събира \"народна любов\". Трифонов изказа и отвращението си от политиците в България.", "date": "2018.01.25", "title": "БСП пита Цветанов от кой пол ще е след ратификация на Истанбулската конвенция"}
{"url": "https://news.bg/politics/vkboon-po-golyamata-chast-ot-bezhantsite-ne-otivat-v-evropa.html", "text": "84% от бежанците остават в страните с нисък доход на населението. По-голяма част от бежанците не отиват в Европа и това трябва да се има предвид. Това стана ясно от думите на Фолкер Тюрк - помощник върховен комисар по закрилата към Върховния комисариат на ООН за бежанците, който ще участва в работната среща на вътрешните министри на страните от ЕС в България в рамките на Европредседателството ни.Основен акцент на предстоящата срещата се очаква да бъде механизмът за споделяне на отговорността за бежанците. По думите на Тюрк този съвет очертава важните въпроси с убежището и е важно да се очертае правилното регионално измерение. Той е в България за да види какво е постигнато като напредък за убежището на бежанците.Представителят на ВКБООН очерта и няколко конфликта в света. Най-ярък, според него, е този с рохингите в Бангладеш. Той обърна внимание и на бежанци от ЧАД, потоци от Камерун, Сирия, Йемен, Ирак.\"Трябва да има система за равноправно разпределение на бежанците и предсказуемост. Страните, които поемат голямата тежест трябва да имат подкрепа\", заяви Тюрк и добави, че текат дискусии по общата система за убежище.Повече от 17 милиона души по света попадат в мандата на Върховния комисариат по бежанците към ООН, уточни Тюрк.Той коментира и турската операция в Африн, припомняйки, че Турция е най- голямата страна, приемаща сирийски бежанци.\"Това, което направи Турция за бежанците е забележително. Независимо какво ще стане, ние сме загрижени за сирийския конфликт. Най-доброто е да се установи мир в страната. Много са неблагоприятни условията за връщането на бежанците там.Относно коментираната европейска система за убежище, той заяви, че е необходим механизъм за разпределение. Ако страна е разположена на външна граница, трябва да може да разчита на солидарност от другите страни по отношение на бежанците.Механизмът за солидарност може да донесе до много добри резултати, категоричен беше Тюрк.Относно икономическите мигранти, помощник върховен комисар по закрилата към Върховния комисариат на ООН за бежанците заяви, че всяка държава решава кого да допусне на своя територия. Същевременно страните са длъжни да спазват международното право.Когато хората са в бедствено положение, те трябва да бъдат спасени и не се поставя въпросът дали е икономически или друг мигрант. Трябва едните мигранти да се разграничат от другите, когато стигнат до определена територия.\"Такива хора трябва да намерят законни канали за урегулиране на това явление\", добави представителят на ВКБООН.За идващите бегълци от Западна Африка, той обясни, че те се опитват да си намерят работа в Либия и нямат намерения да отиват отвъд Либия. Нужни са инвестиции в Западна Африка и анализ какво ги подтиква да отидат в Европа.", "date": "2018.01.25", "title": "ВКБООН: По-голямата част от бежанците не отиват в Европа"}
{"url": "https://news.bg/crime/77-godishen-ubiva-zhena-si-i-instsenira-samoubiystvoto-y.html", "text": "Възрастен мъж убил съпругата си и инсценирал самоубийството й. На 19 януари в полицията в Свищов бил получен сигнал, че в необитаван имот в село Българско Сливово, община Свищов се е самоубила 72-годишната Мария К. Информацията била подадена от съпруга й.След като полицаите извършили оглед на местопроизшествието и аутопсия на тялото, констатирали, че смъртта на жената е причинена насилствено.Въпреки инсценировката за самоубийство на пострадалата, в резултат на извършеното издирване и процесуално-следствени действия е установено, че жената е била убита.Установен е и извършителят на тежкото умишлено престъпление - Ламби К. на 77 години. Ламби бил съпруг на Мария.Ламби убил жена си след като между тях възникнал скандал. Той я пребил, а впоследствие я задушил, притискайки с ръка носа и устата й. След това ЛАмби направил инсценировка, че съпругата му се е самоубила.Според властите мотивът за убийството ревност и гняв.Ламби е задържан за 72 часа. Предстои да бъде внесено искане за вземане на мярка за неотклонение \"Задържане под стража\" в съда във Велико Търново.Разследването по случая продължава под ръководството на Окръжна прокуратура Велико Търново.", "date": "2018.01.25", "title": "77-годишен убива жена си и инсценира самоубийството й"}
{"url": "https://news.bg/society/30-pati-po-niska-tsenata-za-individualno-razreshitelno-za-lov-na-diva-svinya.html", "text": "Цената на разрешителното за индивидуален лов на дива свиня се намалява от 30 лв. на 1 лв. Тази мярка беше приета по време на заседание на Ловния съвет към Изпълнителна агенция по горите вчера, 24 януари.На заседанието беше решено и да се създаде оперативен щаб към Министерството на земеделието, храните и горите, който да следи, обсъжда и предлага мерки за превенция във връзка с опасността от навлизане на африканката чума по свинете на територията на страната.В хода на заседанието на Ловния съвет зам.-министър на МЗХГ Атанас Добрев заяви, че този проблемът се наблюдава не само у нас, но и в много други европейски страни. \"Задача на оперативния щаб е да изготви комплекс от превантивни мерки, реално изпълними в конкретен времеви график. Превантивната програма трябва да предложи бързи и адекватни действия за борба с болестта по дивите свине, които ще бъдат разгледани на следващото заседание на Ловния съвет на 13 февруари\", допълни Добрев.Освен по-ниската цена за разрешителното за индивидуален лов на дива свиня, на заседанието бяха дебатирани и приети и други превантивни мерки за борба с болестта, предложени от БАБХ и ИАГ. Мерките предвиждат и промяна в ценоразписа за организиран ловен туризъм в страната - цените на отстреляни диви свине до една и до две години при индивидуален лов се намаляват с 50%.", "date": "2018.01.25", "title": "30 пъти по-ниска цената за индивидуално разрешително за лов на дива свиня"}
{"url": "https://news.bg/world/za-parvi-pat-ot-1975-g-sasht-izprashtat-samoletonosach-vav-vietnam.html", "text": "За първи път САЩ изпращат самолетоносач до Виетнам от 1975 г. Това разкри военното министерство на азиатската страна, информира \"Ройтерс\".Според агенцията това е голямо демонстриране на задълбочените военни връзки между бившите врагове преди повече от четири десетилетия.Информацията е съобщена по време на двудневната визита на военния министър на САЩ Джим Матис в Ханой.Самолетоносачът ще посети страната през март на централното пристанище Дананг, поясни ведомството в съобщение.Така за първи път американски самолетоносач ще акостира във Виетнам от края на Виетнамската война през 1975 г.Дипломати обявиха, че през последните месеци двете държави водят тайна военна дипломация.", "date": "2018.01.25", "title": "За първи път от 1975 г. САЩ изпращат самолетоносач във Виетнам"}
{"url": "https://news.bg/health/dostaviha-meditsinskite-izdeliya-za-lechenie-na-detsa-v-pirogov.html", "text": "Занапред в УМБАЛСМ \"Пирогов\" пациентите до 18-годишна възраст, при които се използват медицински изделия, чиято стойност покрива Център \"Фонд за лечение на деца\", отново ще получават адекватното и съвременно лечение, информираха от болничното заведение.Университетската многопрофилна болница за активно лечение и спешна медицина (УМБАЛСМ) \"Н. И. Пирогов\" успешно приключи процедурата по обществената поръчка за доставка на медицински изделия за нуждите на болницата при лечение на деца през Център \"Фонд за лечение на деца\".За всички деца, при които се използват медицински изделия, чиято стойност покрива Център \"Фонд за лечение на деца\", адекватно и съвременно лечение се осъществява в детските специалности - детска хирургия, детско изгаряне и възстановителна хирургия, детска травматология, детска неврохирургия, детска урология.Припомняме, едно от задължителните условия за лечение на пациенти през Център \"Фонд за лечение на деца\" е болницата, в която се осъществява лечението, да е осъществила процедура по Закона за обществените поръчки (ЗОП) за доставка на медицински изделия.", "date": "2018.01.25", "title": "Доставиха медицинските изделия за лечение на деца в \"Пирогов\""}
{"url": "https://news.bg/int-politics/izkustveniyat-intelekt-bil-razrushitelen-no-upravlyaem.html", "text": "Изкуственият интелект ще изглежда заплаха за просперитета и препитанието на мнозина, но правилното управление на изкуствения интелект е ключът към неговото приемане.Това коментира британският финансов министър Филип Хамънд по време на събитие на технологичния гигант Microsoft на Световния икономически форум в Давос.\"Нека да не създаваме едно поколение лудити (социално движение от 19 в. на английските производители на текстил, които протестират, често унищожавайки механизирани тъкачни станове, обявявайки се срещу промените, предизвикани от промишлената революция, б. р.) в 21 век, които смятат, че единственият шанс за оцеляване е да се противопоставят на промяната\", подчертал Хамънд, допълвайки, че изкуственият интелект ще засегне пазара на труда, неприкосновеността на личния живот и използването на технологии във войните, но изборът на хората трябва да се сведе до \"гледане навътре или навън\".Коментарите на британския финансов министър идват вследствие на обявленията на редица технологични гиганти за откриването на изследователски центрове за изкуствен интелект в цяла Европа.Google наскоро обяви, че компанията ще открие център за изкуствен интелект в Париж, докато \"Фейсбук\" обеща да инвестира в изкуствен интелект и да отвори хъбове за умения в Испания, Полша и Италия.", "date": "2018.01.25", "title": "Изкуственият интелект бил разрушителен, но управляем"}
{"url": "https://news.bg/world/shest-darzhavi-ot-yugoiztochna-aziya-s-pakt-za-borba-s-terorizma.html", "text": "Шест държави от Югоизточна Азия сключиха споразумение за споделяне на разузнавателна информация с цел борба с тероризма и подобряване сътрудничеството пред заплахите за сигурността, съобщава \"Ройтерс\".Анализатори твърдят, че договореностите показват, че държавите в региона преодоляват високото ниво на недоверие.Според инициативата \"Наши очи\" високопоставени военни представители на страните ще споделят информация за екстремистките организации на всеки две седмици и ще създадат обща база данни за терористите в региона.\"\", каза военният министър на Индонезия.Той добави, че сътрудничеството ще помогне регионът да не се превърне в \"Близкия изток\".Държавите конкретно ще си сътрудничат в борбата срещу тероризма и радикализма.Под пакта са се подписали Индонезия, Малайзия, Филипините, Сингапур, Тайланд и Бруней. Всичките държави са членки на АСЕАН.", "date": "2018.01.25", "title": "Шест държави от Югоизточна Азия с пакт за борба с тероризма"}
{"url": "https://news.bg/int-politics/sadat-na-es-zabrani-testove-za-seksualnost-za-tarseshti-ubezhishte-v-evropa.html", "text": "Върховният съд на ЕС реши, че психологическите тестове не трябва да се използват като основание да се отхвърлят искове за убежище от хора, бягащи от страни, където хомосексуализма е незаконна, съобщава БиБиСи.Тестовете за определяне на сексуалната ориентация на човек са противоречиви, но се използват при оценяване на молбите за убежище. Решението на Съда на ЕС е задължително във всички 28 държави-членки на съюза. Конкретното дело се отнася до нигериец, който е подал молба за убежище в Унгария през април 2015 г. Той обяснява, че се страхува от преследване в Нигерия заради това, че е гей.Стотици хомосексуалисти, които се страхуват от преследване в Африка, Близкия изток и Чечения търсят убежище в ЕС, коментира Европейската агенцията за права.Твърдението на нигериеца е отхвърлено, след като докладът на психолог не успява да потвърди хомосексуализма му. Съдът в Сегед, Унгария, сега трябва да преразгледа случая на база решението на Съда на ЕС. През декември 2014 г. Съдът на ЕС се произнесе по подобен случай в Холандия и установи, че тестовете за сексуална ориентация нарушават човешките права на търсещите убежище.В новото решение Съдът на Европейския съюз коментира, че \"някои форми на експертни доклади могат да се окажат полезни\" в такива случаи, но добавя, че такива доклади са засягат личното пространство на всяка една личност. Съответните държавни органите трябва да определят надеждността на твърденията на ищеца, допълват съдиите.През 2013 г. Съдът на ЕС решава, че може да бъде предоставено убежище в случаите, когато хора наистина са вкарвани в затвора за хомосексуализъм в родната си страна.Хомосексуализмът е незаконен в повечето африкански държави, включително в ключови съюзници на Запада като Уганда, Нигерия, Кения и Ботсвана.", "date": "2018.01.25", "title": "Съдът на ЕС забрани тестове за сексуалност за търсещи убежище в Европа"}
{"url": "https://news.bg/health/d-r-nenkov-vliyatelna-grupa-v-mz-gleda-na-patsientite-kato-na-200-leva.html", "text": "В здравната система има малка, но влиятелна група от хора, които гледат на пациентите като на ресурс за източване, \"като на двеста лева\". Това заяви бившият зам.-здравен министър Мирослав Ненков пред БНТ.Според Ненков, огромната част от колегията в здравната система си върши работата съвестно. Анестезиологът заяви, че здравеопазването навсякъде е скъпо и иска инвестиции.Живеем в условия на морален срив, но на хората, които са се впили като кърлежи в системата на здравеопазването, икономиите и оптималното лечение на пациентите не им говори нищо. Малка част от медицинската структура в България, но много влиятелна, гледа на пациента като на 200 лв.Според бившия служебен зам.-здравен министър хората, които гледат на пациентите като на касичка са много влиятелни, не се спират пред нищо. За тях морални стойности като чест, достойнство, запазване на човешкия живот и смисълът на здравната система да дарява здраве не съществува. \"Слава на Бога, огромна част от колегията си върши работата съвестно. Нашата система с тези си кривинки работи не зле за парите, които се инвестират в нея и които се открадват от нея\", каза Ненков.Здравеопазването у нас и по света е нещо много, много скъпо, каза д-р Мирослав Ненков. По думите му, тъй като е много скъпо, здравеопазването има императивни изисквания към себе си за определен обем инвестиции.Това е в случай, че обемът пари, с който разполагаме, се управлява добре. Според него, с тези правила дори и още 400 млн. лева да бъдат отпуснати на здравната система, отново няма да се изплатят дълговете на болниците. Причината е, че концепцията за типа здравеопазване предполага подобен недостиг.Здравнонеосигурените хора са две групи - едните са тези, които не могат да си платят здравните осигуровки, а другите са тези, които не искат да си платят здравните осигуровки, каза още д-р Ненков.\"Тези, които не могат да си платят здравните осигуровки пушат цигари и пият ракия - те могат да си платят осигуровките, нека не се заблуждаваме. Регистрираните хора в бюрата по труда, тези, които получават помощи, те лягат върху държавния бюджет. Ако пушиш цигари и пиеш ракия, няма никаква причина да не си плащаш здравните осигуровки. И този човек отива например в болницата в Козлодуй и от там не могат да го върнат. И тогава 1000 лв. за неговото лечение остават за сметка на тази болница. Тези 1000 лв. се покриват от потенциалния доход на моите колеги, сестри и санитари\", каза д-р Мирослав Ненков.По думите на д-р Ненков Здравната карта е обжалвана с юридически \"мурафет\". Тя би трябвало да каже на толкова население и толкова лекували се няма нужда от толкова болници. Как ще обясним със здравната карта, че мастит собственик на болница трябва да си затвори болницата в Пазарджик, например, от която изкарва 15 милиона на година, запита реторично д-р Ненков.Той даде и друг пример - можем да съберем три стари медикамента и да направим нов, а Здравната каса е задължена да ни го плати.Срещу електронизирането на системата има съпротива, която в момента е разпокъсана, заяви Мирослав Нанков. Според него няма механизъм да се отнеме лиценза на лекари и специалисти, които надписват лечения.Само 10% от операциите в България са безкръвни, а те щадят и пациента и скъпите консумативи, допълни д-р Мирослав Ненков.", "date": "2018.01.25", "title": "Д-р Ненков: Влиятелна група в МЗ гледа на пациентите \"като на 200 лева\""}
{"url": "https://news.bg/politics/organizatsiyata-na-sreshtata-es-turtsiya-obsadiha-borisov-i-erdogan.html", "text": "Премиерът Бойко Борисов разговаря с президента на Турция Реджеп Тайип Ердоган по телефона, съобщиха от Министерския съвет.Двамата обсъдиха организацията на срещата в България между лидерите на европейските институции и на Турция. Според Борисов такава среща може да помогне в нормализирането на диалога между ЕС и Турция, което е от взаимен интерес.Турският президент поздрави премиера с официалния старт на Българското председателство на Съвета и му пожела то да е успешно както за Съюза, така и за страните от региона.", "date": "2018.01.25", "title": "Организацията на срещата ЕС-Турция обсъдиха Борисов и Ердоган"}
{"url": "https://news.bg/society/hilyadi-koli-vlizat-v-pirin-na-den.html", "text": "Хиляди коли ежедневно се качват в Пирин, за да могат любителите на зимните спортове да стигнат до ски пистите. Само в рамките на два дни в планината са влезли над 4 500 автомобила, съобщи БНТ.Шокиращата статистика на колите, които влизат в парка, за да достигнат до пистите, е от справка от записите на видеокамерата на Дирекцията на националния парк, поставена на входа към планината.Шокиращият трафик към планината е отчетен в най-натоварените дни - почивните дни, когато любителите на зимните спортове са най-активни.Въпреки това обаче кметът на община Банско Георги Икономов е категоричен, че общината ще сезира за проблема Министерството на околната среда и водите за вредните емисии, които колите отделят в природата на националния парк. По думите му сметките на общината сочат, че за една година, включително и летния сезон, в природата на парк Пирин се изхвърлят над 14- 15 тона вредни емисии. \"Тези хиляди автомобили, които просто унищожават природата\", обясни кметът.До една седмица общината ще монтира още една камера, която ще бъда по-прецизна. Освен броя на колите, камерата ще следи и номерата на автомобилите.Икономов посочи и че към момента общината следи какъв е достъпът и трафикът на коли в националния парк на Полша \"Татрите\", както и на други места в Европа. По думите му на места в Европа се предприемат сериозни мерки за ограничаването на това замърсяване - има сериозни такси и винетки, които налагат ограничения за достъпа на колите до планините.\"Но за да създадем алтернативно решение, това означава, че втори кабинков лифт трябва да има по безспорен начин\", обобщи Икономов и добави за пореден път, че при построяването на втория кабинков лифт не се предвижда друго строителство и изсичането на вековни мури.", "date": "2018.01.25", "title": "Хиляди коли влизат в Пирин на ден"}
{"url": "https://news.bg/world/al-gor-tramp-ne-mozhe-da-spre-borbata-s-klimatichnite-promeni.html", "text": "Бившият вицепрезидент на САЩ Ал Гор заяви, че държавният глава на САЩ Доналд Тръмп не може да спре борбата срещу климатичните промени, пише \"Гардиън\".Гор участва в панел за климата в Давос, където се провежда ежегодният Световен икономически форум.Според Ал Гор в момента има силен импулс в борбата срещу климатичните изменения.Няколко губернатори на най-големите ни щати, стотици градове и хиляди американски компании уверяват, че САЩ не само ще изпълнят ангажиментите към Парижкото споразумение, но и ще положат повече усилия, допълни той.Гор обясни, че САЩ юридически не могат да напуснат Парижкото споразумение до следващите президентски избори в САЩ през 2020 г., добави той.", "date": "2018.01.25", "title": "Ал Гор: Тръмп не може да спре борбата с климатичните промени"}
{"url": "https://news.bg/comments/nikoy-ne-e-priyatel-na-kyurdite-osven-planinite.html", "text": "Появата на ДАЕШ беше голямо бедствие, което порази региона. Но крахът на тази ужасна организация припомни горчивата истина, че бедите за региона не започнаха с ДАЕШ, за да приключат с нея. Не е преувеличено да се каже, че ДАЕШ с варварските си кървави практики сформира димна завеса, която позволи на много сили да скрият истинските причини, които стоят зад стремежа им да проникнат на сирийската арена или да се намесят открито в нея. Отсъствието на ДАЕШ постави пред силите, които се разполагат свободно на сирийска земя, искат или не, един ясен въпрос: \"Какво правят в Сирия? И докога ще бъдат там? Какъв е истинският им план и дълбоките им цели? Това пише в своя редакционна статия саудитският ежедневник \"Аш-Шарк ал-Аусат\".Не е тайна, че Иран не се намеси в Сирия, за да се бори с ДАЕШ. И че Русия не се намеси в Сирия само за да премахне опасността ДАЕШ. Същото би могло да се каже и за американците, и за целия този конвой от чужди знамена, който се е дислоцирал на сирийска земя.И за сириеца, и за арабина изобщо, е болезнено да си представи Сирия като арена за уреждане на сметки във всевъзможни обявени или скрити войни. Както и да си представи, че някаква част от територията на Сирия и сирийския народ ще се превърнат просто в документи, които ще бъдат задвижвани от регионални или международни сили. Сирийската трагедия разкри крехкостта на тази страна, която преди разпалването на събитията в нея, беше образ на непристъпна за играчите от чужбина крепост. Тя разкри също и крехкостта на страните, заобикалящи Сирия, и техният стремеж да разсеят страховете си, резервирайки своите места в Сирия и разпалвайки алтернативни войни там.През последните месеци стана ясно, че развитието на ситуацията в Сирия разби предишните мечти на президента Реджеп Тайип Ердоган, сред които беше и тази да види Сирия без президента Башар ал-Асад. Руският президент Владимир Путин успя да превърне инцидента, при който руски бомбардировач беше свален от турска ракета, във възможност за подчиняване на сирийската политика на Турция. По този начин Турция се оказа партньор на Русия и Иран в преговорите за Сирия в Сочи, които са насочени главно към дерайлиране и заобикаляне на първоначалните мирни преговори, провеждащи се в Женева под егидата на ООН. От предишния пакет с мечти Ердоган запази една единствена и тя е да унищожи постигнатото от сирийските кюрди на границата със страната му. През последните месеци някои дипломати не се поколебаха да кажат, че Ердоган може да съжителства с иранско-руска Сирия, управлявана от Асад, но не би могъл да живее с кюрдски регион на границата със Сирия.Истината е, че развитието на нещата през последните три години остави кюрдите в смесица от мечти и илюзии. Те повярваха, че явната им роля в съпротивата на ДАЕШ в Ирак и Сирия, която им костваше хиляди убити и ранени, им е дала легитимност, каквато не са имали в предишните си битки за зачитане на праватa и стремежите си. Навярно са отишли твърде далеч в убеждението си, че ролята им в отпора на ДАЕШ им е дала един вид имунитет срещу наказателните кампании, които армиите на държавите от региона организират срещу тях всеки път, когато отказват да заемат отреденото им място на граждани втора ръка в рамките на една или друга държава. Вероятно ще останат разочаровани, че този който им предоставя оръжия за борба с ДАЕШ, ще бъде задължен да им предложи и чадър, за да ги защити от гнева на армии, които считат опасността ДАЕШ за временна, а рискът от кюрдите устойчив и вечен.Слагането на ръка върху региона на Африн от страна на турската армия и регионалните й съюзници ми напомни за думите, които многократно съм чувал през годините от сирийските и иракските кюрди едновременно, а именно, че: \"Никой не е приятел на кюрдите освен..... планините\". Разочарованието на сирийските кюрди ми напомни за разочарованието на иракските кюрди преди време от Америка, пише главният редактор на вестника.На 19 юни в. \"Аш-Шарк ал-Аусат\" публикува интервю на нашия колега Ибрахим Хамиди с бившия посланик на САЩ в Сирия Робърт Форд. \"Мисля, че това, което правим с кюрдите, е не само политически глупаво, но и неморално\", каза Форд. Американците са използвали кюрдите в продължение на много години по времето на Саддам Хюсеин. Смятате ли, че американците ще работят с Демократическия съюз и Отделите за защита на народа под някаква различна форма от това, което е правил с тях бившият държавен секретар на САЩ Хенри Кисинджър (когато ги е изоставил)? Честно. Това ми казаха американски представители. Сирийските кюрди правят най-голямата си грешка, като се доверяват на американците. \" Той подчерта, че Вашингтон не използва американските военни за защита на кюрдския регион в Сирия.Кюрдите винаги са разочаровани от това, на което са заложили. Много неща се променят, но тяхната позиция в кръга на губещите не се променя. Съществуват строги географски факти, които не се смекчават от падането на нечий режим или заминаването и идването на един или друг управляващ. След победата на иранската революция кюрдите се зарадваха, че шахът вече го няма. Покойният палестински лидер Ясер Арафат ги насърчи да се срещнат с ръководителите на революцията и им уреди среща. Хомейни посрещна високопоставената кюрдска делегация, която беше дошла да го поздрави. След поздравленията и комплиментите кюрдската делегация посочи трудното положение на иранските кюрди. Хомейни отговори, че проблемът няма да бъде поставен на дневен ред след промяната, която се е случила, защото \"революцията е ислямска и за всички, а не само за определени нации или раси\".Няма нужда от доказателства, че положението на кюрдите в Иран не се е променило. Нещо повече. Някои режими подкрепяха кюрдите извън границите си, като същевременно поддържаха политиката на заглушаване на кюрдите в рамките на собствените си държави. Подкрепата на сирийския режим за Абдуллах Йоджелан в борбата му срещу турските власти не накара Дамаск да промени политиката си към своите кюрди. Преди години Ердоган направи извънредно изявление от иракски Кюрдистан, заявявайки, че \"времето за пренебрегване на правата на кюрдите е приключило\". Днес турските сили напредват, за да създадат предпазен пояс, с цел да изтласкат кюрдите далече от границите си. Анкара забравя, че този вид победа над кюрдите не прави нищо друго, освен да създава нови сблъсъци при променящи се условия.Веднъж бившият иракски президент Джалал Талабани се опита да убеди външния министър на Садам Хюсеин Тарик Азиз, че кюрдите имат стари права в Киркук, които трябва да бъдат спазвани. Последва мълниеносен отговор: \"Нямате никакво право да плачете за Киркук, така както арабите оплакваха Андалусия хиляда години\". Чрез операцията в Африн (част от кюрдския планински регион) регионът става свидетел на нова глава в сирийската война. Не войните премахват причините за конфликт и не разкъсването на карти формира решение. След разгрома на ДАЕШ регионът е изправен пред по-сериозни и по-дълбоки конфликти. След месеци на наказание на иракските кюрди, ето че сега Турция наказва кюрдите в Сирия.\"Никой не е приятел на кюрдите освен... планините\".", "date": "2018.01.25", "title": "Никой не е приятел на кюрдите освен... планините"}
{"url": "https://news.bg/health/nad-400-uchilishta-u-nas-sa-v-gripna-vakantsiya.html", "text": "В България над 400 училища са преустановили учебния процес. Учебните заведения са в грипна ваканция заради епидемията.Поради висока заболеваемост в 404 училища в страната днес няма да има учебни занятия.На 25 и 26 януари 121 училища в област Стара Загора ще бъдат в грипна ваканция. В област Бургас 138 училища са в грипна ваканция до 29 януари. В Софийска област няма да има учебни занятия в 98 училища. В област Видин няма да учат в 17 училища.В област Хасково няма да има занятия в 14 училища - ОУ \"Христо Ботев\" - село Крепост, ОУ \"Васил Левски\" - село Ябълково, ОУ \"Д. Матевски\" - град Меричлери, ОУ \"Христо Смирненски\" в село Радиево и 10 училища в Димитровград.В област Габрово е обявена грипна ваканция за 6 училища - СУ \"М. Райкович\" и ПГИ \"Рачо Стоянов\" в град Дряново, ОУ \"Проф. П.Н.Райков\", СУ \"П.Р. Славейков\" и НГПИ \"Тревненска школа\" в град Трявна, както и ОУ \"В.Левски\" - село ПлачковциВ област Кюстендил до 26 януари няма да има занятия в 7 училища - ОУ\" Н. Вапцаров\", СУ \"Хр. Ботев\" и ПГ в гр. Бобов дол, ОУ \"Хр. Ботев\" - село Невестино, НУ \"Св. Св. Кирил и Методий\" в Раждавица, ОУ \"Хр. Павлович\" и СУ \"Св. Климент Охридски\" в град Дупница.Няма да има занятия и в ОУ \"П.К.Яворов\" и ОУ \"Св.Св. Кирил и Методий\" в гр. Стралджа, област Ямбол, и в СУ \"Св. св. Кирил и Методий\" в град Криводол, област Враца.", "date": "2018.01.25", "title": "Над 400 училища у нас са в грипна ваканция"}
{"url": "https://news.bg/politics/podzemen-kadastar-za-vik-podgotvyat-v-regionalnoto-ministerstvo.html", "text": "От регионалното министерство подготвят подземен кадастър за ВиК, съобщиха от Министерството на регионалното развитие и благоустройство. Това е част от новия Закон за водоснабдяване и канализация.Една от социалните мерки, които се предлагат в Закона, е гарантиране на минимално водно количество до 50 л вода на ден за човек. Това количество е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден.Обсъжданото количество е 1,5 куб. м на месец с цена от 1 лв./куб. м. То е за хората, които са социално уязвими. Разликата до определената от съответния ВиК оператор цена ще се субсидира от държавния бюджет, се предвижда в проектозакона за водоснабдяване и канализация.Проектът предвижда доставката, монтажът и пломбирането на водомер в полза на уязвими лица да се извършва от ВиК оператора, а разходите да му се възстановяват от държавния бюджет като част от изплащаната му субсидия.Като мярка за защита на уязвимите потребители и/или ползватели да се осъществяват чрез взаимодействие между създаден със Закона за ВиК Фонд и ВиК операторите.Информация за лицата, попадащи в обхвата на групите уязвими потребители, ще бъде подавана на Фонда от Агенцията за социално подпомагане.Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. От 25 януари 2018 г. започва едномесечната обществена консултация за изготвяне на законопроекта.С новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите.Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права.По време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, които променят границите на обособените територии или броя на ВиК операторите, начинът на управление на активите и др.", "date": "2018.01.25", "title": "Подземен кадастър за ВиК подготвят в регионалното министерство"}
{"url": "https://news.bg/politics/zaharieva-uspokoyava-che-istanbulskata-konventsiya-nyama-da-promeni-obichaite.html", "text": "Отново за широк дебат за Истанбулската конвенция настоя в кулоарите на парламента външният министър Екатерина Захариева.Тя поиска да се чуе позицията на жертвите на насилие. За идеята на червените за референдум, тя изтъкна: \"Може би референдумът трябва да е за и против домашното насилие, защото за това става въпрос в конвенцията\". Оценявам становището на Светия Синод, подчерта първият ни дипломат, но поиска да се чуят и останалите гледни точки.Конвенцията била част от международното право. Нищо няма да стане, ако не бъде ратифицирана, обясни Захариева и посочи, че нищо драматично нямало да стане, ако не я приемем.Такъв ход щял да покаже, че само на думи искаме да сме част от европейските ценности. Трябвало да покажем къде искаме да стоим - до държавите, които в най-висока степен защитават жените и децата от насилие или сред тези, които могат да правят компромис с това. Не се бърза с ратификацията, изтъкна външният министър. Никой не иска да променя традициите, увери Екатерина Захариева. Част от традициите обаче не е насилието над жени и момичета. Конвенцията искала да ни научи, че насилието не е нормално явление.Припомняме, вчера спряха ратификацията на Истанбулската конвенция. Парламентарната комисия по въпросите на младежта и спорта се обяви против Конвенцията. При гласуването резултатът за отхвърляне на документа беше спорен. Против документа гласуваха 10 души, а \"за\" 9. Решаващият глас изненадващо беше на депутата от ГЕРБ Георги Марков.Правната комисия отложи дебатите за Истанбулската конвенция. Това беше предложено от БСП. Червените се мотивираха със сериозното разделение в обществото, което документът предизвика.Истанбулската конвенция бе приета нееднозначно у нас. Съмнения предизвикват дефиницията за пол и стереотипите, свързани с него, както и спекулациите, че ще бъдат признати \"трети пол\" и гей браковете.ратификацията на документа и видя в нея \"духовна смърт\". Мнението на православната църква бе припознато и от католическата църква у нас. Мюфтийството също изтъкна, че От БСП предложиха идеята да се организира референдум по въпроса за ратифицирането на Истанбулската конвенция. Левицата остава против приемането на документа. Патриотите също се обявиха против ратификацията му.", "date": "2018.01.25", "title": "Захариева успокоява, че Истанбулската конвенция няма да промени обичаите"}
{"url": "https://news.bg/regions/do-15-chasa-dvizhenieto-pri-224-km-po-am-trakiya-e-v-edna-lenta.html", "text": "До 15:00 часа в четвъртък, 25 януари, движението по АМ \"Тракия\" при км 224 в посока София, ще бъде в една лента, съобщиха от АПИ.Причина за промяната е ремонт на мантинела. Движението в района се регулира от сигнална и светофарна уредба.", "date": "2018.01.25", "title": "До 15 часа движението при 224 км по АМ \"Тракия\" е в една лента"}
{"url": "https://news.bg/politics/ne-sme-debili-znaem-kakvo-e-zhena-izbuhna-georgi-markov.html", "text": "Герберът Георги Марков е против въвеждането на термина \"социален пол\". Нито институциите, нито българите имат нужда някой да им казва какво е пол, обясни той в кулоарите на парламента.Всички знаят какво е жена, всички знаят какво е пол, не сме дебили, заяви депутатът. По мнението му страната ни е в челните позиции по борба с домашното насилие. В развитите европейски държави имало такова насилие, че и конвенцията не могла да го предотврати. У нас пред храм паметник \"Свети Александър Невски\" , по думите му, не е имало насилие над жени с късане на сутиените им , а такъв случай на масово женско насилие се е случило пред Кьолнската катедрала. Той припомни и скритото насилие в германски градове.Нашите сили на реда щели да ступат ислямистите, както се изрази Георги Марков. Аз съм срещу неолибераланите идиотщини, коментира той. Благодаря на Бойко Борисов, че не се опита да ме натиска, похвали се той, че лидерът на ГЕРБ уважил волята му в комисия да гласува срещу конвенцията.Припомняме, гласът \"против\" Истанбулската конвенция на Георги Марков беше ключовият за решението на Парламентарната комисия по въпросите на младежта и спорта. При гласуването резултатът за отхвърляне на документа беше спорен. Против документа гласуваха 10 души, а \"за\" 9. Правната комисия пък отложи дебатите за Истанбулската конвенция. Това беше предложено от БСП. Червените се мотивираха със сериозното разделение в обществото, което документът предизвика.", "date": "2018.01.25", "title": "Не сме дебили, знаем какво е жена, избухна Георги Марков"}
{"url": "https://news.bg/economics/30-poveche-patnitsi-sa-preminali-prez-letishte-sofiya-za-2017-g.html", "text": "Над 30% е ръстът на пътниците през 2017 г. на летище София, отчитат от столичния аеродрум.Като рекордна в историята на столичното летище определят изминалата 2017 г. Обслужените пътници през периода са почти шест милиона и половина (6 490 096). Това е ръст от 30,3% на годишна база.Забележителен е фактът, че рекордно увеличение по отношение на пътниците отбелязва и всеки един месец от изминалата година. През Терминал 1 са преминали 36% от всички пътници, а през Терминал 2 - 64%.Най-силни месеци за брой обслужени пътници са юли, август и септември с над 600 хиляди пътуващи във всеки един от тях. Десетте най-предпочитани дестинации през изтеклата година са: Лондон, Милано, Варна, Рим, Амстердам, Брюксел, Мадрид, Тел Авив, Франкфурт, Мюнхен, отбелязват от летище София.Увеличение от 11,3% се наблюдава и в броя на полетите за 2017 г. През изминалата година са излетели и кацнали общо 57 670 самолети.Броят на обработените товарни и пощенски пратки е сходен с предходната година и възлизат на 21 хиляди тона на годишна база.Зимното разписание на летище София 2017/2018 г. предлага избор от над 20 авиокомпании. Те изпълняват директни полети до 63 дестинации в Европа и Близкия Изток, поясниха от аерогара София.", "date": "2018.01.25", "title": "30% повече пътници са преминали през летище София за 2017 г."}
{"url": "https://news.bg/tourism/ministerstvo-na-turizma-proveryava-vsichki-oferti-za-nastanyavane-v-booking.html", "text": "Министерството на туризма ще проверява дали всички места за настаняване в Booking са регистрирани по Закона за туризма. Това съобщи министърът на туризма Николина Ангелкова, която проведе работна среща с директора на \"Публични дейности\" към Booking.com Петер Лохбийлер на Световния икономически форум в швейцарския град Давос.От срещата стана ясно още, че Ангелкова и Лохбийлер са се договорили взаимно да бъде предоставяна информация за нелоялна конкуренция.Booking е една от най-успешните платформи за намиране и резервиране на налични хотели и места за престой. Според Ангелокова в България има 10 000 места за настаняване, които са регистрирани в онлайн платформата. Сайтът помагал на бизнеса да предлага продуктите си, а на потребителите да търсят и избират лесно и удобно къде да отседнат, разчитайки на винаги коректна информация по думите на министъра. В тази връзка Лохбийлер изказа надежда, че в бъдеще може да се коментират съвместни проекти, които да стимулират развитието на туристическия сектор у нас и да повишат разпознаваемостта на България като дестинация, предлагаща висококачествен туристически продукт.Двамата обсъдиха още възможностите за инвестиции в България. Министър Ангелкова представи на събеседника си изгодните условия за вложения в сектор туризъм, които страната ни предлага. Важно предимство на България в тази сфера е ниският данък.", "date": "2018.01.25", "title": "Министерство на туризма проверява всички оферти за настаняване в Booking"}
{"url": "https://news.bg/economics/protest-blokira-po-obyad-mezhdunarodniya-pat-za-gartsiya.html", "text": "Фермерски протест ще блокира по обяд международния път за Гърция, на разклона, известен като спирка Джебел. Организаторите са уведомили институциите, съобщи БНР.Протестите на фермерите от Източните Родопи са заради ниските изкупни цени на млякото и неизплащане на субсидии.Фермерите искат отмяна на Наредба 3 на Министерството на земеделието, която определя годишното количество мляко от крава, за да се получат субсидии.Исканите количества за планинските крави е тон и половина, а за полупланинските - 2 тона. Според стопаните, това изискване не е изпълнимо.Нашите животни са родопски животни. Ние нямаме такъв млеконадой, който да е от някакви елитни крави или други животни такива, които дават по 30-40 литра мляко на ден. След като не успеем да ги изпълним тези литри, и ни санкционират от директните плащания. Няма субсидии, обясни Валентин Славчев от Стачния комитет.Фермерите имат проблеми и с изкупуването на млякото. \"Мандрите са запълнени със стока и не го искат. Търсим друга мандра, ще го даваме на ишлеме. Другият вариант е реката\", недоволстват собствениците на крави.За днешния протест на фермерите са уведомени институциите. Те ще се съберат край спирка \"Джебел\", а точно в 12.00 часа ще блокират международния път за Гърция през прохода Маказа.", "date": "2018.01.25", "title": "Протест блокира по обяд международния път за Гърция"}
{"url": "https://news.bg/politics/gerb-diagnostitsiraha-chervenite-s-dementsiya-i-amneziya.html", "text": "ГЕРБ иска допълнителни дискусии за Истанбулската конвенция. Не разбираме защо БСП имат двойно поведение, недоумява Цветан Цветанов идеите на левицата за референдум по темата.Обществото много сериозно е подведено за Истанбулската конвенция, заяви той на брифинг в НС. Все пак герберите са съгласни, че трябва да има по-обстойно запознаване с текстовете на конвенцията. Според Цветанов няма човек у нас, който да иска да не се борим с насилието над жени и деца.Един милион са жените в България, които са изпитали това насилие, изтъкна Цветанов. Трябва да говорим за това по същество, допълни той. Жертвите са твърде много, притеснен е заместник-председателят на ГЕРБ. Партията ще направи допълнителни срещи и дискусии.Десислава Атанасова захапа яростно левицата за лицемерието й в политиката. Тя припомни, че преди време столетницата е провеждала дискусии за конвенцията и е защитавала текстовете.Лично Корнелия Нинова е заявила подкрепата си за Истанбулската конвенция. Двоен аршин за БСП винаги е имало, подчерта Атанасова. Тя обвини червените в амнезия и деменция за диаметрално противоположните си позиции за конвенцията.Партията на Бойко Борисов пък имала категорична воля да се пребори с насилието над жени и деца с европейски и световни стандарти. Герберите са готови за разяснителна кампания за истинския смисъл на конвенцията. Не е ясно с колко време ще бъде отложено приемането на конвенцията, но от ГЕРБ се надяват, че до края на председателството тя ще мине през пленарна зала.Припомняме, по-рано днес Георги Марков -единствения депутат от ГЕРБ, който гласува против ратифицирането на Истанбулската конвенция в Парламентарната комисия по въпросите на младежта и спорта - благодари на премиерът Борисов, че не му е наложен никакъв натиск. ", "date": "2018.01.25", "title": "ГЕРБ диагностицираха червените с деменция и амнезия"}
{"url": "https://news.bg/int-politics/severna-koreya-sas-senzatsionen-apel-za-obedinenie-s-yuzhna-koreya.html", "text": "Северна Корея излезе с апел, призовавайки \"всички корейци у нас и в чужбина\" да подобрят отношенията между Пхенян и Сеул и да \"постигнат пробив за независимо обединение\", съобщават държавните севернокорейски медии.Изявлението беше направено на съвместна конференция на правителството, политически партии и организации и представлява рядко обръщение към целия Корейски полуостров.Пхенян призова за смекчаване на военното напрежение и за създаване на мирен климат с Южна Корея, както и за отхвърляне на всички \"враждебни действия и военни ходове, които влошават ситуацията\".В допълнение към мирните преговори, Северна Корея иска да насърчи контактите, свободното пътуване, сътрудничеството и обмена с южната си съседка и да \"демонстрира желанието на страната за независимо обединение на света\".Изявлението следва сближаването между двете страни, което започна през миналата година и доведе до решението Северна Корея да вземе участие в Зимните олимпийски игри в Южна Корея през февруари.", "date": "2018.01.25", "title": "Северна Корея със сензационен апел за обединение с Южна Корея"}
{"url": "https://news.bg/finance/oshte-sedmitsa-za-5-otstapka-ot-danaka-varhu-dohodite-podseshta-nap.html", "text": "Започна последната седмица, в която гражданите могат да получат 5% отстъпка за онлайн подаване на декларация за облагането на доходите. Националната агенция за приходите (НАП) изпрати до 174 000 клиенти напомняме по електронна поща, че срокът за ползване на отстъпката изтича на 31 януари.Електронни писма получиха всички клиенти на НАП, които са декларирали електронен адрес пред НАП и са подали декларации за облагане на доходи през миналата година.В имейлите приходната агенция уведомява гражданите и за променения ред за ползването на отстъпката при подаване на годишната данъчна декларация за облагане на доходите на физическите лица през тази година.Физическите лица, клиенти на НАП, които са подали данъчна декларация за миналата година, могат да ползват 5% отстъпка върху данъка за довнасяне по годишната си данъчна декларация, но не повече от 500 лв., ако подадат декларация по електронен път до 31 януари 2018 година.Допълнително условие за ползване на отстъпката е гражданите да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне до 31 януари 2018 г. Най-бързо и лесно по интернет декларация се подава с персонален идентификационен код.Срокът за подаването на декларациите за облагане на доходите e 30 април 2018 г.Информация за попълване и подаване на данъчни и осигурителни декларации и внасяне на суми към бюджета може да се получи на телефона или сайта на НАП.", "date": "2018.01.25", "title": "Още седмица за 5% отстъпка от данъка върху доходите, подсеща НАП"}
{"url": "https://news.bg/disasters/vlak-deraylira-kray-milano-ima-zaginali-i-tezhko-raneni.html", "text": "Най-малко трима души са загинали, а други 10 души са били откарани в болница в критично състояние при катастрофа на влак край италианския град Милано, съобщават италианските медии.Други 10 души са със сериозни наранявания, но са без опасност за живота.Влакът е пътувал от Кремона за Милано, като е дерайлирал между Милано и Венеция тази сутрин, уточниха от железопътната компания \"Тренорд\".Линейки и спасителни екипи са пристигнали на мястото в околностите на град Пиолтело. Местните власти обявиха закъснения на влаковите услуги.Някои медии уточняват, че до 100 души са получили леки наранявания, като всички те са пътници във влака.Италианска телевизия показа кадри от мястото, на които може да се видят големите поражения по вагоните.Инцидентът е станал по време на час пик за движението тази сутрин, спирайки движението на влаковете към и от финансовата столица на Италия в продължение на часове. \"Тренорд\", регионалната железопътна компания, обслужваща областта Ломбардия, беше критикувана заради честите закъснения и други проблеми.  ", "date": "2018.01.25", "title": "Влак дерайлира край Милано, има загинали и тежко ранени"}
{"url": "https://news.bg/regions/da-ima-i-stroitelna-politsiya-predlaga-kmetat-na-stolichniya-kv-mladost.html", "text": "Кметът на столичния район \"Младост\" Десислава Иванчева, която бе блъскана на строителен обект, не е влизала в частна собственост по време на проверката. Това заяви Иванчева пред bTV по повод скандала при нейната среднощна проверка на строителния обект на турска фирма.Иванчева съобщи, че улицата, по която се е движила, е публична общинска собственост, и няма нарушение. Тя е отишла на проверка след сигнал на гражданин за строителни дейности през нощта.Иванчева предложи да се направи строителна полиция, каквато съществува в Германия. \"При сигнал на граждани веднага се проверява и веднага се санкционира\", уточни кметът на район \"Младост\".\"Трябва да имат линеен график, но нямат. Не е представен и инструктаж за работа на хората на обекта. Изпратили сме Инспекцията по труда да констатира дали хората, които са работили, са имали заповед (за работа през нощта - б.р.)\", уточни районният кмет нередностите на турската фирма, която строи и през нощта.Иванчева подчерта, че към нея е отправена и вербална агресия от трима мъже. \"Още като слязох от колата, се легитимирах с личната карта\", каза Десислава Иванчева.", "date": "2018.01.25", "title": "Да има и строителна полиция, предлага кметът на столичния кв. \"Младост\" "}
{"url": "https://news.bg/world/orazhiyata-za-masovo-unishtozhenie-i-promenite-v-klimata-nay-golemite-zaplahi-za-sveta-prez-sledvashtite-10-g.html", "text": "Оръжията за масово унищожение и екстремните метеорологични явления са основните заплахи за планетата през следващите 10 г.Това става ясно от доклада за глобалните рискове за 2018 г., представен на тазгодишния Световен икономически форум в Давос.В петицата повечето от заплахите са свързани с климатичните промени.На трето място като най-голяма заплаха се посочват природните бедствия, а на четвърто е безпомощност на човека да смекчи климатичните изменения и да се адаптира. На пето място се посочва надвисващата криза с недостиг на питейна вода.Преди няколко дни съобщихме, че южноафриканският град Кейптаун може да се превърне в първото голямо населено място в света, което може да остане без вода.Като други заплахи за човечеството се посочват липсата на храна; алгоритми, които могат да блокират интернет; прекратяване на търговията, както я познаваме; изкривяване на демокрацията и все по-голяма политическа поляризация; изчезване на рибата; друга голяма финансова криза в света; нарастване на неравенството; война без правила и други.", "date": "2018.01.25", "title": "Оръжията за масово унищожение и промените в климата – най-големите заплахи за света през следващите 10 г. "}
{"url": "https://news.bg/world/nay-malko-40-sa-zaginalite-pri-atakata-v-hotela-v-kabul.html", "text": "Най-малко 40 души са загинали при атаката срещу луксозния хотел \"Интерконтинентал\" в афганистанската столица Кабул през уикенда, съобщава АФП.Двойно повече са загиналите при атаката в сравнение с представената от афганистанските власти информация през последните дни.Говорител на здравното министерство съобщи пред АФП, че окончателният брой на загиналите (сред афганистанците) в хотела е 25 души.Не знаем за загиналите чужденци, поясни говорителят и добави, че 12 афганистанци са ранени.Потвърдено е, че 15 чужденци са убити при атаката в събота вечерта. Така броят на загиналите е достигнал до 40 души.Първоначално афганистански представители съобщиха, че 22 души са убити при клането, като повечето са чужденци.Разследващите все още се опитват да установят как екстремистите са успели да преминат през охраната на хотела.", "date": "2018.01.25", "title": "Най-малко 40 са загиналите при атаката в хотела в Кабул"}
{"url": "https://news.bg/finance/nap-zatvarya-7-obekta-na-bansko-i-5-na-borovets.html", "text": "Седем обекта в Банско и пет на Боровец имат издадени заповеди за налагане на принудителната административна мярка \"Запечатване на обект\", съобщиха от Националната агенция по приходите (НАП).Заповедите за запечатване са издадени след започналата в началото на годината зимна кампания в туристическите центрове. При направените над 750 проверки в курортния град и 140 в комплекс Боровец са установени общо 45 нарушения.Няма установен нито един опит за смяна на собствеността на обектите, при които е приключила процедурата по запечатване, с цел да се избегне мярката.Според директора на НАП-София Илияна Христова има тенденция за стабилна промяна във фискалната култура и финансовата дисциплина.Инспекторите на Агенцията ще запечатат и общо 10 обекта в Гоце Делчев, Разлог и Сандански и два в Самоков. При десетки търговци е започнало целодневно наблюдение с физическо присъствие на инспекторите от столичната дирекция на НАП, като се следи и за спазване на трудовото законодателство.Целта на наблюдението е да се сравняват оборотите, отчитани за минали периоди, с регистрираните по време на проверката и при съществени различия фирмите да бъдат предлагани за пълна ревизия. Ежедневно в курортите обикалят патрулни двойки, които съблюдават за коректното поведение на търговците и са в тяхна помощ за съвет при работа с фискалните устройства.В проверките участват и служители на МВР. Тяхната активна намеса се е наложила при две проверки. Едната е в хотел в Банско и една в търговски обект в село Баня.При предстоящите състезания за кръг от световна купа по сноуборд данъчните ще наблюдават денонощно обектите, които предлагат храни, напитки и услуги на пистите", "date": "2018.01.25", "title": "НАП затваря 7 обекта на Банско и 5 на Боровец"}
{"url": "https://news.bg/regions/stolichniyat-obshtinski-savet-obsadi-byudzheta-za-2018-g.html", "text": "Столичният общински съвет обсъди бюджета на общината за 2018 г.След представянето му Калоян Паргов, общински съветник от БСП, направи изказване, с което разкритикува разпределението на бюджета и политиката на ГЕРБ. Припомняме, че общинските съветници от БСП предложиха свой алтернативен бюджет.Политическа група 5 в СОС прочете декларация, с която заявява, че няма да участва в дискусията и гласуването на столичния бюджет. От ПГ% разкритикуваха начина, по който отново се изготвя, предлага и съответно приема бюджета - без обсъждане в комисиите и с реалното участие на общински съветници, както беше предложено от тях.Петимата общински съветници - Иван Велков, Симеон Славчев, Стоян Александров, Светослав Витков и Венци Мицов напуснаха заседанието.От ДСБ и коалицията \"Сердика\" (АБВ и Български социалдемократи) разкритикуваха увеличаването на разходите и разпределението им, като те не приемат и алтернативния бюджет, предложен от социалистите.Зам.-председателят на СОС от БСП Милка Христова определи бюджетът на управляващите за 2018 г. като провал. Тя уточни, че най-голям е провалът в усвояването на европейски средства - само 29%. \"София повтаря модела, който в момента е в държавата, обясни тя. - Цялата държава през 2017-а има сериозен проблем по отношение на усвояването на европейски средства. Това означава, че има огромна липса на административен капацитет за усвояване на фондовете. Освен това, не е добре направена конкурсната документация. Има явно класиране на не най-добрите кандидати, което води до многократни съдебни обжалвания и до невъзможност да бъдат започнати обекти, както и невъзможност за подготвяне на техническа документация\", каза тя.Проектобюджетът на София за настоящата година е 1,549 млрд. лв. - с 220 млн. лв повече от средствата за миналата година.Първоначално от \"Московска\" 33 бяха заложили средства на стойност 1,433 млрд. лв., но заради преходния остатък и прогнозирано повишаване на собствените приходите, парите за 2018 г. бяха допълнени с още над 100 млн.лв.С 58 млн. лв. са повишени средствата за поддържане и изграждане на уличната инфраструктура, за образование - с 18 млн. лв., за здравеопазване - с 4,8 млн. лв. и за социални дейности - с 4 млн. лв.Над 124 млн. лв. са заделени за ремонти на булеварди, улици и трамваен път. 37 млн. лв. ще отидат само за реконструкцията на квартални улици. Най-основният ремонт, който е планиран тази година е реконструкцията на ул. \"Граф Игнатиев\".135 млн. лв. ще бъдат дадени за закупуването на 142 автобуса на природен газ и 20 електробуса. Предвиждат се и 13 нови трамвая на стойност 35,6 млн.лв.Кметът на София обяви, че ще започне и строителството на първите детски градини в \"Манастирски ливади\", \"Кръстова вада\" и Курило, район \"Нови Искър\". Строителство на нови сгради и физкултурни салони към съществуващи детски градини ще започне в кваралите \"Павлово\", \"Княжево\" и районите \"Витоша\".На заседанието ще бъдат разгледани и дългоочакваният план за действие за дни с високи нива на вредни емисии във въздуха и новото споразумение в договора за концесия на \"Софийска вода\".Фандъкова коментира пред БНР и че т. нар. \"зелени билети\" вече са готови. Те ще се продават в столицата, когато нивата на замърсяване са по-сериозно. По думите ѝ един зелен билет ще струва 1 лв. и ще може да се използва за целия ден на закупуването му и за всички линии на градския транспорт в столицата. Фандъкова посочи и че в тези дни ще се забранява движението на автомобили по някои улици на центъра на София.Столичният общински съвет (СОС) прие бюджета на София за 2018 г. Решението беше взето с 42 гласа \"за\" и 14 \"против\".", "date": "2018.01.25", "title": "Столичният общински съвет обсъди бюджета за 2018 г."}
{"url": "https://news.bg/world/136-godini-ot-rozhdenieto-na-virdzhiniya-ulf.html", "text": "Днес се навършват 136 години от рождението на британската писателка Вирджиния Улф, чието рождено име е Аделайн Вирджиния Стивън.Тя е известна като романистка, есеистка, авторка на разкази, издателка, феминистка. Смятана е за една от най-значимите фигури в литературата на модернизма във Великобритания през 20 век.Между Първата и Втората световна война Вирджиния Улф заема специално място в лондонското литературно общество и е член на Кръга Блумсбъри.Между най-известните ѝ творби са романите \"Мисис Далауей\", \"Към фара\", \"Орландо\", както и монографичното есе \"Собствена стая\" със знаменитата сентенция \"Една жена трябва да има пари и собствена стая, ако иска да пише проза\".Вирджиния е едва на 13 години, когато майка ѝ внезапно умира през 1895. Вирджиния страда много, а две години по-късно, когато умира и сестра ѝ Стела, започват нейните нервни кризи. Смъртта на баща ѝ през 1904 е причина за най-страшната ѝ от тях и Вирджиния дори прекарва известно време в клиника.Смята се, че Вирджиния е страдала от биполярно разстройство - болест, оставила отпечатък върху работата ѝ, във връзките ѝ с хората, в живота ѝ и е най-вероятната основна причина за самоубийството ѝ.По време на обучението си в Лондонския и Кеймбриджкия Кингс колидж, Улф се запознава с Литън Стрейчи, Клайв Бел, Саксън Сидни-Търнър, Дънкан Грант и Ленард Улф, като всички те заедно формират ядрото на интелектуалния кръг, познат като Кръга Блумсбъри. Това е влиятелна група от литератори и хора на изкуството, които оспорват твърдо установените във викторианското общество понятия за благоприличие.Вирджиния Стивън се омъжва за писателя Ленард Улф през 1912, наричайки го по време на годежа на шега \"беден евреин\". Двамата са съмишленици, имат невероятно силна връзка помежду си и си сътрудничат в професионално отношение, основавайки през 1917 издателството \"Хогарт прес\". Там се отпечатват повечето творби на Улф.През 1922 г. Вирджиния среща Виктория Саквил-Уест (по-известна като Вита). След малко несигурно начало двете започват любовна връзка, която продължава почти 10 години. Улф описва Вита в \"Орландо\", фантастичен биографичен очерк, в който животът на главния герой протича в рамките на три века. Любопитното е, че въпросният главен герой е ту мъж, ту жена. Дори след като връзката им приключва, приятелството между Улф и Вита продължава до смъртта на писателката през 1941 г.След завършването на последния си роман \"Между действията\" Улф изпада в депресия. Войната, разрушаването на дома ѝ в Лондон, както и хладният прием на написаната от нея биография на нейния приятел Роджър Фрай влошават състоянието ѝ до такава степен, че тя не е в състояние да пише повече.На 59 години, Вирджиния слага край на живота си, като пълни джобовете си с камъни и се потапя във водите на река Оуз, която тече близо до дома ѝ.Преди самоубийството си тя оставя трогателна прощална бележка до съпруга си. ()", "date": "2018.01.25", "title": "136 години от рождението на Вирджиния Улф"}
{"url": "https://news.bg/weather/studeno-no-pochti-tiho.html", "text": "Времето в четвъртък ще остане студено, но ще бъде почти тихо.На много места ще се наблюдават температурни инверсии и ще се образува инверсионна облачност или мъгла.В часовете около обяд облачността постепенно ще се разкъсва.В планините ще бъде слънчево.Максималните температури ще варират от -1 до 4 градуса. Минималните са между -11 и -4 градуса.", "date": "2018.01.25", "title": "Студено, но почти тихо"}
{"url": "https://news.bg/press/obarkvane-v-parlamenta-po-istanbulskata-konventsiya-godishninata-na-radev-pohvali-za-bsp-i-oplakvaniya-ot-gerb.html", "text": "Споровете около Истанбулската конвенция са сред водещите теми на всекидневниците.\"Истанбулската конвенция не мина първото си изпитание пред две парламентарни комисии. Първо комисията по младежта и спорта отхвърли ратифицирането на документа с десет гласа \"против\" и девет гласа \"за\", като решаващ е бил гласът на Георги Марков от ГЕРБ, който не е подкрепил конвенцията, научи \"Дневник\". Темата не е била в дневния ред на комисията и най-вероятно е била обсъдена в точка \"Разни\". След това правната комисия реши да изключи от дневния си ред разглеждането на ратифицирането на документа. Това се случи с гласовете на БСП, Обединени патриоти и \"Воля\", които събраха десет гласа от присъстващи и отсъстващи депутати, които са казали позицията си пред съпартийците си. Против отпадането от дневния ред бяха осем от ГЕРБ, като съпартиецът им Йорданка Фикирлийска гласува \"въздържал се\". По време на гласуването на дневния ред отсъстваха депутатите от ДПС. По-късно на заседанието дойде Хамид Хамид. Засега партията на Мустафа Карадайъ не са заявявали ясна позиция за конвенцията. Аргументите на левицата за отпадане на точката от дневния ред бяха, че обществото е разделено в позициите си за ратифициране на документа и се нуждае от още дебати. Освен това не е направена оценка на въздействие върху законодателството от приемането на конвенцията. Пенчо Милков от БСП призова към проявяване на мъдрост и отлагане на разглеждането на документа. Емил Димитров-Ревизоро от \"Обединени патриоти\" заяви, че конвенцията е била подписана преди много години и нямало причина да се бърза толкова с ратификацията ѝ, \"за да не се излагаме пред чужденците\". Той изрази неодобрението си, че темата е била вкарана в днешния дневен ред на правната комисия вчера. Председателят на комисията Данаил Кирилов от ГЕРБ пък му отговори, че не вижда някакви особености по узаконяването на конвенцията. По-късно през деня стана известно, че външната комисия в парламента е подкрепила ратифицирането на Конвенцията с десет гласа \"за\" на ГЕРБ и ДПС. Против са гласували седем депутати от БСП и Обединени патриоти, а един народен представител от \"Воля\" е бил \"въздържал се\"...\" - в. \"Дневник\".\"Външната комисия в Народното събрание прие Истанбулската конвенция, напук на Комисията по младежта, която я отхвърли, и Правната, която отложи гледането й. \"За\" бяха 10-има, 7 - против, а един се въздържа, но имаше спор между председателката на комисията Джема Грозданова и БСП. Вследствие на него не са били зачетени отрицателните гласове на трима отсъстващи депутати, оставили пълномощни на колегите си. Така при гласуването не е бил зачетен гласът на шефа на ПГ на ОП Волен Сидеров \"против\" конвенцията, както и двата гласа \"против\" на Тома Томов и Иво Христов от БСП. Ако пълномощните бяха признати, конвенцията нямаше да мине и през тази комисия. Резерви изразиха и депутати от ГЕРБ, които обясниха, че произхождат от традиционни християнски семейства и документът ги смущава.\" - в. \"Стандарт\".\"ПГ на \"БСП за България\" поиска спиране на гледането на Истанбулската конвенция в Народното събрание и референдум \"за\" и \"против\" нея. Това каза лидерът на БСП Корнелия Нинова по време на брифинг в Народното събрание, предаде \"Фокус\". Нинова поиска истинска обществена дискусия. Тя добави, че към конвенцията не е приложен допълнителен доклад, който да каже какви закони трябва да се променят тя. Внасяме подписи за провеждане на референдум по Истанбулската конвенция - само народът може да каже своето мнение по създалата се ситуация\", заяви Нинова. Нинова заяви, че необходимите подписи ще бъдат внесени в деловодството на Народното събрание в утрешния ден. Лидерът на БСП заяви, че партията предлага въпросът на референдума да бъде \"За\" или против\" сте ратификацията на Истанбулскака конвенция?\". Нинова заяви, че ако управляващите бързат и настояват и тази ратификация бъде направена, то тогава народът няма да може да се произнесе...\" - в. \"24 часа\".\"Откога, бе, како?!\", реагира Слави Трифонов на идеята на Корнелия Нинова за референдум. Шоуменът Слави Трифонов се възмути от инициативата на БСП да бъде направен референдум за Истанбулската конвенция.Той публикува позицията си във \"Фейсбук\", като обвини лидера на социалистите в лицемерие. \"Уважаеми съграждани, всеки ден новини, но днес една новина направо ме сащиса. Корнелия Нинова иска референдум! Референдум за Истанбулската конвенция. Откога, бе, како? Откога приемаш референдума за някаква форма на демокрация?\", попита Слави Трифонов, който в момента работи по проект за промяна на политическата класа в България с нови лица. \"Ами, нали един референдум с гласували 3 милиона и половина българи за тебе не съществува? Според теб, такъв референдум няма, защото не ти изнася. Но понеже искаш да трупаш точки с народна любов, референдум за Истанбулската конвенция може да има. Много избирателно, бе!\", коментира Трифонов. \"Уважаеми български политици. Не, това не трябваше да го казвам. Български политици, колкото и емоционално да звучи и колкото и да се напрягате - всъщност вие будите само съжаление и отвращение\", заключи телевизионният водещ.\" - в. \"Сега\".Равносметката за първата година от мандата на президента Радев също е сред актуалните теми.\"Държавният глава Румен Радев декларира, че дейността му като президент през следващата година ще бъде посветена на съхраняване на демократичните права на българите. Това каза той на пресконференция с вицепрезидента Илияна Йотова по повод на изминалата първа година от встъпването им в длъжност, предаде \"Дарик радио\". За първата година обнародвах 86 закона, като на пет наложих вето, каза президентът и допълни, че е упражнил това право в интерес на българските граждани, воден от убеждението, че въпросните закони ощетяват и не гарантират правата на хората. \"Парламентарната република атрофира\", смята Радев. \"Парламентът се превръща в нотариат, който официализира решенията на правителството. Доверието към парламента е критично ниско\", допълни той. Президентът заяви категорично, че няма война между институциите, но обясни, че има определени ценностни разминавания. \"С парламента работим в рамките на законите. С премиера Борисов показахме, че можем да работим заедно и то ефективно. Не приемам българският премиер и германски канцлер да оповестяват покана към чужд държавен глава, а българският президент да го научава от медиите\", заяви Радев...\" - в. \"Стандарт\".\"...Държавният глава изрази недоволство от приетия антикорупциониен закон, който \"не просто е слаб, но и крие риск от злоупотреби\". \"Ръководството на новия антикорупционен орган ще се определя от парламентарното мнозинство, което излъчва и правителството, където е и най-големият корупционен риск, без никакъв баланс между институциите за определяне на състава на този орган. Това отсега поставя под въпрос неговата независимост\", каза още Радев. Във вота на недоверие към правителството, който БСП внесе заради провала в борбата с корупцията, президентът видя усилия за борбата с корупцията. \"Стабилността е марш на място\" \"На този фон често прокламираната стабилност звучи като тържествен марш на място. Парламентарната република атрофира\", каза още президентът Радев. Той обяви, че тенденциозно сформираната парламентарна комисия за новия изтребител е блокирала цялостния процес на модернизация на въоръжените сили. В момента нямало \"нито нова, нито ремонтирана стара техника\", а парите за това са потънали в \"отработения механизъм за харчене на излишък\". Президентът каза още, че не е успял да убеди управляващите, че планът за разходите за отбрана, който в момента предвижда те да бъдат 2% от БВП през 2024 г., трябва да се преразгледа по-рано от тази есен. Той каза още, че въпреки уверението на управляващите, че с държавни пари ще се финансират духовници от всички изповедания, това не е станало факт. А Турция прави опити да се меси в работата на мюсюлманското изповедание у нас. \"Положих началото на нормализацията на отношенията с Русия, които са от стратегическа важност не само за България, но и за Европа. Вярвам, че 2018 г., в която отбелязваме 140 години от Освобождението, е възможност да изведем българско-руските отношения от ледената епоха, в която ги заварих\", каза още държавният глава...\" - в. \"Дневник\".\"С огромно съжаление констатирам, че катастрофалното говорене изглежда е предпочитан от държавния ни глава похват. Това каза в специално изявление председателят на Народното събрание Цвета Караянчева за отчета на президента Румен Радев. \"В годишния си отчет той говори за критичен период в развитието на България, за опасност от суспендиране на демокрацията и отменяне на обществения дебат за Председателството, като алиби за бездействие по болните теми\", посочи тя. \"Естествено мрачната картина веднага беше подсилена от обвинения към Брюксел - в безразличие и липса на разбиране и съдействие\", коментира Цвета Караянчева. \"Толкова тънко прикрит израз на раздразнение, заради пълната европейска подкрепа за правителството - по-добре да го беше казал направо\", заяви председателят на НС.\" - в. \"Труд\".\"Няколко часа след като президентът заяви, че парламентарната република е атрофирала и нарече парламента нотариат, председателят на Народното събрание Цвета Караянчева настоя държавният глава Румен Радев да не раздава \"обидни квалификации\", а да спазва конституционните си правомощия да е обединител на нацията и да води диалог с институциите. Караянчева свика извънредна пресконференция, на която да отговори на Радев. Изявлението й продължи три минути, а на журналистите не беше дадена възможност за въпроси. \"С огромно съжаление констатирам, че катастрофалното говорене изглежда е предпочитан от държавния глава похват\", обяви тя и цитира годишния отчет на Румен Радев, в който той каза, че България е в критичен период и има опасност от суспендиране на демокрацията. \"Мрачната картина беше подсилена от обвинения към Брюксел за безразличие и липса на разбиране и съдействие. Толкова тънко прикрит израз на раздразнение за силната европейска подкрепа за правителството. По-добре да го беше казал направо\", каза още шефът на парламента. По думите на Караянчева президентът е очертал \"от тъмен по-тъмен пейзаж\", но в катраненочерно се очертала една обида - че парламентарната република атрофира. \"В какъв смисъл, г-н президент? Че парламентарните групи гласуват в синхрон с взетите партийни решения? Че мнозинството защитава правителството? С цялото ми уважение към държавния глава, но всяка парламентарна група гласува според предизборната програма, с която е избрана\", обясни тя. Караянчева отново се обърна към президента и посочи, че няма \"убиващ свободната роля на депутатите партократски механизъм\", а е нормално в парламентарна република мнозинството да избира и подкрепя Министерския съвет, докато е на власт: \"Това не е нотариат, официализиращ решения, а отговорна към избирателите институция\". Тя обясни, че такъв е демократичният процес, за който президентът се е притеснил - дори да не е идеално, по-добро не е измислено. Караянчева се съгласи с президента, че рейтингът на парламента е критично нисък, но подчерта, че един от факторите за това били грубите нападки от държавния глава.\" - в. \"Дневник\".\"Тома Биков: Отчетът на Румен Радев по-скоро беше отчет на нашето управление Отчетът на президента Румен Радев по-скоро беше отчет на нашето управление, което ни изненада. Очаквахме да чуем какво е направил президента за тази една година, за която управляваше България, дори в рамките на 3-4 месеца през служебното правителство. Това каза пред журналисти в Народното събрание депутатът от ГЕРБ Тома Биков за първата година от мандата на президента Румен Радев, предаде репортер на Агенция \"Фокус\". \"Нямаме проблем да отговорим на въпросите от пресконференцията на президента\", посочи той. \"Президентът каза какво всички останали не са или са направили през последната година, докато е президент\", заяви Тома Биков. \"От това, че беше увлечен да коментира работата ни, президентът забрави да спомене, че правителството му удължи санкциите срещу Русия и подписа СЕТА\", каза още депутатът. Искаме да подчертаем, че голяма част от срещите, които президентът проведе с международни фактори, бяха благодарение на премиера Бойко Борисов. \"Той имаше срещи с тези международни фактори и по протокол те се видяха и с Румен Радев\", посочи той. \"Не мисля, че тази пунктуалност в отчитането на международната дейност говори за много широката такава. Без да даваме оценки на международната дейност на президента, просто споменаваме факта\", коментира Тома Биков. \"Това е добро за България. Правителството се опитва да работи в синхрон с президентската институция. Не знам дали от другата страна срещаме подобен подход\", каза още той.\" - в. \"24 часа\".Вестниците традиционно отделят място на европейските теми.\"Еврокомисар: Спирането на евросредства, за да се спазва върховенството на закона, не може да е наказание Предложението за обвързване на върховенството на закона с отпускането на средства от бюджета на Европейския съюз не е лост за наказание на отделни държави. Това заяви на пресконференция еврокомисарят по правосъдието Вера Юрова, съобщи dnevnik.bg. По думите й институцията, която оглавява, е получила задача да предложи определение как да се обвърже спазването на върховенството на закона с получаването на средства от бюджета на ЕС след 2020 г.. Това не трябва да се възприема като възможно наказание на отделни държави. Не говорим за поставянето на условия за получаване на средства от ЕС - не бива да се бърка, - а за изготвянето на определение, според което държавите, получатели на средства, трябва да имат работеща и независима съдебна система, смята еврокомисарят. Според нея съвсем логично е, когато се отпускат пари, събрани от европейските данъкоплатци, да има гаранции за независимо правосъдие и върховенство на закона.\" - в. \"Сега\".\"По време на председателството ни координираме всякакви действия, за да може отговорът при хуманитарни кризи да е по-ефективен и ефикасен. Това каза заместник министър-председателят по правосъдната реформа и министър на външните работи Екатерина Захариева по време на представянето на приоритетите на Българското Председателство на Съвета на ЕС в областта на сътрудничеството за развитие и хуманитарната помощ пред Комисията по развитие на Европейския парламент (DEVE), предава \"Фокус\". В изказването си министър Захариева отбеляза, че според данни на ООН през 2018 година повече от 145 милиона души в света се намират в нужда. \"105 милиона получават някакъв вид помощи, но няма гаранция, че получената помощ е адекватна. Независимо от това, че непрекъснато се увеличава сумата, отпускана за помощи от страна на международната общност, имаме проблем, имаме липса от поне 205 милиарда щатски долара\", посочи българският вицепремиер. Тя даде и някои конкретни примери. \"В Сирия в момента има 13 милиона души, които се намират в нужда и два милиона от тях не са покрити от никакъв вид хуманитарна помощ. За Йемен цифрите са 11 милиона. В региона Рафин в Миамар една трета от децата страдат от недохранване. 60% от населението в Либия се нуждае от помощ под формата на храна. В Южен Судан има два милиона вътрешно разселени лица, а цифрата за Демократична република Конго е 4 милиона\", отбеляза министър Захариева. По думите й България, заедно с много от европейските й партньори, е усетила от първа ръка ужасния ефект от глобалните конфликти, тъй като хиляди разселени лица са преминали през нашите граници. \"ЕС е водещ по отношение на ролята си в света за колективен отговор на хуманитарните кризи. Въпреки че нямаме безкрайни ресурси, ние трябва да можем да отговорим адекватно на конфликти, причинени от човека или от природни бедствия. Трябва да стигнем до корена на проблема\", коментира тя. \"Искам да отправя специални благодарности на тази комисия, защото Европейският парламент винаги има лидерска роля по отношение на това ЕС да бъде световен лидер за хуманитарните мисии. Можете да разчитате на българското председателство. Ние ще координираме всякакви действия, за да може отговорът при хуманитарни кризи да е по-ефективен и ефикасен. Очаквам с нетърпение да работя с вас през следващите месеци\", заяви още министър Захариева.\" - в. \"24 часа\".", "date": "2018.01.25", "title": "Объркване в парламента по Истанбулската конвенция, годишнината на Радев – похвали за БСП и оплаквания от ГЕРБ…"}
{"url": "https://news.bg/int-politics/eksprezidentat-na-braziliya-lula-da-silva-e-s-potvardena-prisada.html", "text": "Бразилският съд потвърди обвинителната присъда срещу бившия президент Лула да Силва и постанови по-дълъг срок лишаване от свобода, предадоха информационните агенции.Така той няма да може да участва в насрочените за есента президентски избори в страната, въпреки че води в социологическите проучвания.През лятото на 2017 г. 72-годишният експрезидент беше осъден на девет и половина години затвор по обвинения в корупция и пране на пари. Процесът срещу него беше част от мащабен корупционен скандал, в който бяха замесени политици от високите етажи на властта.На втората инстанция съдът увеличи присъдата му на дванадесет години и един месец лишаване от свобода.Независимо от това Лула да Силва все още е на свобода и отрича всички обвинения, и дори планира пътуване до Етиопия през идните дни.Експрезидентът, който управляваше Бразилия от 2003 до 2010 г., смята да обжалва решението пред Върховния съд.", "date": "2018.01.25", "title": "Експрезидентът на Бразилия Лула да Силва е с потвърдена присъда"}
{"url": "https://news.bg/int-politics/tramp-izrazi-gotovnost-da-dade-pokazaniya-pred-malar.html", "text": "Президентът на САЩ Доналд Тръмп изрази готовност да даде показания под клетва пред екипа на спецпрокурора Робърт Мълър, разследващ руската намеса в американските президентски избори, но ще се посъветва с адвокатките си, предаде CNN.\"Очаквам го с нетърпение\", заяви Тръмп пред журналисти в отговор на въпрос дали ще даде показания пред Мълър.Той отново повтори, че не е влизал в сговор и че не се опитва да спъва разследването.Според източници, близки до разследването, Мълър смята да разпита Тръмп през близките седмици.С предходните си действия обаче Тръмп остави впечатление, че се опитва да избегне срещата с екипа на Мълър. Допреди броени дни той определяше възможността да даде показания като малко вероятна, напомня \"Франс прес\".Мълър има намерение да разпита бившия главен стратег на Тръмп - Стив Банън, за уволненията на съветника по националната сигурност Майкъл Флин и директора на ФБР Джеймс Коми, съобщава още CNN с позоваване на два източника, близки до разследването.Според източниците, Банън ще даде показания до края на месеца, а разследването се приближава до вътрешния кръг на президента.Главният прокурор и министър на правосъдието Джеф Сешънс, който е в течение на уволнението на Коми, беше разпитан през миналата седмица.В допълнение към уволненията на Коми и Флин, по времето на пребиваването на Банън в Белия дом Тръмп реши да уволни Сали Йейтс, която беше главен прокурор и правосъден министър преди Сешънс. Банън може да е станал и свидетел на натиск от страна на Тръмп върху Сешънс във връзка с разследването на руската афера.", "date": "2018.01.25", "title": "Тръмп изрази готовност да даде показания пред Мълър "}
{"url": "https://news.bg/int-politics/tabarniya-republikata-parodirashta-kataluniya-veche-ima-prezident.html", "text": "Република Табарния, която беше обявена с цел да се пародират опитите за откъсване на Каталуния от Испания, вече има президент, предаде Би Би Си.Създаването на Табарния беше организирано в интернет, в рамките на територията на Каталуния.Идеята придоби такава популярност, че инициаторите й дадоха пресконференция в Барселона, на която съобщиха, че президент на несъществуващата република е популярният театрален актьор Алберт Боаделя.Той положи президентска клетва чрез видеовръзка от Мадрид, с което пародира намеренията на бившия премиер на Каталуния Карлес Пучдемон да управлява, намирайки се зад граница.Т. нар. табарнийци иронизират политиката на каталунските сепаратисти и апелират Табарния да се отдели от Каталуния и да остане в рамките на Испания.В президентската си реч Боаделя обвини радетелите за каталунската независимост, че искат да разединят региона, Испания и цяла Европа.\"Аз съм клоун, но като гледам вас, имам още много да уча\", заяви популярният актьор.", "date": "2018.01.25", "title": "Табарния  - републиката, пародираща Каталуния, вече има президент"}
{"url": "https://news.bg/politics/dnes-se-glasuva-votat-na-nedoverie-borisov-e-v-lihtenshtayn.html", "text": "Днес парламентът ще гласува по внесения от БСП вот на недоверие срещу правителството на Бойко Борисов.Официалният мотив е \"за провала на правителството с борбата с корупцията\", но социалистите изразиха недоволство от политиката на кабинета в областите здравеопазване, обществени поръчки, строителство и саниране, борба с контрабандата.Припомняме, БСП водеше разговори с ДПС за съвместно внасяне на вота на недоверие съвместно с ДПС, но от движението обявиха, че ще гласуват за вота, без да бъдат негови вносители.Премиерът Бойко Борисов няма да присъства в пленарната зала, тъй като заминава за Кралство Лихтенщайн. Там той ще се срещне с принца-престолонаследник Алоис фон унд цу Лихтенщайн, с премиера Адриан Хаслер и с министъра на външните работи, правосъдието и културата Аурелиа Фрик.БСП отправи остри критики към него заради отсъствието му по време на дебатите по вота на недоверие. В отговор беше съобщено, че премиерът има важни ангажименти по европредседателството.", "date": "2018.01.25", "title": "Днес се гласува вотът на недоверие, Борисов е в Лихтенщайн "}
{"url": "https://news.bg/bulgaria/patishtata-sa-prohodimi-pri-zimni-usloviya-temperaturite-sa-ot-9-do-9.html", "text": "Пътищата са проходими при зимни условия, настилките са предимно сухи, на места мокри, със заледени участъци по усойните и райони, съобщиха от АПИ.Времето над е предимно ясно, температурите са в интервала от - 9° до 9°.Слаб до умерен вятър духа в областите Силистра, Добрич, Варна, Русе и Смолян.Поради мъгла видимостта е намалена до 100 м в районите на Муселиево и Любеново /обл. Плевен/.  няма ограничения. няма ограничения. няма ограничения. няма ограничения. няма ограничения. няма ограничения. - Върбишки - затворен за всички МПС. Срок: целогодишно;- Златишки - затворен за всички МПС. Срок: целогодишно;- Троянски - затворен за всички МПС.- Айтоски - отворен за всички МПС;- Обзорски - отворен за всички МПС;- Печинско - отворен за всички МПС;- Предела - отворен за всички МПС;- Превала - забранен за МПС над 12 т;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т. Срок: целогодишно;- Дюлински - забранен за МПС над 3,5 т. Срок: целогодишно;- Котленски - забранен за МПС над 12 т;- Пампорово - забранен за МПС над 3,5 т. Срок: целогодишно;- Петрохан - забранен за МПС над 12 т;- Твърдишки - забранен за МПС над 10 т. Срок: целогодишно;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: Движение с повишено внимание в участъка Д. Вереница - Белотинци от км 73+542 до км 102+060 поради аварийно запълване на появили се деформации на пътната настилка със студена смес. Срок до 25.01.2018 г.; при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт.Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път III-3009: Движението по път III-3009 Правец - Етрополе се ограничава за МПС над 12 т поради обилен снеговалеж.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.25", "title": "Пътищата са проходими при зимни условия, температурите са от – 9° до 9°"}
{"url": "https://news.bg/world/kloniraha-dve-maymuni-v-kitay.html", "text": "Две маймуни бяха клонирани в Китай, съобщава BBC. Използваната от докторите технология е същата, която беше използвана при агънцето Доли.Идентичните макаци с дълги опашки - Жонг Жонг и Хуа Хуа са родени преди няколко седмици в лаборатория в Китай. Учените казват, че популациите от маймуни, които са генетично идентични, ще бъдат полезни за изследване на човешките заболявания.От друга страна мнението на критиците е, че работата поражда етични и морални проблеми, като доближава света до човешкото клониране.Чианг Слън от Института по неврология на китайската академия на науките заяви, че клонираните маймуни ще бъдат полезни като модел за изучаване на болести с генетична основа, включително някои видове рак, метаболитни и имунни заболявания.\"Има много въпроси, свързани с биологията на приматите, които могат да бъдат изследвани чрез този допълнителен модел\", каза той.Жонг Жонг е роден преди осем седмици, а Хуа Хуа преди шест седмици.Изследователите казват, че маймуните се хранят с беберони и понастоящем растат нормално. Те очакват да се раждат още клонинги-маймунки през следващите месеци.", "date": "2018.01.25", "title": "Клонираха две маймуни в Китай"}
{"url": "https://news.bg/world/v-sasht-osadiha-lekar-na-175-g-zatvor-za-posegatelstva-sreshtu-gimnastichki.html", "text": "Бившият лекар на националния отбор на САЩ по спортна гимнастика Лари Насър беше осъден на 175 години затвор за сексуални посегателства срещу момичета от отбора, предаде Би Би Си.Наказанието беше постановено от съд в щата Индиана.Съдията Розмари Акилина отхвърли опита на Насър да се извини за деянията си. Тя определи думите му като неискрени и добави, че той ще прекара остатъка от живота си в затвора.Подсъдимият се призна за виновен в посегателства срещу 10 гимнастички, включително олимпийски състезателки.По-рано 54-годишният лекар беше осъден от федерален съд на 60 години лишаване от свобода за притежаване на детска порнография.При обявяването на присъдата съдия Акилина заяви: \"Както за мен беше чест да изслушам показанията на моите сестри, преживели насилие, на мен се падна и честта, и привилегията да произнеса присъдата. Вие не заслужавате да сте отново на свобода когато и да било.\"\"Вие така и не осъзнахте какво точно сте извършили. Не бих Ви допуснала дори до кучетата си.\" - добави тя.\"Току-що подписах смъртната Ви присъда\", каза в заключение Розмари Акилина.В предходните седем дни съдът изслуша показанията на жертвите, които на моменти бяха много емоционални. Някои от тях заявиха, че прощават на Насър.\"Чувствата ми не могат по никакъв начин да се сравняват с болката, травмата и емоционалното опустошение, които чувствате всички вие\", призна лекарят пред жертвите и техните близки в съдебната зала, след като му беше дадена думата.\"Няма думи, с които да опиша колко дълбоко съжалявам за станалото\", добави той като поиска прошка от пострадалите.", "date": "2018.01.25", "title": "В САЩ осъдиха лекар на 175 г. затвор за посегателства срещу гимнастички"}
{"url": "https://news.bg/politics/zarkov-vizhda-atrofiya-bikov-ne-vizhda-alternativa.html", "text": "Много примери за това, че правителството е атрофирало вижда Крум Зарков от БСП. Това стана ясно в негов дебат с Тома Биков от ГЕРБ в ефира на Нова.Припомняме, преди ден президентът Румен Радев заяви, че парламентарната република атрофира. Това стана на пресконференция по повод една година от встъпването му в длъжност заедно с вицепрезидента Илияна Йотова. Радев отправи и други критики към управляващите. Крум Зарков изтъкна, че при обсъждането на бюджета до посред нощ, включително и този на МВР се стига до един резултата, а впоследствие премиерът сам \"Това не е ли пример за атрофирало правителство\", пита той.\" Президентът налага вето. Гласува се и се отхвърля. Премиерът се обажда и тези, които са отхвърлили ветото, сега го приемат\", заяви Зарков и отново запита дали това не е ли пример за атрофирало правителство.По негови думи президентът Румен Радев за 1 година, се е превърнал в представата на България за държавен глава. \"Той разбира, че най-силното оръжие е да се обърне директно към хората\". Още в предизборната си кампания преди да знае кой ще \"вземе\" правителството, президентът казал, че ще бъде коректив на всяко правителство.Зарков вижда като безпрецедентна реакцията на председателя на НС Цвета Караянчева. Всеки можед а говори, но тя може да оправи слабостите в правителството, смята той.Тома Биков коментира, че президентът няма защо да се сърди за поканата на . Биков обясни, че това се отнася до Борисов като председателстващ Съвета на ЕС.И Таяни и Туск и Юнкер и Меркел и Борисов участват в това, обясни Биков.След посещението си в България германският канцлер Ангела Меркел казала на премиера Борисов, че ще е добре да се видят с президента Ердоган в рамките на председателство.Биков заяви, че не чувства вина за начина на управление. \"Нямаме илюзия нито за проблемите, нито че те ще се решат бързо\". Отсече депутата от ГЕРБ. \"Нямам илюзия, че нещо ще стане с патетични речи\", убеден е Биков.\"Вероятно търпим критики, вероятно разочароваме хора\", признава Биков, но е категоричен, че към момента има алтернатива на сегашното управление.Относно ратифицирането на Истанбулската конвенция Тома Биков каза, че разбира опасенията на религиозните общности. \"Истанбулската конвенция няма да допринесе за промяна на културния модел в които българското общество е свикнало да живее\", обясни Биков.Припомняме и православаната и каталоческата църква изказаха в официални документи опасенията си срещу Истанбулската конвенция. По-късно и мюфтийството се обаяви против ратификацията.", "date": "2018.01.25", "title": "Зарков вижда атрофия, Биков не вижда алтернатива"}
{"url": "https://news.bg/crime/signalizirali-za-uronen-prestizh-a-ne-za-nasilie-v-doma-za-detsa-v-gabrovo.html", "text": "Когато прокуратурата се намеси, говорим за престъпление. Фактът, че ще бъдат наложени санкции не променя средата, в която тези деца са отглеждани. Това заяви заместник омбудсманът Диана Ковачева пред Нова телевизия по повод насилието в дома за деца \"Хризантема\" в Габрово.Тя очаква да има не само административни наказания на персонала на дома, в който бе установено насилие над деца с увреждания.Първият сигнал националният омбудсман Мая Манолова получи през октомври, той беше за конфликт в персонала. През ноември е получен втори сигнал, че има конфликти, проверяват разправия между персонал и препоръки, които не са изпълнени, обясни Диана Ковачева как първоначално не е станало ясно, че има насилие над деца в този дом.Сигналът, получен през декември, е за уронен престиж от ръководителя на центъра.Деинституционализацията приключи. Децата се отглеждат в добре изглеждащи домове, но контролът липсва, скъсана е междуинституционалната връзка. Персоналът е неквалифициран, неподходящ, каза Ковачева.Кметът на Габрово Таня Христова обяви, че на 27 октомври получава сигнал и сформира комисия за проверка в дома.На 15 януари 2018 г. кметът е научил за упражнявано насилие в дома. На 16 януари 2018 г. е заповедта на омбудсмана за проверка. Инспекцията е от бившия председател на ДАЗД Ева Жечева и Нуртен Патраклъ - главен експерт в дирекция \"Права на детето\" в администрацията на омбудсмана.Не съм разследващ орган, заяви кметът на Габрово Христова в отговор на въпрос защо не е уволнила жена, която бие дете. Кметицата е посещавала дома през декември няколко пъти се е срещала с екипа на дома.За резултатите от проверката Нуртен Патраклъ заяви, че вербалната агресия спрямо децата не се възприема като насилие. Ръководителката на дома съобщи, че е информирала за това насилие - на 16 януари 2018 г.Записите са стари, каза Ковачева за видеозаписите, които показват насилие над децата. Втората проверка показва, че има конфликт, който се отразява върху децата. Болестите правят агресивни тези деца, допълни Ковачева.Да се вземат незабавни мерки по-квалифицирани хора да се грижат за тези деца, предлага Диана Ковачева. В администрацията на омбудсамана обсъждат нов механизъм за контрол в подобни домове. Първото ниво на контрол е от институциите, второто - от омбудсмана, заедно с НПО.Относно обсъжданата ратификация на Истанбулската конвенция Ковачева заяви, че в домашна среда насилието над жени и деца е инкриминирано. Омбудсманът предлага Конвенцията да бъде приета с тълкувателна декларация. Темата за избора на социалната роля на пола и стереотипите, основани на пола са регулирани в Закона за равнопоставеността на мъжете и жените, поясни Диана Ковачева.", "date": "2018.01.25", "title": "Сигнализирали за уронен престиж, а не за насилие в дома за деца в Габрово"}
{"url": "https://news.bg/crime/obvinenite-hlapeta-v-ubiystvoto-na-kloshar-bili-dobri-detsa.html", "text": "Родителите на  са категорични, че момчето е добро дете. Това заявиха те в ефира на Нова.\"Не мога да си обясня как се случи това. Моят син е много добър\", изтъкна бащата на детето. Припомняме, съдът реши да остави Дениз в ареста, защото е опасен за обществото. Това е почти прецедентно решение, имайки предвид възрастта на момчето.\"Те говорят срещу сина ми, защото е ром\", убеден е Живко Живков.Вечерта след като 53-годишният мъж бил пребит до смърт, детето се прибрало у дома. Дениз пожелал да яде, нахранил се и легнал да спи. Родителите му категорично отхвърлят твърденията на прокуратурата, че Дениз и преди е посягал на възрастни хора.\"Синът ми помагаше на стари хора след училище. Цепеше дърва\", Обясни Живко Живков.Майката на по-малкото обвинено дете - 13-годишният Камен - заяви, че и нейното дете е добро. \"Детето ми е толкова добро\", възкликна тя.Припомняме, децата първо влезли в конфликт с бездомника на 16 януари пред пункт за вторични суровини. На следващият ден те го пребили. На 20 януари тинейджърите намерили мъжа и го пребили отново. Впоследствие обаче решили, че това не е достатъчно и продължили с боя. Мъжът издъхнал от тежка черепно-мозъчна травма. Аутопсията показала, че клошарят бил със счупени ребра, причинили разкъсване на вътрешните му органи.Другите две деца, които били на мястото на убийството, снимали побоя над бездомника.Бездомникът бил намерен от случаен минувач в безпомощно състояние в района на пазара до блок 20 в кв. \"Владиславово\".", "date": "2018.01.25", "title": "Обвинените хлапета в убийството на клошар били добри деца"}
{"url": "https://news.bg/politics/vlastta-otselya.html", "text": "Кабинетът \"Борисов 3\" очаквано оцеля. За събарянето на властта гласуваха 103 депутати. В подкрепа на управлението на Бойко Борисов се обявиха 131 народни представители. За да е успешен един вот на недоверие са нужни минимум 121 депутатски гласа.Преди гласуването червените излязоха с декларация. Валери Жаблянов критикува изявлението на председателя на НС Цвета Караянчева след . Социалистите се разграничават от позицията й.Не можете да изразите такава колективна оценка, подчерта той. Червените отново захапаха отсъствието на премиера Бойко Борисов по време на вота. Това подкопава рейтинга на парламента, подчерта Жаблянов. Неговото отсъствие унижава парламента, смята той.Цветан Цветанов защити Караянчева. Той посочи, че президентът трябва да е обединител на нацията, а не разединител. Румен Радев не трябвало да противопоставя институциите. Да дадем заслуженото на премиера, призова Цветанов. На вас темата председателство ви е далечна, обърна се към червените. Социалистите трябвало да се извинят на управляващите след изнесените от Делян Добрев срещи на Елена Йончева в КТБ.Припомняме, БСП водеше разговори с ДПС за съвместно внасяне на вота на недоверие с тема корупция, но от движението обявиха, че ще гласуват за вота, без да бъдат негови вносители и със свои доводи. Първоначално от \"Воля\" също възнамеряваха да участват във внасянето на вота на недоверие, но впоследствие лидерът на партията Веселин Марешки заяви, че \"Воля\" няма да подкрепи вота. Той обоснова това с липсата на алтернатива. Думите му за вота после  На 17 януари БСП сама внесе вота на недовери, които беше на основа провала на правителството с борбата с корупцията.Преди две седмици и  върху новия Закон за борба с корупцията, наложено след няколко месеца спорове между управляващи и опозиция за същината на закона. Темата за корупцията премина и през едно , като съветът се наложи да бъде свикван два пъти. Премиерът Бойко Борисов не присъства в пленарната зала, тъй като  изпълнявайки задълженията към европредседателството ни.", "date": "2018.01.25", "title": "Властта оцеля!"}
{"url": "https://news.bg/world/sasht-predpochitat-turtsiya-da-se-iztegli-ot-siriya.html", "text": "Съветникът по въпросите на вътрешната сигурност на Белия дом Том Босърт заяви, че предпочитат Турция да се изтегли от конфликта в Сирия, съобщават \"Ройтерс\" и \"Блумбърг\".Той предупреди за \"големи последици\" при грешка на турските сили в борбата им срещу подкрепяните от САЩ кюрдски милиции в Сирия.На Световния икономически форум в Давос той подчерта, че Турция трябва да има предвид, че САЩ имат инструктори в арабската страна.Съветник на президента на Турция Реджеп Ердоган обяви, че има риск двата съюзника да се сблъскат в сирийския град Манбидж, където американски военни съветници подкрепят кюрдските милиции, които са възприемани от Анкара като част от терористична група.\"\", поясни Босърт.Ердоган \"\", допълни съветникът на Белия дом.", "date": "2018.01.25", "title": "САЩ предпочитат Турция да се изтегли от Сирия"}
{"url": "https://news.bg/health/osobenosti-pri-zdravnoto-osiguryavane-v-germaniya.html", "text": "Германия е една от предпочитаните от българите дестинации за живеене заради икономическата й стабилност и ниска безработица. Важно нещо, което трябва да знаят всички, избрали Германия за местоживеене, е че от 2009 г. всички лица, които пребивават на територията на държавата, трябва задължително да са здравно осигурени. Пренебрегването на тази информация може да доведе до проблеми. Необходимо е човек да познава цялата информация за здравното осигуряване в Германия, когато се е запътил натам с дългосрочна цел. Най-пълният и изчерпателен източник по темата е www.krankenkassenzentrale.de.Основното деление на здравното осигуряване в Германия е на държавно и частно. Колкото са еднакви като тип и качество тези две деления на здравноосигурителната система, толкова са и различни. Добре е да се има предвид, че въпреки съдържанието на думата \"държавно\" в наименованието си, държавното здравно осигуряване в Германия по никакъв начин не отстъпва на частното - и двете предлагат много високо качество на здравните си услуги.Най-голямата разлика между двата вида здравно осигуряване е изчисляването на месечните вноски.При GKV (държавно здравно осигуряване) вноските тясно зависят от дохода на осигуреното лице. Изчисляват се под формата на процент от общия брутен доход - удържа ви се вноска в размер на 14.6%. Този процент се разпределя солидарно между лицето, което се осигурява и работодателят му - по 7.3% на човек, което значи, че половината здравна вноска се поема от лицето, а другата половина от работодателя. Отделно, всяка здравна каса допълнително начислява вноска, която тя сама определя (може да варира при различните здравни каси) и се поема само от лицето. При превишаване на 4425.00 евро/месец, приходите вече не са база за определяне на месечната вноска.Друг положителен момент  е съществуването на семейна осигуровка, при която безплатно могат да бъдат включени децата и съпрузите ви.От частното здравно осигуряване в Германия (PKV) не е достъпно за всеки - от него могат да се възползват само лица, чийто брутен доход прехвърля задължителната осигурителна граница от 4950.00 евро/месец.Независимо от това изискване обаче вноските при частното здравно осигуряване в Германия не се изчисляват на база брутен приход. При подаване на заявление за частно здравно осигуряване, на лицето се задават подробни въпроси относно здравословното му състояние, минава се и медицински преглед. Вноската зависи от информацията от този преглед, отговорите на въпросите, но най-вече от предразположеността на лицето към заболявания.Разликите между двата дяла на здравеопазването в Германия не приключват. Съществуват още, като доста от тях са със сериозно значение и могат да определят дали даден вид здравна застраховка е възможна за вас или не. Затова е най-добре да се запознаете с цялата информация по здравните застраховки в Германия от изчерпателен и актуален източник като www.krankenkassenzentrale.de.", "date": "2018.01.25", "title": "Особености при здравното осигуряване в Германия"}
{"url": "https://news.bg/society/nyama-da-se-dobiva-priroden-gaz-v-general-toshevo-reshi-riosv-varna.html", "text": "Експертният съвет на Регионалната инспекция по околната среда и водите във Варна окончателно реши да не се добива природен газ в Генерал Тошево, съобщи БНР.Решението се взе на закритото заседание на екоинспекцията, на което беше разгледан докладът за оценка на въздействието върху околната среда (ОВОС) на инвестиционното предложение за проучвания и добив на природен газ от находище \"Спасово\", община Генерал Тошево. Докладът за оценка на въздействието върху околната среда беше отхвърлен с 34 гласа \"за\" и само 3 \"против\". Според РИОСВ-Варна има вероятност да бъдат замърсени подземните води и водоносният хоризонт. Мотивите на \"Басейнова дирекция\" против приемането на ОВОС на проекта са, че има несъответствие на този план с плана за управление на водите. Решението може да се обжалва.Междувременно пред сградата на РИОСВ-Варна граждани и организации излязоха на протест. Те категорично се обявиха против добива на газ в Генерал Тошево. Припомняме, на провелия на 17 декември 2017 година  относно добива на природен газ, .На засеганието участие взеха и трима представители на неправителствени организации - Андрей Ковачев, Петко Цветков и Димитър Георгиев.Председателят на Инициативния комитет срещу добива на газ в Генерал Тошево Атанас Атанасов обясни, че гражданите са в стачна готовност, ако решението не е в тяхна полза. \"Ще изчакаме комисията да си свърши работата и ще искаме от директора на Регионалната инспекция да ни уведоми за крайното решение. Ако бъде отрицателно за нас, положително за инвеститора, тогава обявяваме стачни действия\", посочи той. По думите му единството решение, което обществото ще приеме, е отхвърляне на инвестиционното намерение на \"Росгеоком\" и отказ за предоставяне на концесия.След гласуване на РИОСВ протестиращите бяха видно доволни от решението.Припомняме и че инвестиционното намерение за добив на природен газ в община Генерал Тошево предизвика . Недоволството обедини и вдигна на крак много земеделци, организации и жители не само от общината, а от няколко области в страната. Главните притеснения за добива на газ са, че това ще замърси околната среда и ще постави под риск реколтата на земеделците и здравето на населението.", "date": "2018.01.25", "title": "Няма да се добива природен газ в Генерал Тошево, реши РИОСВ-Варна"}
{"url": "https://news.bg/int-politics/predstavitelite-na-sasht-se-krieli-ot-rusnatsite-v-davos.html", "text": "Официалните представители на САЩ избягват контакт с руските си колеги на Световния икономически форум в Давос на фона на напрежението заради санкциите. Това обяви руският вицепремиер Аркадий Дворкович, цитиран от руските медии.\"Американците се крият от нас в Давос\", обяви Дворкович по време на дискусия на форума в швейцарския курорт. \"Това е малко село, но те не искат да разговарят\", допълнил руският вицепремиер.По думите му, той е готов за контакти с членове на американската делегация. \"Не Русия се крие от диалог\", коментирал още Дворкович.Американският президент Доналд Тръмп се очаква да пристигне днес в Давос на фона на нарастващите опасения сред елита на Русия за потенциалното въздействие на списъка с \"олигарси\" на Министерството на финансите на САЩ, които са смятани за приближени до Владимир Путин. Крайният срок за изпращането на списъка в Конгреса на САЩ е 29 януари.\"Докладът Кремъл\", възложен от закон, който има за цел да накаже Кремъл за предполагаемата намеса в американските президентски избори през 2016 г., се очаква да се превърне в черен списък на заможни руснаци с връзки с властимащите в Русия. Американските конгресмени очакват докладът да даде основа за бъдещи наказателни мерки срещу Русия, която вече е подложена на санкции за анексирането на Крим от Украйна през 2014 г.\"Санкциите не са най-важното нещо на света\", изтъкна Дворкович, допълвайки: \"Това е незначителен въпрос, който не бива да обсъждаме прекалено много време. Трябва да работим все по-ефективно.\"", "date": "2018.01.25", "title": "Представителите на САЩ се криели от руснаците в Давос"}
{"url": "https://news.bg/regions/kola-se-zabi-v-darvo-kray-am-trakiya.html", "text": "Кола се заби в дърво край АМ \"Тракия\". Има пострадали, съобщи Нова телевизия.Автомобилът излезе от пътя и пропадна в дере. В колата са пътували четирима души, от които трима са пострадали. Инцидентът е станал около 10:00 часа край Нови хан.Колата първо е пропаднала в дерето, след това се е ударила в дърво. На място има екипи на пожарната и на полицията.Малко по-късно от МВР уточниха, че при катастрофа карай Нови хан е пострадало 4-членно семейство с турско гражданство. Пациентите са приети в СО на УМБАЛ \"Св. Анна\" - София АД.Бащата е в стабилно състояние. Той е на 42 години и има фрактура на гръдна кост, фрактура на 11 и 12 прешелен, фрактура на лява слепоочна кост.32-годишната майка е без сериозни наранявания. При удара, 8-годишното дете е изхвърчало през предният прозорец на автомобила. Все още не са приключили прегледите.Четвъртият, пътувал в автомобила, е племенник на семейството. Все още не са приключили прегледите на 26-годишния мъж.", "date": "2018.01.25", "title": "Кола се заби в дърво край АМ \"Тракия\""}
{"url": "https://news.bg/int-politics/politsiyata-v-rusiya-se-zaricha-da-smazhe-predizbornite-protesti.html", "text": "Министерството на вътрешните работи на Русия предупреди, че полицията ще потуши жестоко всякакви нарушения на закона по време на планираните предизборни протести на опозицията, съобщават руските медии.Лидерът на опозицията Алексей Навални организира поредица от протестни демонстрации в цяла Русия на 28 януари, за да подчертае призива си за бойкот на президентските избори на 18 март в Русия, на които руският съд му забрани да участва.Настоящият президент Владимир Путин се очаква да няма абсолютно никакви проблеми със спечелването на изборите. Това ще бъде неговият четвърти мандат като държавен глава на Русия. ", "date": "2018.01.25", "title": "Полицията в Русия се зарича да смаже предизборните протести "}
{"url": "https://news.bg/crime/udalzhiha-aresta-na-tiradzhiya-udaril-politsay-s-shtanga.html", "text": "Удължиха ареста на беларуския тираджия, ударил наш полицай с щанга. Това е станало по искане на Районна прокуратурата - Велико Търново, съобщиха от прокуратурата.На 21 януари 2018 г. Дмитрий С. е обвинен за това, че на път ІІ-55, в района на село Мишеморков хан, община Велико Търново е ударил и причинил средна телесна повреда на полицай. Служителят на реда е със сътресение на мозъка и временна опасност за живота му.Според държавното обвинение има опасност Дмитрий С. да се укрие или да извърши друго престъпление. Разследването продължава.", "date": "2018.01.25", "title": "Удължиха ареста на тираджия, ударил полицай с щанга"}
{"url": "https://news.bg/economics/rabotodateli-iskat-prezidentsko-veto-na-zakona-za-chastnata-ohranitelna-deynost.html", "text": "В писмо до президента Румен Радев, АИКБ, БСК и БТПП изразяват тяхното пълно несъгласие със Закона за частната охранителна дейност - ЗЧОД, приет от НС на 18 януари 2018 г. и искат да бъде наложено вето върхо така приетия закон.Те считат, че законопроектът е приет при съществени нарушения на законодателната процедура и противоречия с правото на Европейския съюз. Според тях не отговаря и на очакванията на сектора, поради въвеждането на прекомерни и ненужни регулаторни мерки, а в този му вид не отразява съвременните социално-икономически и правни положения, както на национално ниво, така и в европейски контекст.По отношение на законодателна процедура, според тях е видно от изнесените мотиви към законопроекта, че не е преминал валидно обществено обсъждане съгласно изискванията на Закона за нормативните актове (ЗНА).Работодателите обясняват също, че в нарушение на ЗНА е липсата на оценка на въздействието и съответствие с правото на ЕС, тъй като са налични законодателни актове на Съюза и международни многостранни споразумения, по които България е страна, и които пряко се прилагат в осъществяването на дейността на частните охранителни фирми, вкл.: Договор за функциониране на ЕС; Конвенция № 87 на Международната организация на труда, Директивата за услугите, както и релевантното законодателство, свързано с търговските дружества и отношения на територията на ЕС.Във връзка с въвеждането на по-голяма регулаторна тежест, работодателите добавят, че законът е в разрез с европейското и национално законодателство в областта на конкуренцията, на общата забрана за дискриминация и въвеждането на дискриминационни мерки във вътрешния пазар на ЕС и ЕО, както и на декларираните от страна на Правителството намерения за намаляване на административната тежест върху стопанската дейност.\"Новият закон налага свръхрегулация на сектора, в противовес на тенденцията за намаляването на регулаторните режими в България и ЕС. По същество, новият закон стъпва на принципни положения от стария, като въвежда допълнителна административна тежест, вменявайки представянето на допълнителни документи, удостоверяващи определени в закона обстоятелства, нова подзаконова нормативна уредба и др.\", обясняват те.АИКБ, БСК и БТПП допълват, че заложените правни постановки в закона водят до отпадане на възможността за отразяване на промените, налагащи се от темповете на развитие на сектора на частните услуги за сигурност. Ще се наруши принципът за равнопоставеност между частните охранителни фирми и звената за самоохрана в бюджетни предприятия, тъй като едните ще разчитат изцяло на собствено финансиране, а другите - на републиканския бюджет. Това би могло да доведе до държавно подкрепян дъмпинг, вкл. може да бъде възприето като нерегламентирана държавна помощ.По отношение правото на ЕС, работодателите описват, че липсва връзка, както с националното законодателство, така и с европейската практика, касаеща сектора, в качеството му на \"бизнес услуги\". Според европейското законодателство, \"организациите в областта на частната охранителна дейност извършват по принцип дейности по охрана или по опазване на движими и недвижими вещи, издирвания и разследвания за сметка на частноправни субекти\".В противовес на това, новият ЗЧОД въвежда възможността частни охранителни фирми да осигуряват опазване на имуществото и населението и на обществения ред в урбанизираните територии, което е основна функция на публичните власти и правоохранителните органи, считат работодателските организации.В заключение АИКБ, БСК и БТПП коментират, че необходимите промени в нормативната уредба в регулациите на частните услуги за сигурност следва да ги направи по-гъвкави, като осъвременят и отчетат превръщането на частната охранителна дейност в професионален сектор \"Частни услуги за сигурност\". Важно е законът да бъде изготвен на базата на задълбочен анализ на сектора и изискванията на националните и европейските правни актове и стратегии, да създава по-добри предпоставки за развитие на бизнеса и неговата конкурентоспособност, и да отчете позициите на всички заинтересовани страни.", "date": "2018.01.25", "title": "Работодатели искат президентско вето на Закона за частната охранителна дейност"}
{"url": "https://news.bg/crime/nadziratelite-v-zatvorite-podgotvyat-novi-protesti.html", "text": "Надзирателите в страната отново излизат на протест. Срещата между министъра на правосъдието Цецка Цачева и представителите на Синдиката на служителите в затворите в България е преминала без резултат.По информация на БНР ръководството на двата синдиката на надзирателите - Управителните съвети на Синдиката на служителите в затворите и Синдикат \"Охрана\", провеждат съвместно заседание, на което обсъждат евентуални протестни действия.Според синдикатите на надзирателите преговорите, които са водени през последните 6 месеца, са провал. Припомняме, служителите в затворите настояват за 20% увеличение на заплатите и за откриване на повече работни места в системата. До сега надзирателите са получили 5% увеличение.Срещата с правосъдния министър Цецка Цачева беше поискана от Синдиката на надзирателите. Синдикатите искаха информация за развитието около исканията им за увеличаване на заплатите и повече щатни бройки.По първоначална информация на срещата с Цачева днес е станало ясно, че няма положително развитие по исканията.Възможно е надзиратели и съдебна охрана да излязат протестно пред работните си места на 29 януари, понеделник, когато е професионалният им празник.Стана ясно още, че в хода на срещата Цачева е информирала присъстващите, че писмото, което синдикатите изпратили до правосъдното министерство на 16 януари и което поставя въпроса за актуализиране на бюджета на Министерството на правосъдието, е било препратено още същия ден по компетентност към Министерството на финансите.Цачева обяснила на синдикатите, че разпределението на средства става само в бюджетната рамка, а надзирателите вече получили и 5% увеличение на възнагражденията от 1 януари, съгласно утвърдения за 2018 г. бюджет.Правосъдният министър е обяснила и че продължава да отстоява виждането си за равнопоставено третиране на структурите в сектор \"Сигурност\".", "date": "2018.01.25", "title": "Надзирателите в затворите подготвят нови протести"}
{"url": "https://news.bg/crime/pomoriytsi-izlizat-na-protest-sreshtu-zastroyavaneto-na-park-yavorov.html", "text": "Поморийци скочиха на протест срещу застрояването на мястото до емблематичните яворови скали. От гражданска инициатива \"Да спасим Яворовите скали\" излязоха с призив към гражданите на Поморие да се включат в протеста срещу застрояването.\"Да се помолим за обърканите души на oбщинските съветници и кмета на Поморие! Заедно да отправим молитва към Свети Георги - покровителят на Поморие да пречисти душите на общинските съветници от сребролюбието и на сесията на 30 януари 2018 г. да гласуват \"ПРОТИВ\" внесената докладна на кмета, свързана с изграждането на хотел до Яворовите скали!\", се казва в апела.Протестът ще се проведе в събота, а по време на него ще бъде отслужен и молебен. Протестът на 27 януари ще започне в 11 и 30 часа до кръговото кръстовище пред манастир \"Свети Георги\" и ще продължи един час.Поморийци целят публично да покажат несъгласието на гражданите с решението на Общински съвет-Поморие да посегне на най-знаковото място в града - Парк \"Яворов\", включващ паметника на поета, Яворовите скали и лятно кино \"Яворов\".С протеста негодуващи искат да кажат категорично \"не\" на парцелирането на територията под паметника на Яворов, преобразуването на част от нея в частна общинска собственост в полза на частен инвеститор, който планира на това място строеж на хотел, както и на бетонирането на Яворовите скали.Организаторите призовават всеки, който милее за съхранение на историческата памет и почит към делото и творчеството на Пейо Яворов, да се чувства добре дошъл да се включи в протестния митинг.От своя страна кметът на града Иван Алексиев по време на инициираната от него среща с жители на Поморие заяви, че не би позволил да се строи хотел на това място.\"И аз не съм съгласен на това място да се построи хотел. Знам какво ще кажат и общинските съветници, защото всички ние сме поморийци, но дайте възможност на Общинския съвет да си свърши работата. Няма да допусна някой с лека ръка да пише за това, което сме постигнали аз и моите колеги. Направихме всичко възможно, за да спасим Лятно кино \"Яворов\", защо смятате, че няма да сторим същото и за Яворовите скали\", обясни кметът.\"Мога да заявя най-отговорно, че аз и колегите ми, работим нещата да се случват от добро към по-добро. Това, че не всеки път се случват, това, че не всеки е доволен, е ясно и за съжаление - неизбежно. Точно заради това винаги, когато има напрежение държа да присъствам, да гледам хората в очите и да се разберем, а не да водим битки\", заяви Иван Алексиев.", "date": "2018.01.25", "title": "Поморийци излизат на протест срещу застрояването на Парк \"Яворов\""}
{"url": "https://news.bg/world/vaglerodnite-emisii-ot-sandvich-vav-velikobritaniya-sa-kolkoto-ot-9-mln-koli.html", "text": "Годишната консумация на сандвичи в Обединеното кралство произвежда въглероден диоксид колкото 9 милиона коли, сочи изследване публикувано тази седмица, съобщава Daily Sabah.Около 11.5 милиарда сандвичи са консумирани всяка година във Великобритания. Половината от тях са домашни, а другата половина купешки, сочат данни на Британсата сандвич асоциация.Това годишно потребление генерира средно 9,5 милиона тона CO2 еквивалент, на което е годишната експлоатация на 8,6 милиона автомобила, обясни Адиса Азапагич, професор в университета в Манчестър.Изследователите са проучили въглеродния отпечатък от 40 различни пълнежа, като се отчита целия жизнен цикъл на сандвичите, включително производството на съставките, опаковките, хладилните и хранителни отпадъци.Установено е, че най-популярните сандвичи, съдържащи свинско месо (бекон, шунка или наденица), са с най-голямо отпечатък, следвани от видовете, съдържащи сирене или скариди.Най-много въглерод пък имало в закупената от магазина \"целодневна закуска\", включваща яйце, бекон и колбаси.При тези сандвичи се генерират 1,441 грама въглероден диоксид, еквивалентни на емисиите на СО2, произведени при пътуване с кола от 19 километра.Най-чистият продукт от изследваните е домашната шунка и сирене, като производството, съхранението, опаковането и транспортирането на сандвичи, продавани в магазина, повишават тяхното екологично въздействие.Изследователите изчисляват, че въглеродният отпечатък на сандвичите може да бъде намален наполовина чрез промяна на рецепти и опаковки, рециклиране на отпадъците и удължаване на техния срок на годност.\"Трябва да променим етикетирането на храната, за да увеличим срока на употреба\", каза Азапагич.Като се има предвид, че сандвичите са основен елемент от британската диета, както и значителният им пазарен дял в хранителния сектор, е важно да се разбере приносът на този сектор за емисиите на парникови газове, добави тя.", "date": "2018.01.25", "title": "Въглеродните емисии от сандвич във Великобритания са колкото от 9 млн. коли"}
{"url": "https://news.bg/politics/oon-navliza-v-interesen-etap-na-razvitie-talkuva-solomon-pasi.html", "text": "Българският принос в изпълнението на глобалните цели за устойчиво развитие на ООН обсъдиха участниците в срещата под надслов: \"Да преобразим нашия свят: Програма 2030 за България\". Дискусията се организира от Дружеството на ООН в България, което навършва 70 години от основаването си.България се присъедини към глобалните цели през 2015 г. Програмата на ООН за устойчиво развитие съдържа 17 глобални цели. Участниците в дискусията отчетоха, че у нас все още няма координационно звено или механизъм за координиране на целите за устойчиво развитие.Соломон Паси, президент на Атлантическия клуб в България, посочи, че само 7 години след създаването на българското дружество през 1948 г., страната ни става член на ООН. Той отбеляза, че ООН навлиза в интересен етап на развитие на системата си.Като принос към изпълнението на глобалните цели за устойчиво развитие Соломон Паси посочи въвеждането на единно зарядно устройство за масовите телефони, което спестява в европейски план 51 хиляди тона - отпадъци - жици и кабели и над 13 млн. тона вредни въглеродни емисии. По думите му само реализацията на тази идея може да бъде отчетено като принос в постигането на глобалните цели 8 - 11 и 15 (съответно икономически растеж, устойчиви градове и общности, живот на земята).\"По наше предложение бе въведен универсален достъп до Wi-Fi\", коментира Паси. По думите му ЕК е отделила близо 120 млн. евро за въвеждането му в между 6 и 8 хиляди общини на ЕС.Паси посочи, че следващата инициатива, която предвиждат да предложат и която се е възприела вече като политика от страна на министъра на туризма Николина Ангелкова, е въвеждането на единен номер на рецепциите в хотелите, които да се избират с номер 9 във всички хотели. Идеята хрумва след инцидента с българския актьор Христо Мутафчиев, който получи инсулт и в този момент не е могъл да се обади и да поиска помощ, защото не е знаел кой е номерът на рецепцията.Сред последните две най-атрактивни инициативи на президента на Атлантическия клуб в България е борбата за европейска регламентация срещу деградацията на почвите, която годишно коства около 40 млн. лв. разходи и стандартизация на дистанционните управления на телевизорите. Соломон Паси бе категоричен, че фирмите производители на телевизори, могат да печелят от друго вместо да произвеждат ненужен електронен отпадък.\"Неправителственият сектор може да направи страшно много неща. В ЕС имаме такива огромни възможности\", коментира още Паси. По думите му реформата на ООН може много по-лесно да тръгне през Брюксел, отколкото през София.", "date": "2018.01.25", "title": "ООН навлиза в интересен етап на развитие, тълкува Соломон Паси"}
{"url": "https://news.bg/world/promeni-v-avstraliya-predvizhdat-20-g-zatvor-za-zhurnalisti.html", "text": "Правителството на Австралия е предложило промени в законите за национална сигурност, които предвиждат 20 г. затвор за журналисти и лица, подаващи сигнали за нарушения, съобщава ДПА.Австралийските медии предупреждават, че промените ще \"криминализират\" някои репортажи. Те поясняват, че измененията в законите също така могат да подкопаят способността на медиите да действат в обществен интерес.В съвместно съобщение 14 големи медии в държавата алармират, че предложените от правителството промени през декември 2017 г. поставят журналистите \"пред значителен риск да бъдат вкарани в затвора\" за вършената от тях работа.Реформите предвиждат наказание за всеки, който борави с информация от държавен служител без правителствено разрешение, която потенциално може да навреди на австралийските интереси.Предлага се наказанието да варира от 2 до 20 години затвор.\"Гардиън\" пише, позовавайки се на политолога Хауърд Уитън, че предложението е \"настъпващ Сталинизъм\".Правителството се опитва да защити новия законопроект, отбелязвайки, че промените имат за цел да спрат влиянието на държави като Китай и Русия.От офиса на главния прокурор на Австралия твърдят, че законопроектът съдържа адекватни мерки за защита на журналистите, които съобщават \"безпристрастна и коректна\" информация \"в обществен интерес\". Но журналистите губят протекцията си, ако представяната от тях информация е \"лъжа или изопачение\".", "date": "2018.01.25", "title": "Промени в Австралия предвиждат 20 г. затвор за журналисти"}
{"url": "https://news.bg/int-politics/strategiyata-na-sasht-v-siriya-se-stremi-da-razdeli-stranata-obyavi-rusiya.html", "text": "Американските планове да поддържат военното си присъствие в Сирия не допринасят за уреждането на положението в страната. Това обяви говорителката на руското външно министерство Мария Захарова, цитирана от руските медии.Стратегията на САЩ в Сирия е насочена към разделянето на тази страна, допълни Захарова.\"САЩ продължават да прокламират отстраняването от власт на законно избрания президент на Сирия. Убедени сме, че такъв подход противоречи на международното право и не допринася за политическо уреждане на вътрешните проблеми на Сирия въз основа на резолюция 2254 на Съвета за сигурност на ООН\", коментира говорителката.Захарова обърнала внимание на обстоятелството, че \"забавянето с възстановяването на единството на сирийското общество е изпълнено с нови опасни предизвикателства\".\"Това се случва сега в района на град Африн, където подразделения на турските въоръжени сили заедно с отряди на сирийската опозиция провеждат военна операция. Турция, както знаете, представя това като отговор на заплахите за сигурността на страната, която се е оформила в северната част на Сирия при отсъствието на контрол на правителството\", добави тя.По-рано в реч в Станфордския университет американският държавен секретар Рекс Тилърсън направи редица изявления за Сирия. Той подчерта, че САЩ, Европейският съюз и партньорите в региона няма да помогнат за възстановяване на зоните, контролирани от сирийския президент Башар Асад и призова други страни да окажат икономически натиск върху Асад.Тилърсън добави, че САЩ ще се съсредоточат върху стабилизацията и политическото уреждане в Сирия, като една от целите на Вашингтон е да ограничи влиянието на Иран в страната.", "date": "2018.01.25", "title": "Стратегията на САЩ в Сирия се стреми да раздели страната, обяви Русия"}
{"url": "https://news.bg/world/madrid-s-parvi-opit-da-blokira-kandidaturata-na-puchdemon-za-lider-na-kataluniya.html", "text": "Правителството на Испания предприе първа крачка към блокиране опитите на Каталуния бившият лидер Карлес Пучдемон да оглави управлението на богатия регион.Това заяви вицепремиерът на Испания Сорая де Сантамария, цитирана от \"Ройтерс\".Пучдемон живее в Брюксел, за да избегне арест заради опита за отцепване на Каталуния от Испания през октомври 2017 г. В понеделник новият председател на каталунския парламент номинира Пучдемон като единствения кандидат за лидер на региона.Настоящите обстоятелства не му позволяват да поеме управлението, подчерта Сантамария, имайки предвид факта, че в Испания има заповед за задържането на Пучдемон.Тя добави, че правителството е поискало мнение от Съвета на държавата (консултативен съвет към испанското правителство - Бел. ред.) за възможността да се обжалва пред Конституционния съд решението на председателя на каталунския парламент да номинира Пучдемон като единствения кандидат за регионален лидер.Ако мнението на съвета съвпадне с това на правителството в Мадрид, незабавно ще бъде внесена жалба, предупреди вицепремиерът.До 31 януари каталунският парламент трябва да проведе първото гласуване за избиране на регионален лидер.", "date": "2018.01.25", "title": "Мадрид с първи опит да блокира кандидатурата на Пучдемон за лидер на Каталуния"}
{"url": "https://news.bg/society/balgariya-zaema-30-to-myasto-v-sveta-v-indeksa-za-ekologichna-efektivnost-2018.html", "text": "България се нарежда на 30-о място в света и на трето в региона на Източна Европа в глобалния Индекс за екологична ефективност 2018 г. (Environmental performance index 2018). В предишна класация през 2016 г. страната ни заема 33-то място сред общо 180 държави.България се представя отлично в категория \"Биоразнообразие и хабитат\", изкачвайки се с цели 41 позиции от 64-то до 23-то място спрямо класацията от 2016 г. Значително подобрение е отбелязано и в категория \"Гори\" където за две години сме се изкачили от 50-о на 34-то място.В категория \"Замърсяване на въздуха\" страната ни заема 74-то място, което е подобрение с три позиции. Данните от доклада показват, че по показателя \"Качество на въздуха\" България е на 89-о място, като лекото влошаване на позицията ни се дължи основно на показателя \"Твърдо гориво за домакинствата\".Индексът оценява 180 държави по 24 показателя за ефективност, в десет категории, обхващащи екологичното здраве и жизнеността на екосистемите. Тези данни дават яснота каква екологична политика трябва да води съответната държава.Индексът се изготвя на всеки две години от Йейлския и Колумбийския университет съвместно с организаторите на Световния икономически форум. Можете да видите данните за България в уебсайта на  (EPI).", "date": "2018.01.25", "title": "България заема 30-то място в света в Индекса за екологична ефективност 2018"}
{"url": "https://news.bg/world/teroristite-ot-barselona-se-gotveli-da-vzrivyat-ayfelovata-kula.html", "text": "Нов доклад предполага, че Айфеловата кула може да е била сред целите на терористичната клетка на ДАЕШ (\"Ислямска държава\"), която атакува Барселона през миналата година, съобщава \"Асошиейтед прес\". Защитната стена, която обгражда Айфеловата кула, беше монтирана, след като видео за екскурзия до Париж беше открито в унищожено скривалище, според научен доклад за тероризма на изследователите Фернардо Рейнарес и Карола Гарсия-Калво.Клетката атакува пешеходната улица \"Ла Рамбла\" в Барселона и крайбрежно градче, избивайки 16 души през август.Само зле направената бомба предотврати по-смъртоносно нападение. Скривалището избухна, докато клетката е сглобявала експлозиви.Според доклада, създаден въз основа на интервюта със следователи и съдебни документи, членовете на клетката са пътували до Париж преди атаката, като разследващите все още не са установили причините за пътуването. Там те са закупили камера и са снимали Айфеловата кула.", "date": "2018.01.25", "title": "Терористите от Барселона се готвели да взривят Айфеловата кула"}
{"url": "https://news.bg/society/roditeli-na-protest-vav-vratsa-oryazvat-profiliranite-paralelki-v-uchilishtata.html", "text": "Родители на ученици от Средно училище \"Христо Ботев\" във Враца излязоха на протест пред сградата на областната администрация. Родители протестира срещу подготвяния проект за държавен план-прием за учебната 2018/2019 година. Протестът им е подкрепен и от учители от образователното заведение, съобщи БТА.Организатори на протеста са родители, сформирали инициативен комитет. Към него обаче се присъединил и Общественият съвет на средното училище.Според недоволстващите подготвяният план-прием за училищата в община Враца предвижда намаляване на профилираните паралелки и увеличаване на паралелките в професионалните гимназии. Специално за СУ \"Христо Ботев\" е предвидено от три профилирани паралелки да остане само една. Към момента в училището има профилирана паралелка по биология, география и история. След промените в заведението ще остане само една такава паралелка, като още не е взето решение какъв ще бъде нейният профил.Протестиращите се срещната с областния управител на града Малина Николова, като на срещата присъстваха и началникът на Регионалното управление на образованието Галина Евденова, заместник-кметът на община Враца Петя Долапчиева и представители на работодателски организации.В хода на срещата родителите тълкуваха, че новият план за прием нарушава конституционните права на техните деца и предрешава техния избор за това какво и къде да учат. Те категорично се застъпиха за профилираното обучение в училището, в което учат децата им. Те изтъкнаха още, че проектът е плод на еднолично решение и не е предшестван от обществено обсъждане.От своя страна областният управител припомни, че само за последните няколко години учениците в областния град и цялата област са намалели с близо 1 000 ученици и около 45 паралелки. По думите на Николова трябва да се търси баланс между профилираното и професионално обучение в негативната демографска тенденция.\"Държавният план-прием предстои да бъде окончателно финализиран на 30 март. Към момента, кметът на Община Враца е съгласувал Държавния план-прием, като е разписал в предложението си по 4 паралелки в двете профилирани гимназии, по 4 паралелки в Професионалната техническа гимназия и Професионалната гимназия по търговия и ресторантьорство, две паралелки в ПГ \"Димитраки Хаджитошин\" и по една паралелка в петте средни училища в града. Това разпределение изравнява условията и дава шанс на всички учебни заведения да реализират прием след 7-ми клас\", подчерта Николова.Евденова коментира, че според закона за предучилищното и училищно образование държавният план-прием задължително трябва да се съобрази със заявките на местния бизнес за необходимостта на професионални кадри. Долапчиева пък заяви, че план-приемът в училищата не е еднолично решение, а се следва държавната политика в средното образование, които предвиждала този баланс, както и засилване на професионалното обучение и спиране на процеса на оптимизиране на училищната мрежа.Родителите обаче заявиха, че няма да се примирят и ще продължат с мирните си протестни действия.Предстои съгласуване на Държавния план-прием в Постоянната комисия по заетост към Областния съвет за развитие на област Враца на 8 февруари. План-приемът ще се приеме най-късно до 30 март, обясни Евденова.", "date": "2018.01.25", "title": "Родители на протест във Враца - орязват профилираните паралелки в училищата"}
{"url": "https://news.bg/world/svetat-e-na-2-minuti-ot-yadrena-voyna.html", "text": "Светът е по-близо до ядрен апокалипсис в сравнение с миналата година, според позицията на символичния \"Часовник на Страшния съд\" през 2018 г., съобщава Скай нюз. разкрива, че позицията през 2018 г. е две минути преди полунощ.Учените отправиха предупреждението на фона на растящото напрежение между САЩ и Северна Корея, които влязоха в словесна война заради ядрената програма на лидера на КНДР Ким Чен-ун.Ежегодният отчет има за цел да покаже колко близо е светът до унищожение - полунощ представлява краят на света както знаем, отбелязва британската медия.През 2017 г. стрелката на часовника показваше 2 минути и половина преди полунощ.Хипотетичното отброяване е въведено през 1947 г. То прогнозира вероятността от глобална катастрофа, породена от действията на човека. За последно часовникът достигна 2 минути преди полунощ през 1953 г., когато САЩ и Съветският съюз изпитаха водородни бомби.В последно време се отразява и влиянието от климатичните изменения върху планетата, както и ефектите от новите технологии и науката.През 1991 г. светът е бил най-безопасен - 17 минути преди полунощ.Физикът Лорънс Краус предупреди, че опасността от ядрена война не е единствената причина часовникът да се премести напред., добави той.", "date": "2018.01.25", "title": "Светът е на „2 минути” от ядрена война"}
{"url": "https://news.bg/comments/ot-afrin-klonkata-za-erdogan-a-maslinkata-za-putin.html", "text": "Дни след като стартира турската военна акция \"Маслинена клонка\", насочена срещу кюрдския кантон Африн в Северна Сирия, фокусът на внимание трябва да бъде насочен не толкова спрямо това, което се случва на терен, колкото в причините на Турция да реализира, а Русия - да разреши, тази милитаристична операция.Турция и кюрдската периферия Основната цел на Турция при втората си военна авантюра в Сирия (след операция \"Щитът на Ефрат\") е да нанесе пряк физически удар срещу един от трите кюрдски кантона в Северна Сирия (в случая Африн). Ако при \"Щитът на Ефрат\" целта бе пресичането на кюрдската дъга, минаваща по цяла Северна Сирия, то при \"Маслинена клонка\" става дума за директно унищожаване на един от кюрдските властови центрове.Ако приемем, че кюрдската автономия (макар и официално непризната, тя е от практическо естество) в Северна Сирия се крепи на трите центъра - Африн, Кобани и Джазира, то Анкара, унищожавайки една от опорите на автономията, иска да види ефекта на \"двукракия стол\" - как той веднага губи равновесие и пада.Концепцията за национална сигурност на Турция предвижда изобщо маргинализирането на кюрдската периферия по южната граница на страната. С особен акцент върху кюрдите от Сирия и Ирак, доколкото иранските кюрди, така или иначе, са \"задушени\" в много по-голяма степен от стриктните властови и контролиращи механизми на Техеран.Логиката на Анкара е следната: създаването на кюрдска автономия някъде около Турция ще бъде последвана от опит за иницииране на независима държава. По примера на референдума за независимост в Иракски Кюрдистан. А ако това е външно-политически проблем, то той става веднага вътрешно-политически, когато потенциална независима кюрдска държава автоматично ще засили иредентистките настроения на кюрдите в самата Турция (в югоизточната й част).В този контекст, притесненията на Анкара са основателни. Понеже част от тези периферни кюрдски общности са в тясно логистично, идеологическо и организационно взаимодействие с ПКК в Югоизточна Турция (какъвто е случаят на сирийските Отряди за народна защита и понякога този на иракските кюрди от Патриотичното обединение на Кюрдистан).А на този фон, една успешна военна акция срещу \"терористите\" (какъвто е пропагандният жаргон на правителството на Турция спрямо кюрдските формирования), ще има позитивен PR-ефект за Реджеп Ердоган, предвид президентските избори през 2019-та година. На тях залогът е почти цялата власт в страната.Но ако мотивите и целите на Анкара за тази военна операция на сирийска територия са лесни за догаждане, то това определено не е случаят с основанията, поради които Русия даде \"зелена\" светлина на турския президент.Руската \"зелена светлина\"Нека предварително да уточним индиректните причини, поради които твърдим, че Русия даде \"зелена\" светлина на турската военна операция. Те са от несложен характер.Първо, непосредствено преди първата фаза от \"Маслинена клонка\" да започне, Москва изтегли (символичното си) военно присъствие от Африн. Последното обаче бе символно и служеше като гаранция за кюрдите, че Анкара няма да инициира военни действия срещу тях.Второ, руските и сирийски дефанзивни ракетни системи не бяха използвани за неутрализиране на турските F-16, бомбардиращи кантона. А окончателното разрешение за турската операция Анкара най-вероятно е получила дни преди започването на \"Маслинена клонка\", когато от Москва се завърнаха ръководителите на турските въоръжени сили Хулуси Акар и на турското разузнаване МИТ Хакан Фидан.Това обаче не отговаря на основния въпрос. Защо Русия рискува отношенията си с кюрдите, които са стандартно добри, за да удовлетвори Анкара? Или с други думи, ако е ясно какво Москва губи, то какво печели?Целите и интересите на Русия зад \"Маслинена клонка\" На първо място, Москва винаги печели, когато напрежението между САЩ и Турция се увеличава. Повод за такова през последните години са и кюрдите в Сирия, които САЩ въоръжава и тренира. В този контекст е и планът за създаването на граничен патрул от кюрдски и арабски състав, наброяващ 30 000 души, който се реализира под американска инициатива. Именно в кюрдския фактор САЩ виждат своя механизъм за влияние върху бъдещите политически процеси в Сирия. Де факто офанзивата срещу кюрдите е атака по интересите на САЩ в Сирия, а това е поредният повод за напрежение между Вашингтон и Анкара.Но ако кюрдите в Африн бяха доскоро под руска протекция, то тези в Манбидж и източно от Ефрат са под американска. Истинският тест за турско-американските отношения ще настъпи, ако Реджеп Ердоган изпълни заканата си и насочи военната операция от Африн в източна посока, където са разположени и американски части.На второ място, Русия иска да санкционира самите кюрди, именно заради засилващото им се сътрудничество със САЩ.На трето място, Москва иска да редуцира все по-силното иранско влияние в Сирия, \"вкарвайки\" турско. Въпреки че сме свикнали да адресираме Русия и Иран като тандем по отношение на Сирия, това далеч не винаги е така. От статута на Башар ал-Асад, през бъдещата структурата на сирийската държава, до нарастващата роля и възможности на шиитската Хизбула в страната, Москва и Техеран имат своите различия.Това обяснява факта, че управляващите Иран адресираха турската операция спрямо Африн с липсата на какъвто и да е ентусиазъм. А такъв ние сме свикнали да виждаме от Техеран, когато става дума за ограничаване на кюрдската активност. За Иран заместването на кюрдско влияние в Северна Сирия с турско не е успокояващ сюжет. А и да не забравяме, че когато иска да репликира Турция, на Ислямската република съвсем не й е чуждо тактическото сътрудничество с ПКК (а оттук и със сирийско-кюрдските Отряди за народна защита).На четвърто място, напълно възможно е Русия да изтъргува дадения картбланш спрямо Африн в замяна на отстъпки от страна на Анкара по отношение на преговорите по политическото бъдеще на Сирия. Например, в посока на включването на кюрдска делегация в политическите преговори във формата \"Сочи\" (Русия, Иран, Турция). Последното се сблъсква със съпротивата на Турция, но тя едва ли ще е толкова ожесточена, след като турските сили са допуснати да вилнеят в Африн.Но за да се утвърди не само като работещ, но и като легитимен форум, този в \"Сочи\" има нужда от кюрдско участие. Ако Владимир Путин преодолее турската съпротива, което е по-лесно след \"зелената\" светлина спрямо Африн, то той ще може да заяви, че е създал форума, който на практика ще реши съдбата на Сирия (за разлика от тези във Виена и Женева). А това ще е нов шамар за САЩ и ЕС.А стратегически план и в перспектива, след оттеглянето на турските сили от Африн може да се окаже, че Ердоган е свършил \"мръсната\" работа на Асад спрямо кюрдите, а последните, с руско и компенсиращо посредничество, са постигнали базов консенсус със сирийския президент.Така или иначе, ако турските цели по отношение на операция \"Маслинена клонка\" са прозрачни, то тези на Москва тепърва ще стават явни. Но фактът, че последните не могат да се \"разшифроват\" веднага, показва, че този път Русия подплатява рисковото си решение с арсенал от идеи, инструменти и възможности.И накрая маслинката може да остане за Путин, а клонката - за Ердоган.", "date": "2018.01.25", "title": "От Африн - клонката за Ердоган, а маслинката за Путин?"}
{"url": "https://news.bg/world/opra-uinfri-otreche-che-se-kandidatira-za-prezident.html", "text": "Известната американска водеща Опра Уинфри отрече, че ще се кандидатира за президент на САЩ за изборите през 2020 година, съобщиха световните информационни агенции. Такива съобщения се появиха в началото на месеца. Но Уинфри обяви, че надпреварата за Белия дом не влиза в плановете й. Пред  тя е заявила, че винаги е била наясно какво може и не може да прави. Да се бори за президент не я интересува. Според информациите по-рано, Уинфри обмисляла участие и е била окуражавана от близки за това. Борбата в Демократическата партия за излъчване на кандидат не се очаква да започне преди частичните избори през тази година. Настоящият президент Доналд Тръмп вече изрази увереност, че ще победи Уинфри, ако двамата са съперници на следващите избори. В социалните мрежи вече се появиха хаштагове #Oprah2020 и #OprahForPresident.", "date": "2018.01.25", "title": "Опра Уинфри отрече, че се кандидатира за президент "}
{"url": "https://news.bg/world/katalunskiyat-parlament-izbira-lider-na-30-yanuari.html", "text": "Каталунският парламент ще проведе първото гласуване за избиране на регионален лидер на 30 януари.Това се казва в негово изявление, цитирано от \"Ройтерс\". По-рано бе обявено, че това трябва да стане до 31 януари и бе оповестена кандидатурата за поста. Единственият кандидат е бившият лидер Карлес Пучдемон, който в момента се намира в Белгия в самоналожено изгнание. Правителството на Испания вече предприе първа крачка към блокиране опитите той да бъде върнат на власт. Това обяви вицепремиерът на Испания Сорая де Сантамария. Настоящите обстоятелства да поеме управлението, подчерта Сантамария, имайки предвид факта, че в Испания има заповед за задържането на Пучдемон.", "date": "2018.01.25", "title": "Каталунският парламент избира лидер на 30 януари "}
{"url": "https://news.bg/world/prioritetite-na-evropredsedatelstvoto-predstavi-borisov-v-lihtenshtayn.html", "text": "Темите, по които ще работи Българското председателство на Съвета на Европейския съюз. С това запозна в Лихтенщайн премиерът Бойко Борисов принца-престолонаследник Алоис фон унд цу Лихтенщайн и колегата си Адриан Хаслер. В срещата участва и министърът за Българското председателство на Съвета на ЕС Лиляна Павлова.Това съобщиха от правителствената пресслужба. Темата за сигурността в Европа очаквано беше сред основните в разговора. Борисов посочи, че България вече е име и то не само заради европредседателството, а защото от години води последователна проевропейска и мирна политика.\", подчерта министър-председателят.Други теми бяха добрите двустранни отношения и сътрудничеството. Двете страни биха могли да си партнират активно в секторите на иновациите и новите технологии, индустриалното производство и дуалното образование.Това е първата среща на такова ниво между България и Княжество Лихтенщайн. Принцът прие поканата на българския премиер да гостува у нас. С Хаслер Борисов обсъди дебатите, които се водят у нас около приеманет на Истанбулската конвенция. Княжеството, също като България, се е присъединило към документа в защита на жените и децата от насилие.\"\", каза българският премиер.", "date": "2018.01.25", "title": "Приоритетите на Европредседателството представи Борисов в Лихтенщайн "}
{"url": "https://news.bg/society/chetiri-lapi-s-petitsiya-v-zashtita-na-lavchetata-terez-i-masud.html", "text": "Петиция в защита на лъвчетата Терез и Масуд пусна на сайта си организацията за защита на животните \"Четири лапи\". Тя трябва да събере 50 000 подписа. До момента са събрани около 8650, показа проверка на News.bg.Всеки желаещ може да попълни и изпрати формата на адрес: Припомня се историята на лъвчетата и усилията за преместването им от незаконния зоопарк в Разград. Случаят доведе и до протести. От там са притеснени, че все още се бави заминаването на животните за спасителен център в Холандия, специализиран в грижата за големи котки със здравословни или поведенчески проблеми.Заедно с тях трябваше да бъде транспортиран и 3-годишният лъв Асен, който организацията спаси от сигурна смърт от зоопарка в Разград през ноември миналата година.Организацията обвинява властите в бездействие по въпроса и призовава към подписване на петицията, за да бъде изпратено писмо до премиера Бойко Борисов и министрите на околната среда Нено Димов и земеделието Румен Порожанов. В него се настоява да бъде направено необходимото лъвовете да заминат за Холандия. ", "date": "2018.01.25", "title": "\"Четири лапи\" с петиция в защита на лъвчетата Терез и Масуд "}
