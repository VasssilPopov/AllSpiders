{"url": "https://news.bg/world/razkolat-mezhdu-luganskite-separtisti-prodalzhava.html", "text": "Сепаратисткият лидер на самообявилата се \"Луганска народна република\" Игор Плотницкий е блокиран в мазето на местната администрация в Луганск, предаде \"Униан\" с позоваване на медии от ЛНР.По-рано се появиха публикации, че той е избягал в Русия.Съобщава се, заедно с Плотницкий в подземието се намират съпругата му и обвинената в държавна измяна шефка на администрацията Ирина Тайцман.Вчера въоръжени мъже без опознавателни знаци превзеха центъра на Луганск. Появиха се информации, че те са солидарни с вътрешния министър на \"Луганската народна република\" Игор Корнет, който беше уволнен от Плотницкий.Според източник от \"силовите структури\" на сепаратистите се подготвя \"бързо разблокиране\" Плотницкий и задържане на хора от близкото му обкръжение, които той обвинява в опит за преврат.Отделно се споменава, че \"прокуратурата на ЛНР\" е превзета от сили, лоялни на Корнет, а редица \"чиновници\" са арестувани.Междувременно на сайта на \"главата на ЛНР\" се появи обръщение на Плотницкий, в което той твърди, че не е напускал \"републиката\" и не възнамерява да го прави.Същевременно неговият син отказва да разговаря с журналисти и да коментира къде се намира баща му.", "date": "2017.11.22", "title": "Разколът между луганските сепартисти продължава"}
{"url": "https://news.bg/int-politics/ofitsialno-razsledvane-sreshtu-arestuvaniya-ruski-miliarder-kerimov-vav-frantsiya.html", "text": "Руският бизнесмен и сенатор Сюлейман Керимов, арестуван във Франция по-рано тази седмица от разследващи данъчни измами, ще бъде представен на съдия, за да започне официално разследване срещу него. Това съобщиха от френската прокуратура, цитирани от \"Ройтерс\".Съгласно правосъдната система на Франция, започването на официално разследване срещу дадено лице често, но не винаги, води до изправяне на лицето на подсъдимата скамейка.Керимов беше арестуван в понеделник вечерта на летището във френския град Ница, като е обвинен в изпиране на пари от данъчни измами. Той е милиардер и сенатор в Съвета на федерацията на Русия (горната камара на парламента). Нетното му богатство се оценява на 6,3 млрд. долара.", "date": "2017.11.22", "title": "Официално разследване срещу арестувания руски милиардер Керимов във Франция"}
{"url": "https://news.bg/crime/puskat-ot-aresta-mayka-i-dashterya-obvineni-v-ubiystvo-na-bebe-v-pernik.html", "text": "Окръжна прокуратура - Перник протестира изменените мерки за неотклонение \"задържане под стража\" в \"подписка\" спрямо майка и дъщеря, обвинени в убийство на новородено детеС Определения от 17 ноември 2017 г. Пернишкият окръжен съд е уважил исканията на обвиняемите С. И. и В. Т. за изменение на мерките им за неотклонение \"задържане под стража\" в по-леки, а именно - в \"подписка\", срещу които прокуратурата е внесла частни протести.Двете жени са привлечени към наказателна отговорност от Окръжна прокуратура - Перник по обвинение за умишлено умъртвяване на новородено дете, извършено в съучастие.Около 21.30 ч. на 13 август 2017 г. в Областна дирекция на МВР - Перник е бил  Под ръководството на ОП - Перник веднага е било започнато досъдебно производство. В резултат на проведеното разследване са били установени извършителите на престъплението - С. И. и В.Т.Утре, на 23 ноември 2017 г., протестите, внесени от ОП - Перник срещу определените от съда мерки за неотклонение спрямо двете обвиняеми, ще се разглеждат от Софийския апелативен съд.", "date": "2017.11.22", "title": "Пускат от ареста майка и дъщеря, обвинени в убийство на бебе в Перник"}
{"url": "https://news.bg/crime/nash-diplomat-se-sreshtna-sas-zadarzhanite-balgarski-grazhdani-v-odrin.html", "text": "Завеждащият консулската служба в Генералното консулство на Република България в Одрин г-жа Мюзеян Узунова се е срещнала със задържаните български граждани в Одрин. Това е станало след получено разрешение от прокуратурата в града.Тримата нямат здравословни проблеми. Те декларират, че не е било упражнено физическо насилие върху тях в нито един етап от следствените действия. Проведена е била и среща с психолога в затвора, като никой от тримата български граждани не е потърсил съдействието му.Назначени са им служебни защитници. Преводач не са пожелали, тъй като владеят турски език.Тримата български граждани се намират в затвора от закрит тип \"F\" в град Одрин. Припомняме, вчера стана ясно, че  в група с други граждани вчера. Обвиненията към тях са за трафик на мигранти и съзнателно подпомагане на престъпна организация - считаната за терористична организация на Фетуллах Гюлен.  Имената на сънародниците ни са ясни на МВнР, но не се съобщават.Срещата е била инициирана от Генералното консулство, преди да е постъпило заявление от самите задържани. Българското задгранично представителство все още не е уведомено официално от тях за тяхното задържане.Генералното консулство на Република България в Одрин е на разположение да съдейства, в рамките на компетенциите си, на роднини на задържаните за срещи и телефонни разговори.От МВнР подчертават, че поради естеството на обвинението, разрешението на Републиканска прокуратура-Одрин се съгласува с Анкара, поради което препоръчителен период за предприемане на постъпки е не по-малко от 14 дни преди датата.", "date": "2017.11.22", "title": "Наш дипломат се срещна със задържаните български граждани в Одрин"}
{"url": "https://news.bg/world/zabraniha-alkohola-na-dvama-rusnatsi-sled-piyanska-strelba-ostavila-hilyadi-bez-tok.html", "text": "Руски съд наложи присъда от две години забрана за употреба на алкохол на двама бизнесмени, които прекъснали тока на десетки хиляди руснаци по време на пиянска стрелба по електрически стълбове, съобщава Newsweek.Съдия в Република Якутия осъди двамата местни предприемачи за хулиганство.След сериозно напиване двамата бизнесмени, които са на възраст 34 и 38 г., са използвали ловни пушки Байкал МР 155 и пистолети Бенели, за да практикуват стрелковите си умения по електрически стълбове.Пиянската им авантюра довела до прекъсване на електрозахранването в пет района с население около 90 000 души.Руска медия съобщи през миналия месец, че 69 000 души са останали без ток цяло денонощие. Местната електроснабдителна компания обяви, че щетите са в размер на повече от 11 000 долара.Съдът също наложи на двамата руснаци година и 10 месеца условна присъда с две години пробация. През този период им е забранено да консумират алкохол.", "date": "2017.11.22", "title": "Забраниха алкохола на двама руснаци след пиянска стрелба, оставила хиляди без ток"}
{"url": "https://news.bg/politics/ninova-zapozna-poslanitsite-na-stranite-chlenki-na-es-s-viziyata-na-bsp-za-evropa.html", "text": "Председателят на НС на БСП Корнелия Нинова проведе работна среща с посланиците на страните - членки на ЕСОсновен фокус на срещата бе представяне на разработената от БСП визия за бъдещето на Европа. Тема на срещата е била и предстоящото председателство на Съвета на ЕС като възможност за България. Мотото, което предлагат социалистите е \"Повече социална Европа в интерес на хората\".Отчетени бяха продължителните усилия и конструктивната роля на ПГ на \"БСП за България\" по изготвянето на общ проект на Народното събрание по приоритетите на Българското председателство на Съвета на ЕС в името на постигането на единодействие и национално съгласие по темата, съобщават от пресцентъра на БСП.Председателят на НС на БСП представи позициите и действията на БСП, като най-голямата опозиционна сила, и отговори на поставените въпроси във връзка с актуални събития и процеси във вътрешно-политически план.От страна на БСП в срещата участваха Деница Златева, заместник-председател на НС на БСП и Кристиан Вигенин, секретар по Външна политика и международна дейност на ПГ на БСП за България.", "date": "2017.11.22", "title": "Нинова запозна посланиците на страните членки на ЕС с визията на БСП за Европа"}
{"url": "https://news.bg/regions/ima-veche-sanktsii-zaradi-opasnite-yazoviri-obyasnyava-damtn.html", "text": "От началото на годината до 17 ноември инспекторите на Държавната агенция за метрологичен и технически надзор са участвали в проверки на 4175 проверки на язовири в цялата страна. За нарушение на Закона за водите и неизпълнение на Наредбата за условията и реда за осъществяване на техническата и безопасната експлоатация на язовирните стени и на съоръженията към тях, както и на контрол за техническото им състояние (Наредбата) са съставени и връчени 395 бр. актове за установяване на административни нарушения.Агенцията припомня, че тези правомощия са възложени на ДАМТН от 1 януари 2016 г. Оттогава до сега направените проверки са над 7 хил. През първата година от дейността на специализираната дирекция към държавната агенция няма голям брой съставени актове за установяване на административни нарушения поради спецификата на проверките, разписано в нормативната уредба.При първа проверка на собствениците се дават предписания за отстраняване на констатираните нарушения със срок, който често е по няколко месеца заради сложността на нужните ремонти. Едва при последващите проверки се съставят актове, в случай, че не са предприети нужните действия. Показателно за активността на дирекцията в тази посока е, че през 2017 г. средно всеки ден се издава акт на собственик на язовир.Паралелно с това се извършва постоянен мониторинг на 205 язовира определени като потенциално опасни в писмо изпратено до Върховната административна прокуратура. През активния дъждовен сезон на тях се правят инспекции всяка седмица. Други язовири се поддържат изпразнени, за което се осъществява постоянен контрол.С цел още по-ефективен контрол и оптимизиране на дейността на ДАМТН в момента се работи по промени в Закона за водите, които предвиждат по-ефикасен контрол за безопасната експлоатация и техническа изправност на язовирните стени и съоръженията към тях проблеми вследствие на непълнота на законовата уредба, чрез използване на световна практика препоръчвана от Международната комисия по големите язовири и особено световния опит относно експлоатацията и контрола на малките язовири за постигането на ефективен държавен контрол върху язовирите.ДАМТН предлага следните необходими изменения: \"В зависимост от размерите - височина на язовирната стена и обема на водохранилището се извършва класификация на язовирите. Въвежда се класификация на язовирите съгласно критериите на Международната комисия по големите язовири на \"големи\" и \"малки\"\"Агенцията допълва, че \"с въвеждането на класификация на язовирите по степени на потенциална опасност се дава възможност за определяне на различна периодичност на проверките от страна на контролния орган\".ДАМТН иска промяна в компетенциите на комисиите, които се назначават от областните управители съгласно чл. 138а, ал. 3 от Закона за водите и ограничаване на подлежащите на проверка обекти, а именно: \"проверка и оценка на готовността за безопасна експлоатация на язовирите с висока степен на потенциална опасност на територията на съответната област в нормални, екстремни и аварийни условия\".Държавната агенция счита, че е нужно регламентиране на случаите, когато могат да се прилагат принудителни административни мерки, начинът за тяхното приложение и редът за тяхното обжалване. С регламентирането на случаите, когато могат да се прилагат принудителни административни мерки, начинът за тяхното приложение и редът за тяхното обжалване се дава възможност за законосъобразното им прилагане.\"Принудителните мерки трябва да бъдат прилагани само в изрично и точно изброени в закон или указ случаи, компетентният орган не може да ги налага произволно. Те трябва да са точно посочени в правната норма и да се прилагат по реда и начина, предвидени там, като издаването им трябва да е в съответствие с целта на закона, по който са предвидени\", обясняват от ДАМТН.Аганцията предлага \"обособяване в един имот на язовирите и водохранилищата им, ведно с принадлежащите им земи и съоръжения\".", "date": "2017.11.22", "title": "Има вече санкции заради опасните язовири, обяснява ДАМТН"}
{"url": "https://news.bg/world/siriyskata-opozitsiya-zapazva-osnovnoto-si-iskane-bashar-asad-da-si-hodi.html", "text": "Сирийски опозиционни групи ще се придържат към искането си Башар Асад да напусне властта в началото на всеки политически преход, въпреки че имаше спекулации, че могат да смекчат позицията си на фона на победите на сирийската армия на бойното поле.Това съобщава телевизия \"Ал Арабия\", цитирана от Ройтерс.Опозиционните групи провеждат среща в Саудитска Арабия за намиране на обща позиция преди подкрепяните от ООН мирни преговори в Женева.Два дни преди срещата лидерът на Висшия комитет за преговори на сирийската опозиция Рияд Хиджаб внезапно подаде оставка на фона на спекулациите, че опозицията може да смекчи позицията си за Асад.Хиджаб беше безкомпромисен защитник на позицията, че Асад не трябва да участва в политическия преход на Сирия.В проекта на заключителната декларация от срещата обаче е включено искането, че Асад трябва да напусне властта в началото на прехода, отбелязва \"Ал Арабия\".Срещата на опозицията се провежда няколко дни след изненадващата визита на Асад в Русия, където се срещна с руския президент Владимир Путин. Впоследствие Путин проведе телефонни разговори с американския президент Доналд Тръмп и лидери от Близкия изток.Специалният посланик на ООН за Сирия Стефан де Мистура призова опозицията, събрала се в петзвезден хотел в Рияд, да проведе \"сериозна дискусия\" за постигане на \"обща линия\".Според руски медии Мистура ще се срещне с министрите на външните работи и отбраната на Русия в четвъртък, за да обсъдят подготовката за новия кръг преговори в Женева, както и предложението за конгрес за Сирия в Сочи.На срещата в Рияд присъстват повече от 140 официални представители на опозицията от различни групи.Някои членове намекнаха, че в заключителното комюнике може да не се споменава Асад.", "date": "2017.11.22", "title": "Сирийската опозиция запазва основното си искане – Башар Асад да си ходи"}
{"url": "https://news.bg/int-economics/polsha-podpisva-sdelka-da-kupuva-vtechnen-gaz-ot-sasht-za-5-godini.html", "text": "Държавната газова компания на Полша обяви, че е подписала 5-годишна сделка за закупуване на втечнен природен газ от САЩ, след като Европа се стреми да намали зависимостта си от вноса на енергийни ресурси от Русия, съобщава \"Асошиейтед прес\".Компанията PGNiG уточни, че от началото на следващата година американската компания Centrica LNG Company Ltd. ще извърши 9 доставки на втечнен природен газ (LNG) от терминал в американския щат Луизиана до полско газово пристанище на Балтийско море. Полша вече получи няколко еднократни доставки на втечнен газ по-рано тази година.От PGNiG подчертаха в изявление, че това е първият подобен договор за редовни доставки на втечнен природен газ в Централна и Източна Европа, регион, който се стреми да намали зависимостта си от Русия, която използва износа си на горива като политически инструмент.Полша също така се опитва да купува природен газ от Норвегия.", "date": "2017.11.22", "title": "Полша подписва сделка да купува втечнен газ от САЩ за 5 години"}
{"url": "https://news.bg/crime/55-godishen-iznasilvach-poluchi-8-g-s-poredna-prisada.html", "text": "По обвинителен акт на Районна прокуратура - Оряхово съдът е признал за виновен 55-годишния В. Гулевски за това, че при условието на опасен рецидив е изнасилил лице от женски пол.За извършеното от него престъпление Гулевски е осъден на осем години \"лишаване от свобода\" при \"строг\" режим на изтърпяване. Подсъдимият е многократно осъждан за изнасилвания, сводничество и кражби. Понастоящем изтърпява шестгодишна присъда по предходни осъждания.Следобед на 17 януари 2015 г. пострадалата К.К. била сама в дома си в с. Селановци. 25-годишната жена страда от детска церебрална парализа, освидетелствана с експертно решение от ТЕЛК с 84% нетрудоспособност.Към 18:20 ч. в дома ѝ дошъл В. Гулевски, под предлог, че търси майка ѝ във връзка с уговорка за продажба на мобилен телефон. Мъжът носел две бутилки с вино, като пиел от едната и пушел.Жената се обадила на майка си и я информирала, че Гулевски я чака, след което му заявила, че излиза с намерението той да напусне дома им, тъй като се притеснила от поведението му.Въпреки, че отвърнал на К.К., че ще си ходи, мъжът издърпал телефона от ръката ѝ, изгасил осветлението в стаята и ѝ наредил да седне на леглото, като отправил заплашителни думи. Пострадалата започнала да се дърпа, но поради здравословните си проблеми не могла да се пребори с насилника, който я повалил на леглото.Той удрял жената по главата и по гърба, като се озлобявал още повече от нейната съпротива. Гулевски успял да я съблече и въпреки опитите на пострадалата да го избута, осъществил насилствен полов акт с нея, а впоследствие и блудствени действия. В един момент К.К. успяла да избяга навън и се обадила на майка си, като ѝ разказала за случилото се.", "date": "2017.11.22", "title": "55-годишен изнасилвач получи 8 г. с поредна присъда"}
{"url": "https://news.bg/int-politics/rusiya-turtsiya-i-iran-se-razbraha-za-zapochvane-na-umirotvoritelen-dialog-v-siriya.html", "text": "Държавните ръководители на Турция, Русия и Иран се споразумяха за свикване на Сирийския народен конгрес за диалог като една от първите стъпки за установяване на приобщаващ диалог в раздираната от война страна. Това обяви руският президент Владимир Путин, цитиран от руските медии.Говорейки след срещата си с турския си колега Реджеп Тайип Ердоган и с иранския си колега Хасан Рохани, Путин уточни, че тримата лидери са инструктирали дипломатите си, органите за сигурност и отбрана да работят по организирането и датата на конгреса.Държавното ръководство на Сирия е ангажирано с мирния процес, конституционната реформа и свободните избори, наблюдавани от ООН, допълни руският президент след тристранната среща, която се проведе в руския черноморски курорт Сочи.Тримата президенти са се разбрали да увеличат усилията си за окончателното ликвидиране на терористичните групировки в Сирия.От своя страна Ердоган заяви, че Турция дава приоритет на изключването на \"терористичните елементи\" (както определи политическата и военната структура на сирийските кюрди) от процеса на разрешаване на проблемите в Сирия, като тя нямало да бъде под един покрив с \"терористи\", които подкопават нейната национална сигурност.Турският държавен глава призова международната общност и заинтересованите страни в Сирия да подкрепят усилията на трите страни за разрешаване на кризата.Тримата президенти обсъдиха постоянно политическо решение на сирийската гражданска война, която влезе в седмата си година и коства живота на около 400 хил. души.На кратката пресконференция преди тристранната среща Путин изтъкна: \"Очевидно е, че процесът на реформи няма да бъде прост, ще изисква компромиси и отстъпки от всички страни, включително очевидно от сирийското правителство.\"Руският президент също така приветства специалната роля на Ердоган и иранския президент Рохани, която са изиграли в мирния процес в Астана, посочвайки, че военните действия в Сирия няма да приключат по друг начин.Рохани от своя страна коментира, че е доволен, че Турция, Иран и Русия са в тясно сътрудничество по мирния процес в Сирия, добавяйки, че е подготвена основата за политическо уреждане на конфликта. Той също така изтъкна, че има \"нужда да се изкоренят последните клетки на тероризма в Сирия\".Междувременно Рохани също така каза, че чуждестранно военно присъствие в Сирия е приемливо, само ако е по покана на режима на Башар Асад.", "date": "2017.11.22", "title": "Русия, Турция и Иран се разбраха за започване на умиротворителен диалог в Сирия"}
{"url": "https://news.bg/regions/varna-pomaga-na-15-semeystva-s-reproduktivni-problemi.html", "text": "15 семейства с репродуктивни проблеми ще получат финансова помощ от Община Варна. Съветниците от ПК \"Здравеопазване\" гласуваха да бъдат отпуснати 40 500 лева от общинския бюджет, като седем семейства ще получат по 3 500 лв. за инвитро с донорска яйцеклетка, а останалите осем - по 2 000 лева.От началото на 2017 г. до сега по общинската инвитро програма са подпомогнати 64 варненски семейства, които са получили общо 158 000 лв. Остатъкът до края на годината по програмата е 12 000 лв.Съветниците гласуваха също 62 варненци да получат еднократни помощи за лечение, като общата сума е в размер на 15 000 лв. На 15 души е отказана помощ, тъй като са подали непълна или неактуална документация. Бюджетът за еднократни помощи за лечение за тази година е изчерпан, стана ясно на заседанието.Сред темите, които съветниците обсъдиха, беше и тежкото финансово състояние на ДКЦ \"Свети Иван Рилски\" в кв. \"Аспарухово\". Общата задлъжнялост на общинското лечебно заведение е 135 000 лева, съобщи управителят му д-р Людмил Цветков. 26 000 лева от задълженията са към Енерго-Про, като има неплатени фактури за ток от месец септември миналата година.Членовете на комисията дадоха съгласието си тази сума да бъде отпусната от общинския бюджет за 2017 г., с която да се изплатят натрупаните просрочени задължения. Съветниците се обединиха около мнението, че общината трябва да помогне с още средства на лечебното заведение. Затова ще бъде внесено предложение за отпускане на около 53 000 лева целева бюджетна субсидия за ДКЦ \"Свети Иван Рилски\".На днешното заседание бе дадена и \"зелена светлина\" за провеждане на акредитационна процедура на АГ болницата \"Проф. д-р Д. Стаматов\". Процедурата е рутинна, а сегашната акредитация изтича през лятото на 2018 г., поясни управителят проф. д-р Емил Ковачев. Гласуването е предшествано от широка дискусия относно възможността в дейността на общинското лечебно заведение да бъдат включени и процедури по асистирана репродукция, които в момента се извършват от частен център.", "date": "2017.11.22", "title": "Варна помага на 15 семейства с репродуктивни проблеми"}
{"url": "https://news.bg/crime/zadarzhaha-54-godishen-s-nezakonni-orazhiya-v-razgrad.html", "text": "Процесуално-следствените действия са извършени в рамките на образувано досъдебно производство. При претърсвания в складово помещение и имот, обитаван от 54-годишния Я.Л. от Разград, полицаи открили незаконно притежавани оръжия и боеприпаси.Иззети са въздушна пушка с оптичен прицел и нарезна цев, пистолет 22 калибър с девет боеприпаса, четири револвера, един от които самоделен, а друг - монтиран на муфа за изстрелване на сигнални боеприпаси, газов револвер, три държача с общо 100 патрона от различен калибър в тях и кутия с приспособления за огнестрелни оръжия.Я.Л. е задържан с полицейска мярка за срок до 24 часа. В ход е разследване за престъпление.", "date": "2017.11.22", "title": "Задържаха 54-годишен с незаконни оръжия в Разград"}
{"url": "https://news.bg/int-politics/gartsiya-byasna-na-germaniya-che-sprya-deystvieto-na-shengen-za-gartsi.html", "text": "В Брюксел днес се е провела среща между представители на Гърция, Германия и европейският комисар Димитрис Аврамопулос, след острата реакция на Гърция срещу решението на Германия да преустанови действието на разпоредбите на Шенгенското пространство за гръцки граждани, съобщават гръцки медии.Според отговора на германското вътрешно министерство на въпрос, зададен от германската информационна агенция ДПА, вътрешните гранични проверки за гръцки граждани са били въведени на 12 ноември, като те ще продължат през следващите 6 месеца.От външното министерство на Гърция са отказали коментар по казуса, въпреки че дипломатически източник е загатнал, че \"официален протест беше направен на различни равнища\".В различни информации в гръцките медии се уточнява, че гръцките граждани, пристигащи на германските летища, се отделят от другите граждани на страни членки на Шенгенското пространство, като ги превозват до друго съоръжение, където са подложени на обширни разпити и проверки.От германското вътрешно министерство са подчертали, че причината за различното отношение към гръцките граждани е обстоятелството, че около 1000 пътници, пристигнали на германски летища от Гърция в периода между януари и октомври тази година, са представили фалшиви документи за пътуване.Наташа Берто, която е говорителка на Европейската комисия, заяви, че Германия е една страните в ЕС, която е възобновила граничните проверки за пристигащи граждани от страните от Шенгенското пространство, което има за цел ограничаването на нелегалната имиграция.По думите на Берто, Берлин е уверил, че мерките ще бъдат \"насочени и ограничени\" и целят засилване на вътрешната сигурност.", "date": "2017.11.22", "title": "Гърция бясна на Германия, че спря действието на Шенген за гърци"}
{"url": "https://news.bg/politics/pavlova-s-paralel-mezhdu-tarnovskata-konstitutsiya-i-evropredsedatelstvoto.html", "text": "\"По време на първото ротационно председателство на Съвета на ЕС България ще домакинства 270 срещи у нас, 230 от тях ще са в София, останалите ще са в страната като три от тях ще се проведат във Велико Търново. Сега е моментът и вие да покажете, че всички ние заедно сме Европа и нейни пълноправни членове\", каза министърът за Българското председателство на Съвета на ЕС 2018 Лиляна Павлова на среща с граждани във Велико Търнова.Обществената дискусия във Велико Търново се проведе в сградата на Учредителното събрание, изработило и приело Търновската конституция преди 138 година. \"Най-главното начало на една Конституция е началото на свободата. Тези думи, актуални и днес, изрича екзарх Антим I след подписването на Търновската конституция преди 138 години. Спазвайки този принцип на демократичността и готвейки се за първото Българско председателство на Съвета на ЕС, проведохме много обществени обсъждания за приоритетите ни\", посочи Лиляна Павлова.Министърът за Българското председателство подчерта, че както преди 138 години, така и днес България може много да даде на Европа. \"Сега е моментът да покажем страната ни. Да чуят за нея в цяла Европа, да разберат за богатото ни културно-историческо наследство, за кирилицата, за традициите, обичаите ни, за националния ни девиз \"Съединението прави силата\", каза още Павлова.Тя подчерта, че от първи януари до 1 юли догодина България ще говори от името на 27-те държави-членки и каквото направим за Европа и 27-те, правим го и за България. \"Няма да е лесно, затова ще търсим консенсус по всички теми от европейския дневен ред, за да имаме повече сигурност, стабилност, социална защита, повече работни места, икономически растеж, справедливо правосъдие\", посочи министърът за Българското председателство.Павлова заяви, че се надява в края на юни 2018 г., когато предаваме щафетата за нашето европейско бъдеще на Австрия, да имаме повод да кажем и ние, така както екзарх Антим I е казал след подписването на Търновската конституция: \"Слава Богу, свършихме делото, за което бяхме повикани. Станаха някои неспоразумения, но то се разумява от само себе си. Нашето събрание беше като кораб, изложен на бури: слава Богу, този кораб достигна пристанището\".\"Ние работим, за да се гордеем и докажем, че България е надежден партньор. Убедена съм, че ще успеем, защото председателството е национална кауза\", обясни министър Лиляна Павлова.Срещата с обществеността на града е организирана съвместно с информационния център \"Европа директно\" към Европейската комисия. Павлова коментира, че приоритетите на страната ни са приети от правителството още през месец юни. \"Но си оставихме 6 месеца, през които да ги обсъдим с обществеността. Това е и едно от основните послания - председателството ни да е отворено и близо до гражданите\", обясни Лиляна Павлова.Тя и зам.-министър Моника Панайотова участваха в срещи в цялата страна от т. нар. \"регионално измерение\", последната от които е във Велико Търново, с която на практика завършва диалога с гражданите. \"Важно беше да получим обратна връзка и да обобщим всички коментари, оценки и предложения, които получихме. Трябва да приемем и всички файлове от Естония, за да ги обобщим и през декември правителството да приеме окончателния вариант на програмата на Българското председателство\", допълни министърът.Павлова очерта накратко четирите основни приоритета на страната ни, които са в синхрон с европейския дневен ред - Бъдещето на Европа и младите хора, гарантирането на мира и сигурността на континента, Европейска перспектива и свързаност за страните и гражданите от Западните Балкани и единния цифров пазар и дигиталната икономика. \"Това, за което работим, е единна, сигурна и цифрова Европа\", обобщи министър Павлова.", "date": "2017.11.22", "title": "Павлова с паралел между Търновската конституция и Европредседателството"}
{"url": "https://news.bg/crime/dve-peshehodki-sa-postradali-na-okolovrasten-pat-v-stolitsata.html", "text": " Към 19.00 часа днес в полицията е постъпил сигнал за възникнал инцидент на столичната ул. \"Околовръстен път\", в района на кв. \"Кръстова вада\".Според първоначалните данни, лек автомобил е ударил две пешеходки. Втора кола се е ударила в катастрофиралото превозно средство. Незабавно на място са насочени екипи на Пътна полиция и Спешна помощ. Двете пострадали жени са откарани за преглед в болница.Движението в района на инцидента е затруднено, осъществява се в една лента. Пътни полицаи подпомагат трафика.", "date": "2017.11.22", "title": "Две пешеходки са пострадали на \"Околовръстен път\" в столицата"}
{"url": "https://news.bg/crime/zadarzhan-e-zapodozryan-za-ubiystvoto-v-stolichniya-kvartal-hipodruma.html", "text": "Задържан е заподозрян за убийството 46-годишния мъж в столичния квартал \"Хиподрума\". Убитият Борислав Бардаров е открит от негов братовчед в ателието, в което работел. Според информация на БТВ, причината за убийството e любовен триъгълник.Мъжът е прострелян в корема, но смъртоносни са порезните рани в областта на шията, а самото убийството е извършено по изключително жесток начин.Убитият не е от квартала, ползвал е гараж под наем за работилница, като автоключар. Заради жестокостта на деянието, криминалисти предполагат, че мотивът е личен. През последните месеци Бардаров е имал семейни проблеми, той многократен шампион по авиомоделизъм.", "date": "2017.11.22", "title": "Задържан е заподозрян за убийството в столичния квартал \"Хиподрума\""}
{"url": "https://news.bg/politics/posledno-keshovite-plashtaniya-ostavat-do-10-000-leva-reshiha-v-ns.html", "text": "Плащания в брой остават до 10 000 лева, решиха депутатите, приемайки на второ четене промени в Закона за данък върху добавената стойност, с които се изменят и други закони.Със 101 гласа \"за\", 52 \"против\" и 9 въздържали се депутатите отхвърлиха предложението на правителството кешовите плащания да бъдат ограничени до 5 000 лева, съобщава БНТ.Срещу намаляването на лимита се обявяват \"Обединени патриоти\", \"БСП за България\", ДПС и \"Воля\". Менда Стоянова-ГЕРБ защитава предложението, като отбелязва, че това е поредната мярка за борба със сивата икономика.Красимир Янков от левицата коментира, че ако се приеме текста на правителството, всички разплащания над 5 000 лева ще минат през банковата система, ще бъдат с такси и така на практика се повишава данъчната тежест за гражданите. \"Целта е, ако може през банките, и семки да си купуваме\", заяви Павел Шопов от \"Обединени патриоти\". Отпада първоначалното предложение самоосигуряващите се лица да подават годишна данъчна декларация само по електронен път. Ако обаче годишната данъчна декларация бъде подадена до 31 януари на следващата година по електронен път, лицата ще ползват отстъпка 5 на сто върху данъка за довнасяне по годишната данъчна декларация, но не повече от 500 лв., при условие че нямат подлежащи на принудително изпълнение публични задължения и данъкът за довнасяне е внесен в срок до 31 януари.Предприятията - платци на доходи, подават декларация за дължимите данъци само по електронен път, ако задължението за подаване на декларацията възниква след 31 декември 2017 г. С приетите на второ четене промени в Закона за ДДС златните монети се квалифицират като инвестиционно злато, ако отговарят на определени условия.Принудителната административна мярка \"запечатване на обект за срок до един месец\" ще може да се прилага и към трето лице. Мярката ще може да се прилага, когато към момента на запечатване обектът или обектите се стопанисват от това трето лице, ако то е знаело или е могло да знае, че е започната процедура по запечатване.Урежда се и корекцията на ползван данъчен кредит за стоки и услуги, като се предвижда тези разпоредби да влязат в сила от 1 декември 2017 г. Останалите изменения в Закона за ДДС влизат в сила от 1 януари 2018 г. с изключение на разпоредбата, свързана с мястото на бандеролите на опаковките на тютюневите изделия.", "date": "2017.11.22", "title": "Последно - кешовите плащания остават до 10 000 лева, решиха в НС"}
{"url": "https://news.bg/tourism/ot-git-preduprezhdavat-rabotodatelite-da-deklarirat-naemaneto-na-chuzhdentsi.html", "text": "Работодателите трябва да декларират реалното започване на работа на чужденци, напомнят от Главна инспекция по труда.Припомнянето е преди началото на зимния туристически сезон, тъй като по време на активен туристически сезон работодателите се опитват да наемат работна ръка от страни извън Европейския съюз.От ГИТ напомнят, че срокът за деклариране на реалното започване на работа на чуждестранните лица е 7-дневен. Документите трябва да бъдат подадени в териториалната дирекция \"Инспекция по труда\" по местонахождение на работното място. Неподаването на подобна декларация е едно от най-честите нарушения, установявани от инспекторите по труда, във връзка със заетостта на граждани на страни извън ЕС в страната.Редът за предоставяне на разрешение за достъп до българския пазар на труда на сезонен работник се администрира от Агенцията по заетостта. Той е определен в Закона за трудовата миграция и трудовата мобилност и Правилника за прилагането му.Лицата, получили разрешение за сезонен работник, могат да бъдат наемани само от работодателя, който е поискал и съответно получил разрешението. Те не могат да сменят работодателя си.По силата на споразумение Главната инспекция по труда получава от Агенцията по заетостта информация за работодателите, поискали разрешения за такъв достъп.С тези данни се идентифицират обектите на контрол, в които се очаква да бъдат наети граждани на държави извън ЕС, което е предпоставка за упражняване на по-ефективен контрол. Проверки се правят и на работодатели, които са получили отказ от Агенцията по заетостта, с цел да се установи дали чуждестранните граждани не са наети неправомерно.От трудовата инспекция напомнят, че дори при наемане на работници с цел обучение, те трябва да имат трудов договор, като в Кодекса на труда е регламентиран специален режим.В зимните и летните курорти през 2017 г. Бяха направени 2437 проверки. Установени са 33 случая на чужди граждани, които работят в страната без разрешение. От ГИТ предупреждават, че ще продължат засиления контрол в курортите.", "date": "2017.11.22", "title": "От ГИТ предупреждават работодателите да декларират наемането на чужденци"}
{"url": "https://news.bg/crime/zaharieva-otstrani-hvanatiya-s-kontrabandni-tsigari-sluzhitel-na-mvnr.html", "text": "По повод днешния си брифинг, Прокуратурата информира, че Министерството на външните работи - МВнР е уведомено от МВР за задържан служител на МВнР на българо-турската граница веднага след самото задържане.Със заповед на вицепремиера Екатерина Захариева е образувано дисциплинарно дело и служителят е временно отстранен от длъжност.Въпросният служител не е дипломат, а експерт в общата администрация. Той не е пътувал служебно.Въпросният служител не е пътувал с автомобил на Министерството на външните работи.", "date": "2017.11.22", "title": "Захариева отстрани хванатия с контрабандни цигари служител на МВнР"}
{"url": "https://news.bg/world/velikobritaniya-otdelya-dopalnitelni-gbp3-mlrd-ot-byudzheta-za-brekzit.html", "text": "Великобритания ще отдели още 3 милиарда британски лири за Брекзит.Това заяви финансовият министър на Обединеното кралство Филип Хамънд, който разкри бюджета за 2018 г., информират АФП и други медии.Ние вече инвестирахме почти 700 милиона лири в подготовката за Брекзит и днес аз отделям за следващите две години други 3 милиарда лири, готов съм да отделя още пари, ако е необходимо, поясни той.Хамънд подчерта, че страната е подготвена за всякакъв сценарий по отношение излизането си от ЕС.Той поясни, че в момента Великобритания е в \"решаваща фаза\" от процеса по напускане на съюза, допълвайки, че Обединеното кралство ще търси \"задълбочено и специално партньорство\" с фокус търговия на стоки и услуги и тясно сътрудничество в областта на сигурността.Британското правителство, по думите му, ще изпълни фискалните си цели.Хамънд обяви, че намаляват прогнозата за икономическия растеж за следващите пет години - от 2,0% до 1,5% за 2017 г.; от 1,6% до 1,4% за 2018 г.; от 1,7% до 1,3% за 2019 г. и 2020 г.; 1,5% за 2021 г. и 1,6% за 2022 г.Министърът разкри още, че бюджетният дефицит за 2017-2018 г. ще е 49,9 милиарда лири или с 8,4 милиарда лири по-малко от пролетната прогноза.Прогнозират се нови 600 000 работни места да бъдат открити до 2020 г.", "date": "2017.11.22", "title": "Великобритания отделя допълнителни £3 млрд. от бюджета за Брекзит"}
{"url": "https://news.bg/crime/regionalniyat-ministar-s-akt-zaradi-yazovir-beli-iskar.html", "text": "На регионалния министър Николай Нанков да бъде съставен акт заради бездействие по отношение стопанисването на стената на язовир \"Бели Искър\". Това предлага Върховната административна прокуратура след извършената основно проверка.На брифинг в Съдебната палата прокурор Ася Петрова обясни, че актът трябва да бъде съставен от Държавната агенция за метрологичен и технически надзор. Самата комисия обаче е бездействала по отношение на стопанисването на язовирите, е констатацията на Върховната административна прокуратура. В случай, че той бъде наказан по административен път, санкцията е глоба.По отношение на язовир \"Бели Искър\" е установено, че до момента не са предприети ремонти за обезопасяване на съоръжението. Единственото, което е направено, е, че е въведено ограничение за натоварването на стената.Ася Петрова обясни, че отговорността за стопанисването и изпълнението на предписанията се прехвърля между министерства, Столична община, областната управа и концесионера \"Софийска вода\".Заради това на 26 октомври ВАП е ангажирала с проблема редица министри - на МВР, МОСВ, МРРБ, МЕ, включително и кмета на София, за да предприемат незабавни мерки за укрепване на съоръжението.Затова е и стартирало административното производство срещу регионалния министър.Ася Петрова информира и че КЕВР е дал становище, че концесионерът \"Софийска вода\" не трябва да се натоварва с инвестиционни проекти, в случая ремонт на язовира и съоръженията. Според прокуратурата това становище е неправилно и концесионерът е задължен да се грижи за ремонта на язовира.От прокуратурата обясниха, че санкция все още не е наложена, а е стартирала процедура.Припомняме, по-рано днес главният прокурор , в което се съдържат тревожни констатация за състоянието на язовирите. От прокуратурата поискаха спешни мерки.Кметът на София Йорданка Фандъкова коментира ситуацията с язовир \"Бели Искър\" в Министерски съвет.На брифинга на прокуратурата беше обявено, че 81 язовира в предаварийно състояние. Конкретно при проверени 4390 язовирни съоръжения, 54,41% от тях са в неизправно, частично работоспособно или неизправно неработоспособно състояние.Над 2000 язовирни съоръжения са в технически негодно състояние.", "date": "2017.11.22", "title": "Регионалният министър с акт заради язовир \"Бели Искър\""}
{"url": "https://news.bg/int-politics/ratko-mladich-obzhalva-prisadata-si.html", "text": "Адвокат обяви, че бившият командир на босненската сръбска армия Ратко Младич ще обжалва присъдата си за геноцид, престъпления срещу човечеството и военни престъпления, постановена по-рано днес от Трибунала на ООН в Хага за военните престъпления в бивша Югославия, съобщава \"Асошиейтед прес\".Адвокатът Драган Иветич заяви, че \"сигурно е, че ще обжалваме и че обжалването ще бъде успешно\".Иветич също така заяви, че на Младич му е било отказано \"основно човешко право\", като не му е било позволено да го посещават в ареста лекари по негов избор.Синът на Ратко Младич, Дарко Младич, обвини съдиите, че възпрепятстват защитата на баща му при представянето на доказателства, оневиняващи баща му.Дарко Младич заяви: \"Това съдебно решение е погрешно. То не постига нищо... и ще бъде пречка за бъдещия нормален живот в региона.\"", "date": "2017.11.22", "title": "Ратко Младич обжалва присъдата си"}
{"url": "https://news.bg/disasters/kremal-razpita-vsichki-vedomstva-no-nikoy-ne-znae-kak-e-osvoboden-ruteniy-106.html", "text": "Не е известна причината за аварийната ситуация, при която може да е освободен изотопът рутений-106, независимо, че от Кремъл се допитаха до всички ведомства. Това съобщи gazeta.ru, позовавайки се на президентския говорител Дмитрий Песков, цитиран от РИА Новости.\"Към момента нямаме информация от нито едно наше ведомство за каквато и да е причина, аварийната ситуация, която може да доведе до подобно освобождаване не е известна\", заяви той.По думите му, Кремъл е кореспондирал с всички ведомства, които имат отношение в тази сфера, но не са получили потвърждение от нито едно от тях.По-рано Роспотребнадзор определи като безопасно нивото на рутений във въздуха. В свое обръщение главният онколог на Челябинска област Андрей Важенин посъветва хората да гледат футбол и да пият бира вместо да мислят за рутений.", "date": "2017.11.22", "title": "Кремъл разпита всички ведомства, но никой не знае как е освободен рутений-106"}
{"url": "https://news.bg/politics/ms-dava-4-ri-gimnazii-na-obshtini-i-razreshi-na-balgarski-poshti-da-prodade-2-imota.html", "text": "Сградите на четири професионални гимназии в страната стават общинска собственост с решения на Министерски съвет. Това са професионалните гимназии по селско стопанство \"Сергей Румянцев\" в Луковит, по мениджмънт и хранителни технологии в Плевен, по селско стопанство \"Земя\" в Провадия и по хранителни технологии и туризъм в Ямбол.Досега те са били публична държавна собственост, управлявани от МЗХГ като принципал на учебните заведения. Решенията са мотивирани с преобразуването на гимназиите в общински.Терен от 19,4 дка и осем сгради в местността \"Геджи борум\" получава община Харманли. Имотът ще позволи местната власт да осигури необходимите складови и гаражни помещения на общинските предприятия \"Превенция, благоустройство и строителство\" и \"Чистота\".Правителството даде съгласието си \"Български пощи\" ЕАД да продаде два имота в Пазарджик и Русе чрез търг с тайно наддаване при начални цени не по-ниски от определените от независим лицензиран оценител. Това са апартамент от 38 кв. м и гараж с площ 79 кв. м, които не се използват от държавното дружество и не са необходими за изпълнение на основните му дейности.Чрез продажбите се продължава политиката на \"Български пощи\" за понижаване на разходите и увеличаване на приходите.", "date": "2017.11.22", "title": "МС дава 4-ри гимназии на общини и разреши на \"Български пощи\" да продаде 2 имота"}
{"url": "https://news.bg/world/erdogan-rusiya-ima-vlast-da-razreshi-konflikta-v-nagorni-karabah.html", "text": "Русия има власт да разреши дългогодишния спор за Нагорни Карабах между Азербайджан и Армения.Това заяви президентът на Турция Реджеп Ердоган, цитиран от Анадолската агенция.\"\", каза Ердоган пред журналисти в кулоарите на среща на Организацията за ислямско сътрудничество в Истанбул, след като бе запитан дали планира да повдигне въпроса по време на разговорите с Путин в Сочи., добави Ердоган.Днес Ердоган ще проведе тристранна среща с Путин и с иранския президент Хасан Рохани в Сочи, за да обсъдят напредъка в сирийския мирен процес от Астана.\"Карабах е наш личен въпрос. Не можем да го оставим настрана\", каза още Ердоган.Окупираният Карабах е признат като азербайджанска територия от международната общност, но е в ръцете на арменски сепаратисти от разпадането на СССР в началото на 90-те г. на XX век. Карабах се отдели от Азербайджан през 1991 г. с арменска военна помощ.През миналия месец президентите на Азербайджан и Армения постигнаха съгласие за намаляване на напрежението и разрешаване на конфликта.Междувременно Ердоган и Рохани проведоха разговори в кулоарите на сирийската среща в Русия, която е закрита за медии.", "date": "2017.11.22", "title": "Ердоган: Русия има власт да разреши конфликта в Нагорни Карабах"}
{"url": "https://news.bg/int-politics/sarbiya-ostavya-minaloto-zad-garba-si-ne-e-iznenadana-ot-prisadata-na-ratko-mladich.html", "text": "Сръбският президент Александър Вучич коментира, че не е изненадан от присъдата срещу бившия командир на босненската сръбска армия Ратко Младич, издадена по-рано днес от Трибунала на ООН в Хага за военните престъпления в бивша Югославия, съобщава \"Асошиейтед прес\".Вучич, бивш краен националист, който подкрепи военните кампании на Младич и който сега твърди, че е проевропейски реформатор, посочи, че \"всички ние знаехме какъв ще бъде резултатът\".Той твърди, че трибуналът е бил предубеден към сърбите и сръбските военни жертви, но добави, че \"ние не трябва да оправдаваме извършените престъпления\" от сърбите.Вучич посочи, че \"готови сме да приемем нашата отговорност (за военните престъпления), докато другите не са\".Той допълни: \"Сбогом на всички онези, които искат да ни върнат в миналото; ние искаме да отидем в бъдещето.\"Сръбският държавен глава отбеляза, че не е гледал заседанието на съда, на което беше обявена присъдата на Младич.От своя страна премиерът на Сърбия Ана Бърнабич изтъкна, че присъдата на Младич не е изненада.\"Трябва да погледнем към бъдещето, така че най-накрая да имаме стабилна държава\", подчерта Бърнабич пред журналисти по време на посещението си в норвежката столица Осло.\"Трябва да оставим миналото зад гърба си\", допълня тя.Трибуналът в Хага осъди Младич за геноцид и престъпления срещу човечеството за дирижиране на кланета и етническо прочистване по време на войната в Босна, като му определи доживотен затвор.", "date": "2017.11.22", "title": "Сърбия оставя миналото зад гърба си, не е изненадана от присъдата на Ратко Младич"}
{"url": "https://news.bg/world/aviokompanii-broyat-usd95-mln-na-sobstvenika-na-svetovniya-targovski-tsentar-zaradi-atakite-ot-11-9.html", "text": "Две от най-големите американски авиокомпании - American Airlines и United Airlines, ще платят 95.1 млн. долара на собственика на Световния търговски център в Ню Йорк заради атаките от 11 септември, съобщава Money.bg.Двете страни се споразумяха след 13-годишен съдебен процес. Застрахователите ще платят сумата на компанията World Trade Center Properties, притежавана от имотния магнат Лари Силвърстейн, посочват съдебните документи.6 седмици преди атаките Силвърстейн подписа 99-годишен наем за обекта, който е собственост на пристанищните власти в Ню Йорк и Ню Джърси.След атентатите, които унищожиха Кулите близнаци, Силвърстейн получи от своите застрахователи $ 4.55 млрд. след дългогодишни преговори.Но той също се бори да получи обезщетение и от двете авиокомпании, чиито отвлечени самолети бяха използвани при атаките.Първоначално той поиска 12.3 млрд. долара от превозвачите и летищните охранителни компании.Сега двете страни са постигнали споразумение, което трябва да бъде одобрено от американския окръжен съдия.Атаките от 11 септември бяха най-кървавият терористичен акт в американската история. При тях загинаха общо около 3000 души.", "date": "2017.11.22", "title": "Aвиокомпании броят $95 млн. на собственика на Световния търговски център заради атаките от 11/9 "}
{"url": "https://news.bg/regions/obezopasiha-yazovir-beli-iskar.html", "text": "Обезопасиха язовир \"Бели Искър\". Чрез поддържане на по-ниско ниво на водата в язовир \"Бели Искър\" е осигурена безопасната експлоатация на съоръжението. Планувано е язовирната стена да се реконструира, за да бъде с по-висока сеизмична устойчивост.Язовирът е собственост на община Самоков и е публична държавна собственост и трябва да бъде в управление на областния управител на Софийска област.Към момента концесионер на язовира е \"Софийска вода\" АД и дружеството го стопанисва. Предстои да бъде подписан договор между всички заинтересовани страни за реконструкцията на язовира.Технически експертен съвет ще определи най-доброто техническо решение, по което да бъдат извършени строително-монтажните работи.", "date": "2017.11.22", "title": "Обезопасиха язовир \"Бели искър\""}
{"url": "https://news.bg/energy/energiyna-strategiya-predvizhda-do-4-ot-dohodite-ni-da-otivat-za-tok.html", "text": "Ограничаване на нарастването и постепенно намаляване на цените на електрическата енергия за индустрията. Разходите на домакинства за енергия да не надвишава 4% от доходите им. При производството на електроенергия ще се използват предимно български суровини.Това е записано в идейния проект \"Стратегия за развитието на енергетиката в България с хоризонт 2030 година\". Стратегията е разработена от екип с ръководител Проф. Христо Василев и бе поставена на публично обсъждане в Дома на науката и техниката в София.От думите на проф. д-р.инж. Христо Василев по време на публично обсъждане стана ясно още, че в стратегията е записано включително и ограничаване на заболяванията, вследствие на замърсен въздух. Според стратегията ще се намали енергийната бедност на населението и ще се подобри качеството на отоплението.Запазването на броя на работните места в сектор Енергетика, и в частност \"Марица изток\" чрез създаване на високотехнологична зона е един от приоритетите в сектора.Целите ще бъдат постигнати основно с частни инвестиции, но без държавни гаранции. В стратегията се твърди, че цената от фотоволтаичните централи ще е по-ниска от енергията от атомни, термични и др.", "date": "2017.11.22", "title": "Енергийна стратегия предвижда до 4% от доходите ни да отиват за ток"}
{"url": "https://news.bg/int-politics/putin-obyavi-dostignata-e-nova-faza-v-siriya.html", "text": "Президентите на Русия, Турция и Иран се срещат в руския черноморски курорт Сочи, за да обсъдят уреждането на кризата в Сирия. Очаква се тримата държавни ръководители да одобрят съвместна декларация след срещата.Говорейки в началото на срещата, руският президент Владимир Путин коментира, че координираните усилия на Москва, Анкара и Техеран са позволили предотвратяването на разпадането на Сирия. Той отбелязал, че военните действия срещу терористите наближават своя край.По думите на Путин, достигната е \"нова фаза\" в кризата в Сирия, но постигането на политическо решение ще изисква компромиси от всички страни, включително сирийското правителство.Путин говори заедно с турския си колега Реджеп Тайип Ердоган и иранския президент Хасан Рохани.\"Решаващ удар беше извършен срещу сирийските терористи и това предлага реален шанс да се сложи край на продължителната гражданска война\", изтъкна Путин.Въпреки че са налице перспективи за Сирия да се развие като мирна държава, от голямо значение е да се определят основните принципи на вътрешнополитическата ситуация в близко бъдеще, отбеляза руският държавен глава.Според Путин \"самият сирийски народ трябва да постигне съгласие по принципите\".Освен това руският президент изрази надеждата си, че \"Русия, Иран и Турция ще положат най-активни усилия да направят това да работи по възможно най-продуктивният начин\".Той също така отбелязал, че \"успехът на предстоящите реформи зависи до голяма степен от решаването на социалните и икономическите проблеми в Сирия - възстановяването на промишлеността, селското стопанство, инфраструктурата, здравната и образователната системи\".Освен това Путин признал, че мащабните военни операции срещу терористичните групировки в Сирия са на път да приключат.Руският президент добави, че режимът на прекратяване на огъня в Сирия се спазвал и че четирите зони за деескалация, създадени съгласно споразуменията, постигнати по време на мирните преговори за Сирия в Астана, функционират правилно.", "date": "2017.11.22", "title": "Путин обяви: Достигната е нова фаза в Сирия"}
{"url": "https://news.bg/world/v-germaniya-novi-nadezhdi-za-koalitsionni-pregovori.html", "text": "Свободната демократическа партия на Германия не отхвърля възможността за нови преговори с консерваторите и Зелената партия.Това заяви генералният секретар на партията Никола Беер пред германската телевизия NTV.Тя обаче добави, че блокът на Ангела Меркел и Зелената партия трябва да излязат с напълно различен пакет с предложения.В неделя вечерта преговорите за коалиция се провалиха, след като свободните демократи напуснаха разговорите. Меркел обяви, че предпочита предсрочни избори пред правителство на малцинството.В същото време германският президент Франк-Валтер Щайнмайер засилва усилията си за формиране на нова коалиция в страната, докато в същото време социалдемократите са под натиск да прекратят политическата криза, съгласявайки се да проведат разговори с консерваторите, информира ДПА.Държавният глава ще се срещне с лидера на Християнсоциалния съюз Хорст Зеехофер, както и с председателя на Конституционния съд Андреас Фоскуле.\"Алтернатива за Германия\" поиска от президента да се консултира и с тях.По-рано тази седмица председателят на социалдемократите Мартин Шулц изключи възможността за нова \"голяма коалиция\" с християндемократите, след като на изборите на 24 септември партията постигна най-ниския си резултат от 68 г.Но в последните дни Шулц е притискан от партията си да обмисли възможността за преговори за формиране на нова коалиция.Утре Шулц ще разговаря с Щайнмайер.Според германски медии голям брой депутати от Социалдемократическата партия са обезпокоени от позицията на Шулц за коалиционните преговори, тъй като нови избори могат да представляват риск за бъдещето на партията.Проучване на Форса от вчера показва, че ще настъпи малка промяна при нови избори. Консерваторите ще съберат 31 на сто, докато социалдемократите - 21%.Междувременно Европейската комисия обяви, цитирана от АФП, че ЕС ще продължи с плановете си за реформа на еврозоната след Брекзит въпреки провала на коалиционните преговори в Германия.\"Европа няма да спре по време на този период\", каза говорител на ЕК и добави, че на 6 декември ще обявят архитектурата на новия Европейски валутен съюз.", "date": "2017.11.22", "title": "В Германия нови надежди за коалиционни преговори"}
{"url": "https://news.bg/politics/petya-aleksandrova-e-noviyat-shef-na-agentsiyata-za-privatizatsiya.html", "text": "Правителството определи Петя Александрова за изпълнителен директор на Агенцията за приватизация и следприватизационен контрол.Тя поема поста от Митко Симеонов, който е избран за член на Надзорния съвет на Българска банка за развитие.Петя Александрова е дългогодишен служител на АПСК. Завършила е право в СУ \"Св. Климент Охридски\".Към момента e директор на дирекция \"Правна\" в Агенцията.", "date": "2017.11.22", "title": "Петя Александрова е новият шеф на Агенцията за приватизация"}
{"url": "https://news.bg/int-politics/dozhivoten-zatvor-za-ratko-mladich-za-genotsid-i-prestapleniya-sreshtu-chovechestvoto.html", "text": "Международният наказателен трибунал за военните престъпления в бивша Югославия издава окончателната присъда на бившия командир на армията на босненските сърби Ратко Младич, който е обвинен в геноцид, престъпления срещу човечеството и извършване на военни престъпления по време на опустошителната война в Босна в периода между 1992 и 1995 г., съобщават световните информационни агенции.Съдията обяви, че Младич носи значителна отговорност за престъпления, включително преследване, изтребление, убийства в градове в Босна.Съдията определи, че Младич е извършил престъпления срещу човечеството. Съдията също така изтъкна, че Младич е възнамерявал да извърши геноцид в босненския град Сребреница, където 8000 мюсюлмански мъже и момчета бяха изклани.Присъдата на Младич за тези престъпления е доживотен затвор.Съдът също така определи, че Младич е възнамерявал да извърши кръвопролитно нападение и обстрел на град Сараево.Младич беше изведен от съдебната зала след негов гневен изблик срещу трибунала, докато съдията четеше присъдата му.Привърженици на Младич са издигнали плакати в Босна, възхваляващи бившия босненски сръбски военачалник. На плакатите в източния босненски сръбски град Братунац е имало снимка на Младич във военно облекло с думите \"Ти си нашият герой\", написани над лика му.Някои бивши войници, които са се сражавали под командването на Младич, са се събрали заедно, за да наблюдават произнасянето на присъдата на трибунала.Същевременно оцелели от клането през 1995 г. в източния град Сребреница са се събрали в мемориален център също да наблюдават телевизионното предаване на живо от съдебната зала в Хага.Младич настоява, че е невинен.Трибуналът за военните престъпления в бивша Югославия потвърди, че е имало геноцид в Сребреница. Председателстващият съдия Алфонс Ори заяви, че съдът е установил, че \"геноцид, преследване, изтребление, убийство и нечовешки акт на насилствено предаване са били извършени в или около град Сребреница\" през 1995 г.Предишни произнасяния на съдебни инстанции също са постановявали, че клането на 8 000 мюсюлмански мъже и мюсюлмански момчета в Сребреница е геноцид.Главният прокурор на Трибунала в Хага подчерта, че осъждането на Младич не е присъда срещу целия сръбски народ. Серж Брамерц уточни, че \"вината на Младич е негова и само негова\". Сръбските националисти често определят трибунала като антисръбски, защото повечето от хората, които той осъди, са сърби.  Пред сградата на трибунала, докато вътре съдията произнасяше присъдата на Младич, се е разразила свада, след като млад мъж, носещ сръбски флаг, се е приближил към група бошняци (босненски мюсюлмани), очакващи присъдата. Жена от групата се е опитала да изтръгне знамето от мъжа. Полицаи са въвели ред и са прекратили свадата. Мъжът, който посочи, че е дошъл да подкрепи Младич, крещял: \"Не пипай знамето ми.\" Жената му казала да спре да провокира жертвите, добавяйки, че \"тъжно е, че негодниците все още прославят геноцида и агресията\". Инцидентът отразява разцепленията между сърбите и бошняците във връзка със съдебния процес срещу Младич. ", "date": "2017.11.22", "title": "Доживотен затвор за Ратко Младич за геноцид и престъпления срещу човечеството "}
{"url": "https://news.bg/bulgaria/damtn-izdava-na-yazovirite-samo-predpisaniya-bez-srok.html", "text": "Върховна административна прокуратура установява бездействие на основния контролен орган -Държавната агенция за метрологичен и технически надзор (ДАМТН) по отношение на безопасността и техническата изправност на язоворите в страната.На брифинг в съдебната палата заместникът на главния прокурор при Върховна административна прокуратура (ВАП) Ася Петрова посочи, че след извършената цялостна проверка на язовирите в страната, включително и на отговорностите и действията на институциите, прокуратурата е установила, че ДАМТН издава голямо количество предписания, които не се изпълняват.Проблем обаче е и това, че тези предписания на ДАМТН са без фиксиран срок, което означава, че не може да се наложи никакъв акт за административно нарушение или бездействие.В предписанията изпълнението не е било обвързано със срок, което изключва възможността за санкциониране, въпреки че законодателят е предвидил възможност за санкции. При неизпълнение - компетентният орган вместо да санкционира - издал е нови предписания, отново без срок, посочи Ася Петрова.При проверките на прокуратурата е посочено, че обяснението на председателя на ДАМТН е, че не се налагат мерки заради непълна правна уредба.Прокуратурата не е съгласна с това заключение, като Ася Петрова цитира и чл. 199 от Закона за водите, където се посочва изключителната компетентност на председателя на ДАМТН да налага и принудителни административни мерки.Законовата уредба е достатъчно ясна, категорична бе Петрова.Към момента прокуратурата установява 81 язовира в предаварийно състояние. Конкретно при проверени 4390 язовирни съоръжения, 54,41% от тях са в неизправно, частично работоспособно или неизправно неработоспособно състояние.Над 2000 язовирни съоръжения са в технически негодно състояние.\"От тези 81 язовира, които са в предаварийно състояние, където има съставените актове, то те са след намесата на ВАП\", уточни Ася Петрова.Проверката в национален мащаб по отношение на техническото състояние на всички язовирни стени и съоръженията към тях е констатирала негативни тенденции.По думите на Петрова те са актуални и към настоящия момент.Първо, изискванията за безопасна техническа експлоатация не се изпълняват в преобладаващия брой случаи и второ, констатира се масово неизпълнение на издадените от ДАМТН задължителни предписания.Прокуратурата установява, че при неизпълнение на предписания, компетентният орган вместо да санкционира издава нови предписания, които отново без срок.Освен това повечето актове са издадени след намесата на ВАП. Петрова подчерта, че са издадени изключително малко актове за административно нарушение на фона на констатираните нарушения и предписания. Конкретно са издадени 11 акта от контролния орган - ДАМТ.", "date": "2017.11.22", "title": "ДАМТН издава на язовирите само предписания без срок"}
{"url": "https://news.bg/world/zamarsyavaneto-na-vazduha-svarzano-sas-spad-na-mazhkata-fertilnost.html", "text": "Високите нива на замърсяване на въздуха са свързани с ниско качество на сперматозоидите и може би частично са отговорни за резкия спад на мъжката фертилност.Това става ясно от проучване на изследователи от Китайския университет в Хонконг, цитирано от \"Гардиън\".Екип от учени е провел спермограма на близо 6 500 мъже и е открил \"силна връзка\" между високите нива на замърсяване на въздуха и \"анормална форма на спермата\".В изследването, публикувано в журнала Occupational & Environmental Medicine, се отбелязва, че ефектът е \"относително малък в клиничнo отношение\", но все пак може да доведе до безплодие, засягащо \"значителен брой двойки\", като се има предвид мащабът на замърсяване на въздуха в градовете по света.\"\", пише в изследването.Според учените това е важно предизвикателство за общественото здраве.Броят на сперматозоидите сред мъжете е намалял с повече от половина през последните 40 г., въпреки че учените не знаят каква е причината. Експерти в областта предпазливо приемат последното проучване.В проучването, проведено между 2011 и 2014 г., са участвали тайванци на възраст между 15 и 49 г.", "date": "2017.11.22", "title": "Замърсяването на въздуха свързано със спад на мъжката фертилност"}
{"url": "https://news.bg/int-politics/hariri-otlaga-ostavkata-si-sled-sreshta-s-livanskiya-prezident.html", "text": "Ливанският премиер Саад ал-Харири отлага оставката си след разговор с президента на Ливан Мишел Аун, съобщава АП.\"Подадох днес моята оставка на президента Аън и той ме убеди да изчакам преди да го направя и да я задържа докато не установим повече диалог за причините и политическата обстановка и аз се отзовах\", коментира Харири в телевизионно изявление след завръщането си в Бейрут снощи, повече от две седмици след като замина за Саудитска Арабия и подаде оставката си там.Оставката на Харири на 4 ноември не беше приета от президента Мишел Аун, който заяви, че иска да чуе първо Харири лично. Не беше ясно дали Харири ще настоява за оставката си, ще преговаря за условия за  преназначаване или ще оттегли оставката си.Телевизионната оставка на Харири от Саудитска Арабия предизвика политическа и дипломатическа криза, тъй като ливански официални лица обвиниха монархията в принуда да подаде оставка и че го държат в продължение на дни.Премиерът определи Иран и Хизбула за намеса в региона като причина за решението му да се оттегли, а също цитира и опасения за собствената си безопасност в Ливан. А Хизбула е партньор в коалиционното правителство, създадено от Харири преди една година.Харири оттогава запази мълчани, а ливанците се надяват, че пристигането му в Ливан ще помогне да се изяснят мистериозните обстоятелства около необичайната му оставка.Оставката му предизвика размирици и тревога, че малката страна, която се радва на относително спокойствие, отново ще бъде привлечена в челните редици на засилващото се регионално съперничество между Саудитска Арабия и Иран.Това постави началото на международни усилия, водени от Франция, за да се възстановяви деликатният политически ред в страната. в събота по покана на френския президент Емануел Макрон. Преди да отпътува към Бейрут, той мина и през Египет и Кипър. Харири пристигна в Бейрут с частен самолет от Кипър във вторник вечерта след среща с кипърския президент Никос Анастасиадис.Часове след завръщането си в страната след почти три седмици озадачаващо отсъствие, Харири участва в честванията на Деня на независимостта, първата му официален поява, след изненадващата му оставка.Харири се появи на трибуната на парада с Аун и председателя на парламента Набих Бери. Дори ако оставката му бъде приета в някакъв момент, Харири все още ще бъде министър-председател, докато не бъде създадено ново правителство. Харири изглежда усмихнат след кратък разговор с Аун, докато в предишни негови изяви след оставката изглежда най-вече напрегнат, уморен или тъжен.Плакати са издигнати около Бейрут и други градове, посрещащи завръщането на Харири. Съобщението, че той се оттегля, бе последвано от остра саудитска реторика срещу ХизбулаХизбула се бори на страна на сирийския Башар Асад в шестгодишната гражданска война в страната, където много от враговете на Асад са опозиция, подкрепена от Саудитска Арабия. Монархията вярва, че Хизбула също съветва бунтовниците на Хути, които водят война срещу правителството на Саудитска Арабия, а Хизбула отрича.От своя страна Хизбула смята, че Саудитска Арабия иска нестабилност в Ливан и ги обвинява в партньорство с Израел, за да започне война с Ливан. Харири, в единственото си интервю след обявяването на оставката, заяви, че може да я оттегли, ако може да се стигне до сделка с опонентите му за отдалечаването на Ливан от регионалните конфликти.В Кайро Харири заяви, че е имал дълъг разговор с президента на Египет Абдел Фатах ел-Сиси \"за стабилността на Ливан и за необходимостта ни като ливанци да пазим разстояние от регионалните проблеми\". , което ще включва връщане на оставката на Харири.", "date": "2017.11.22", "title": "Харири отлага оставката си след среща с ливанския президент"}
{"url": "https://news.bg/politics/ms-dava-nad-16-mln-leva-za-optimizatsiya-na-uchilishten-personal.html", "text": "Министерският съвет дава допълнително 12 260 475 лв. за съкращаване на персонал от училища и детски градини. Средствата се отпускат по бюджетите на общините, съобщиха от пресцентъра на Министерския съвет.С парите се финансира модул \"Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващо образование\" от Националната програма \"Оптимизация на училищната мрежа\".С тях ще бъдат изплатени обезщетения за юли и август 2017 г. при съкращаване на числеността на персонала поради промяна в структурата и състава му. Те ще бъдат и за обезщетения при прекратяване на трудовите правоотношения на друго основание. Включени са и обезщетения на персонала при преструктурирането на мрежата чрез закриване или преобразуване на училища, детски градини, общежития и регионални центрове.На общините са предоставени и 3 926 650 лв., осигурени от бюджета на МОН за изплащане на допълнително възнаграждение за постигнати резултати от труда на директорите на общинските детски градини, училища, центрове за подкрепа за личностно развитие и за специална образователна подкрепа.", "date": "2017.11.22", "title": "МС дава над 16 млн. лева за оптимизация на училищен персонал "}
{"url": "https://news.bg/world/kndr-obvini-sasht-v-provokatsiya-i-agresiya.html", "text": "Северна Корея отговори на решението на американския лидер Доналд Тръмп да включи тоталитарната държава в списък със страни, които спонсорират тероризъм. Пхенян определи действията като \"сериозна провокация и агресивно нарушение\".Информацията съобщи Ройтерс, позовавайки се на държавната агенция на КНДР.Решението на Тръмп позволява на САЩ да налагат допълнителни санкции на Северна Корея заради ракетната и ядрената й програма.Говорител на външното министерство на КНДР заяви пред агенция KCNA, че решението на САЩ е \"безобразно поведение\" от страна на Тръмп и отрече, че страната е замесена в тероризъм.Действията на САЩ само принуджават Северна Корея да стане по-отдадена на програмата си да се сдобие с ядрен арсенал, поясни представителят.\"Докато САЩ продължават с враждебната си политика към КНДР, нашите възможности за сдържане допълнително ще бъдат укрепвани\", изтъкна говорителят и добави: \"САЩ ще бъдат изцяло отговорни за всички последици от безочливите провокации към КНДР\".", "date": "2017.11.22", "title": "КНДР обвини САЩ в провокация и агресия"}
{"url": "https://news.bg/crime/sadyat-55-godishna-detska-gotvachka-ot-ruse-za-napadenie-nad-kolezhka.html", "text": "Районна прокуратура - Русе внесе в съда обвинителен акт срещу 55-годишна жена за причиняване на телесна повреда на колежка. Обвинението срещу Тодорка Д. е за това, че на 2 юни 2016 г. в Русе, причинила на Еленка Г., средна телесна повреда, изразяваща се в счупване на бедрена кост, довело да трайно затрудняване на движенията.Обвиняемата и пострадалата работели като готвачки в детска градина. На 2 юни 2016 г. били на работа от 06.00 часа до 14.30 часа. Около 14.00 часа, жените влезли в съблекалнята на кухненския персонал.Докато пострадалата се навела, за да си обуе обувка, обвиняемата я обидила и силно я блъснала с ръце. В резултат на това пострадалата паднала на пода на лявата си страна, при което настъпило счупване на шийката на лявата бедрена кост.Предстои насрочване на делото за разглеждане от съда.", "date": "2017.11.22", "title": "Съдят 55-годишна детска готвачка от Русе за нападение над колежка "}
{"url": "https://news.bg/politics/gerb-prosveshtavat-i-orientirat-sotsialistite.html", "text": "ГЕРБ решиха да помогнат на червените в тяхната дезориентация. На брифинг в парламента Тома Биков прочете новини за брата на Георги Стоилов и за Манол Генов.Повод за реакцията на герберите е пресконференцията на социалистите, които поискаха главният прокурор Сотир Цацаров да разпита премиера Бойко Борисов за негови изказвания.Според депутатите от ГЕРБ, социалистите действали неадекватно в 80% от случаите. Мануил Манев изчете публикациите по казуса с Манол Генов.БСП, по думите му, имали странна фиксация върху премиера Бойко Борисов. Той захапа Корнелия Нинова, която защитава депутатите си.На брифинга цитираха и пресконференции на прокуратурата по казусите. Двамата депутати занесоха копия от материалите по двата случая право в стаята на БСП, за да се запознаят със случаите.", "date": "2017.11.22", "title": "ГЕРБ просвещават и ориентират социалистите"}
{"url": "https://news.bg/int-politics/v-oon-dovolni-ot-dozhivotnata-prisada-na-ratko-mladich.html", "text": "Върховният комисар на ООН по правата на човека Зейд Раад ал Хюсеин приветства осъждането на бившия босненски сръбски военачалник ген. Ратко Младич като \"важна победа на правосъдието\", съобщава \"Асошиейтед прес\".В специално изявление той изтъкна, че Младич е \"олицетворение на злото, а съдебното преследване на Младич е олицетворение на всичко онова, за което международното правосъдие е предназначено\".Той добави: \"Младич имаше контрол над едни от най-мрачните престъпления, които се случиха в Европа след Втората световна война, принасяйки ужас, смърт и унищожение на хиляди жертви и скръб, трагедия и травма на още безброй\".\"Днешната присъда е предупреждение към извършителите на подобни престъпления, че няма да избегнат правосъдието, независимо колко влиятелни могат да бъдат, нито колко време може да отнеме. Те ще бъдат държани отговорни\", подчерта Зейд.От своя страна Пади Ашдаун, бивш върховен комисар на ООН за Босна, коментира, че присъдата за геноцид, наложена на Младич, е победа за правосъдието. Ашдаун, която е бивш лидер на Либералдемократическата партия на Великобритания, допълни, че \"онези, които ценят върховенството на закона във война, ще приветстват\" присъдата срещу \"убиеца от Сребреница\".  ", "date": "2017.11.22", "title": "В ООН доволни от доживотната присъда на Ратко Младич"}
{"url": "https://news.bg/crime/54-godishen-varnenets-otiva-na-sad-za-68-hil-lv-danachna-izmama.html", "text": "Окръжната прокуратура във Варна предаде на съд управител на фирма, избегнал плащането на данъчни задължения в особено големи размери. 54-годишният Цветан Цв. е предаден на съд от Окръжната прокуратура във Варна след като избегнал установяването и плащането на данъчни задължения в особено големи размери - 68 075 лева. Той потвърдил фалшиви данни в подадени справки-декларации и съставил и използвал документ с невярно съдържание - дневници за покупки към тях, при представяне на информация пред органите по приходите на ТД НАП във Варна. Така успявал да приспада неследващ се за управляваното от него дружество \"Хоумър\" ООД данъчен кредит.Престъпната дейност подсъдимият управител, който е с висше икономическо образование, извършил в периода от 14 септември 2012 до 14 януари 2013 г. и от 14 ноември 2013 г. до 14 януари 2014 г. Фирма \"Хоумър\" ООД била регистрирана по ЗДДС през 2012 г. , като подсъдимият притежавал мажоритарен дял. Дружеството реално не е развивало търговска дейност, не е притежавало собственост, офис, складове, не е наемало работници.Чрез \"Хоумър\" ООД подсъдимият управител имитирал търговска дейност, която документално оформял чрез изготвяне или използване на издадени от други фирми първични и други счетоводни документи - фактури, касови бонове, които се удостоверяват плащането на услуга, дейност или доставка. Подсъдимият извършвал счетоводно обслужване срещу заплащане и по устна договорка на различни фирми. Ежемесечно обслужваните от него дружества представяли фактури с цел осчетоводяването им. Така Цветан Цв. се снабдявал и разполагал с номера на фактури и съответните стойности, които използвал при изготвянето на дневниците за фиктивните сделки, осчетоводявани от \"Хоумър\" ООД .Делото срещу подсъдимия управител предстои да бъде насрочено за разглеждане във Варненския окръжен съд. Ако съдът го признае за виновен, той може да получи наказание лишаване от свобода от 3 до 8 години и конфискация на част или на цялото си имущество.", "date": "2017.11.22", "title": "54-годишен варненец отива на съд за 68 хил лв. данъчна измама"}
{"url": "https://news.bg/crime/balgariya-i-makedoniya-s-memorandum-za-rouminga.html", "text": "На Министерски съвет днес правителството одобри проект на меморандум за разбирателство между българското Министерство на транспорта, информационните технология и съобщенията и Министерството на информационното общество и администрацията на Република Македония. Документът е относно намаляването на цените на роуминга за телекомуникационни услуги.Меморандумът ще се подпише по време на заседанието на правителствата на България и Македония в Струмица на 23 ноември.Държавите ще се договорят, за да се насърчат мобилните оператори да сключат помежду си споразумения, които да доведат до трайно намаляване на цените на дребно на услугите в роуминг. Към момента цените са много високи - между 2,99 лв. и 6,99 лв. на минута и около 25 лв. на мегабайт.Отпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души.", "date": "2017.11.22", "title": "България и Македония с меморандум за роуминга"}
{"url": "https://news.bg/crime/samo-v-stolichniya-boyana-izmeriha-zamarsen-vazduh.html", "text": "Няма превишаване на нормите на фини прахови частици във въздуха в периода на измерване с изключение на въздуха в кв. \"Бояна\". Това стана ясно от думите на Нено Димов - министър на околната среда и водите, който оповести резултатите от измерването с мобилни станции. В кв. \"Бояна\" превишението на замърсяване с фини прахови частици е било над два пъти и то между часовете 17-23, което показва, че твърдото гориво е един от основните замърсители. Измерването е направено между 13-20 ноември на 4 места в София, основно на праховите частици във въздуха с мобилни станции.Два от замерваните райони са били с ТЕЦ отопление, един с отопление на твърдо гориво - кв. Бояна и един типичен транспортен район - около паметника на Св. София в центъра на столицата. Димов подчерта, че за последните две години за София замърсяването като цяло е под нормата за годишни емисии на фини прахови частици. По повод горенето на нерегламентирани предмети от типа на гуми и дрехи втора употреба, министърът заяви, че е недопустимо и трябва да има завишен контрол. Той беше категоричен, че ще се търсят решения, за да не могат няколко човека да тероризират цял квартал.Лорита Радева от Столична община също беше категорична, че замърсяването на въздуха с фини прахови частици е от горивата. Тя заяви, че стартира пилотен проект с 30 печки в район \"Нови Искър\", които ще горят пелети.", "date": "2017.11.22", "title": "Само в столичния \"Бояна\" измериха замърсен въздух"}
{"url": "https://news.bg/crime/vkp-proveryava-dumite-na-borisov-za-deputatite-narkotrafikanti.html", "text": "Върховната касационна прокуратура е започнала проверка по повод , че в парламента има хора, които са замесени в наркотрафик. Това каза говорителят на главния прокурор Румяна Арнаудова на брифинг в Съдебната палата по повод проверката на ВАП на поддръжката на язовирите.Проверката е започнала по сигнал от Гражданско движение \"Борец\" и от движение \"Възраждане\".До обяд днес сигнал от БСП не е получаван, стана ясно още на брифинга.Арнаудова уточни, че ако и от \"Позитано\" 20 поискат проверка, то сигналът на БСП ще бъде присъединен към другите два.Припомняме, тази сутрин в Народното събрание , че искат главния прокурор Сотир Цацаров да разпита премиера Бойко Борисов по повод изказването му. На това от  на който прочетоха новини за брата на Георги Стоилов и за Манол Генов.Преди десетина дни се разрази  БСП и ГЕРБ по повод  за наркотрафикантите и търговци на гласове на затворници, които са в народното събрание.Въпреки че Борисов не посочи имена, по-късно негови съпартийци припомниха , депутат от БСП, и .След като социалистите направиха опит, но не успяха да извикат премиера Бойко Борисов на обяснение в пленарна зала, напрежението се прехвърли .С мотив за помиряване на основните парламентарни политически сили пред председателя на ЕП Антонио Таяни ", "date": "2017.11.22", "title": "ВКП проверява думите на Борисов за депутатите-наркотрафиканти"}
{"url": "https://news.bg/politics/ms-odobri-nova-shema-za-darzhavna-pomosht-za-filmoproizvodstvo.html", "text": "Министрите от кабинета \"Борисов-3\" одобриха промени в Закона за филмовата индустрия, съобщиха от пресцентъра на МС.Със законопроекта се предлагат разпоредби, които да изпълнят ангажиментите на България за привеждане на действащата схема за държавна помощ в областта на филмопроизводството. То е в съответствие със Съобщението на Европейската комисия относно филмовата индустрия.С промените се предвижда получателите на държавна помощ да разходват част от бюджета на филмовата продукцията на територията на страната.Отменя се и разпоредбата авторите на филми, произведени на територията на страната, да притежават българско гражданство.Законопроектът се предлага в резултат на мониторинг на одобрената от Европейската комисия Схема за помощ на българската филмова индустрия със срок на действие до 31 декември 2017 г. Мониторингът се провежда от ГД \"Конкуренция\" и към момента не е приключил, поради неизпълнение на дадените указания по привеждане на българското законодателство в съответствие със Съобщението на Комисията.Предвиден е изричен текст, който регламентира, че след 31 декември 2017 г. индивидуални помощи по действащата схема няма да бъдат предоставяни, тъй като е в ход одобряването на нова схема за държавна помощ за филмопроизводството.С поправките се въвежда легално определение за \"труден филм\". Това е филм, чиято единствена версия е на български език.Предлагат се и мерки за намаляване на административната тежест. Отпада изискването за включване в публичния регистър на филмовите продуценти, разпространителите на филми и на лицата, осъществяващи показ на филми на територията на България, да се предоставя актуално удостоверение за вписване в Търговския регистър. Информацията ще се събира по служебен път, поясняват от Министерския съвет.", "date": "2017.11.22", "title": "МС одобри нова схема за държавна помощ за филмопроизводство"}
{"url": "https://news.bg/health/patriotite-dovolni-ot-zdravniya-ministar-finansist.html", "text": "Новият здравен министър осигури повече средства за здравеопазването. Кирил Ананиев се срещна с патриотите в Народното събрание преди гласуването на второ четене на бюджета на НЗОК.На заседанието на бюджетната комисия ще бъде предложено увеличение за първичната извънболнична помощ със 7 млн. лева, на специализираната извънболнична помощ също с 7 млн. лева, с 3 млн. лева на медико-диагностичните дейности и с 10 млн. лева на дейността на стоматолозите.Сумите ще дойдат от резерва, обясни министър Ананиев.С патриотите са обсъдили техните приоритети в здравния сектор, обясни министърът. Очаква се скоро да има и решение на казуса с ТЕЛК-овете. До Нова година трябва да има конкретни предложения.За първи път министър финансист разбира добре проблемите на здравеопазването, доволен е патриотът Калин Поповски. Според него чрез регулиране на финансите може да се стигне до оптимизация в здравния сектор.", "date": "2017.11.22", "title": "Патриотите доволни от здравния министър финансист"}
{"url": "https://news.bg/int-politics/ratko-mladich-e-natsionalen-geroy-za-sarbite.html", "text": "В Лазарево, малко сръбско село, където бившият босненски сръбски военачалник Ратко Младич беше арестуван през 2011 г., местните жители отхвърлиха доживотната присъда на Трибунала в Хага срещу него като предубедена и пристрастна, съобщава \"Асошиейтед прес\".Селяните изтъкват, че не признават Трибунала на ООН за военните престъпления в бивша Югославия, който според тях се стреми да обвини само и единствено сърбите за престъпленията в югославските войни през 1990-те години.Един от селяните Игор Тополич казва, че е \"ужасен и натъжен\" от присъдата. Тополич добавя, че \"всичко това е фарс за мен, той (Младич) е сръбски национален герой\".Друг селянин Милинко Зеляк твърди, че \"той (Младич) трябва да бъде тук с нас, а не да умира там сам\".Местните наричат селото си Младичево (селото на Младич), за да покажат своето възхищение към Младич и незачитането на Трибунала в Хага. Младич беше осъден на доживотен затвор за престъпления срещу човечеството и геноцид, извършени по време на войната в Босна в периода между 1992 и 1995 г. ", "date": "2017.11.22", "title": "Ратко Младич е \"национален герой\" за сърбите"}
{"url": "https://news.bg/crime/otkriha-zastrelyan-mazh-v-garazh.html", "text": "Мъж е открит застрелян в гараж в столичния квартал \"Хиподрума\", съобщава БНР. Тялото на 45-годишния мъж е открито снощи от хора, които живеят наоколо.По първоначална информация след огледа полицията е установила освен огнестрелна рана, и наранявания с нож.Властите работят по разследването за разкриването на престъплението. Огледите продължават.Не се изключва нито една версия.", "date": "2017.11.22", "title": "Откриха застрелян мъж в гараж"}
{"url": "https://news.bg/education/obrazovanieto-e-parviyat-ni-prioritet.html", "text": "\"Наскоро четейки нощем разсъждавах над това дали някой европейски народ е променил съдбата си. Малко са. Но между тези, които са я променили, общото е, че са направили силно образование и институции.\". Това заяви вицепремиерът Томислав Дончев при откриването на конференция \"Дуалното образование- път на възможностите\".Дончев беше категоричен, че оттук нататък правителството не може да има друг първи приоритет, освен образованието, ако искаме България да промени съдбата си.По думите му, в момента се обучават хора, които после не се занимават с това, за което са обучени. В същото време бизнесът също обучава кадри. От това обаче никой не печели и не се постига желания ефект.\"Голямото предизвикателство е генериране на взаимното доверие между образованието и бизнеса. Дуалното образование без бизнеса не може да се случи\", подчерта вицепремиерът и призова за зряло отношение на бизнеса към дуалното образование.\"Трябва да се използват позитивните нагласи към дуалното обучение. Те трябва да се надградят\", заяви образователният министър Красимир Вълчев при откриване на конференцията.Вълчев бе категоричен, че все повече ще трябва да се учим в движение и дуалното обучение ще повиши компетентността да го направим.Във видеообръщение еврокомисарят Мария Габриел поздрави участниците в конференцията и заяви, че професионалното образование е задължително условие за всеки на работното му място. Тя обърна внимание, че ние сме изправени пред цифрова революция, която ни среща с големи предизвикателства, а за успешното им преодоляване са нужни цифрови умения.", "date": "2017.11.22", "title": "Образованието е първият ни приоритет"}
{"url": "https://news.bg/world/kndr-narushi-primirieto-obyavi-oon-i-razprostrani-video-s-izbyagaliya-voynik.html", "text": "Войници на Северна Корея нарушиха споразумението за примирие между КНДР и Южна Корея.Това съобщи Командването на Организацията на обединените нации в Южна Корея, цитирано от СиЕнЕн.Нарушението стана по време на бягството на севернокорейски войник през миналата седмица, когато войници на КНДР откриха огън до линията, която разделя двете страни.По време на пресконференция Командването на ООН разпространи драматични кадри от охранителните камери, които показват бягството на войника през тежкоохраняваната демилитаризирана зона. Видеото показва севернокорейски войник да пресича границата, обстрелван от войници на КНДР. Войници на Южна Корея по-късно пълзят, за да спасят ранения севернокореец.Полковник Чад Каръл от американските въоръжени сили в Южна Корея обяви, че стрелбата по границата и пресичането на зоната от севернокорейския войник е още едно нарушение на примирието от Корейската война през 1950-1953 г.Северна Корея и Южна Корея никога не са подписвали мирен договор.Каръл добави, че Командването на ООН е уведомило армията на КНДР за нарушенията през регулярните канали за комуникация и е поискало среща за обсъждане на резултатите от разследването на ООН, както и мерки за предотвратяване на подобни нарушения в бъдеще.Генерал Винсънт Брукс, американец, който води Командването на ООН, изтъкна: \"\".24-годишният ранен войник вече е в будно състояние, обявиха от болницата, където е настанен.Според Генералния щаб на Южна Корея КНДР хиляди пъти е нарушила примирието от 1953 г.Публикуваното от ООН видео започва в 15,11 часа местно време на 13 ноември. Повече от 40 патрона са изстреляни към избягалия войник с пистолети и автомати \"Калашников\". Войникът е прострелян пет пъти.", "date": "2017.11.22", "title": "КНДР наруши примирието, обяви ООН и разпространи видео с избягалия войник"}
{"url": "https://news.bg/world/samolet-na-vms-na-sasht-padna-do-okinava.html", "text": "Самолет на ВМС на САЩ с 11 души екипаж и пътници е паднал в Тихия океан югоизточно от Окинава, докато е летял към самолетоносача \"Роналд Рейгън\", съобщава АП.Командването на Седми флот на САЩ в Япония разпространи съобщение, в което се отбелязва, че продължава операцията по издирването на екипажа и че тяхното състояние ще бъде \"оценено от медицинския екип на \"Роналд Рейгън\".В момента самолетоносачът е във Филипинско море. Все още не е известна причината за катастрофата.Самолетът е паднал около 14,45 часа японско време.Японското военно министерство съобщи, че са открити 8 души от екипажа и пътниците, но не уточни дали са живи. Впоследствие ВМС на САЩ обявиха, че откритите 8 души са в добро състояние.Говорител на ведомството информира, че самолетът C-2 e катастрофирал на около 150 километра от японския атол Окиноторишима. Самолетът е участвал в съвместни американско-японски военноморски учения.Тази година Седми флот претърпя два смъртоносни инцидента в Азия. 17 моряци загинаха и 8 високопоставени командири от ВМС бяха освободени от постовете им, включително и командирът на флота.Корабът \"Джон С. Маккейн\" и петролен танкер се блъснаха до Сингапур през август. 10 американски моряци загинаха при инцидента. През юни пък седем моряци загинаха след катастрофа на американския разрушител \"Фицджералд\" с товарен кораб до Япония.", "date": "2017.11.22", "title": "Самолет на ВМС на САЩ падна до Окинава"}
{"url": "https://news.bg/politics/denitsa-zlateva-ne-sam-imala-tayni-sreshti-s-boyko-borisov.html", "text": "Не съм имала тайни срещи с Бойко Борисов. Това обяви пред bTV зам.-председателят на БСП Деница Златева. Припомняме, на 31 октомври пиарът на премиера Бойко Борисов - Севделина Арнаудова обяви в своя фейсбук профил, че Деница Златева е ходила тайно от лидера си Корнелия Нинова в централата на ГЕРБ на лични срещи с премиера Бойко Борисов. В служебното правителство Златева отговаряше за нашето европредседателство и при встъпването на третия кабинет \"Борисов\" имаше предложение да остане на поста.Темата е приключила и не зная защо се претопля, каза Златева.Тя не съжалява, че не е останала на поста вицепремиер с ресор европредседателство в настоящия кабинет \"Борисов-3\".Запитана дали е опозиция на лидера на левицата Корнелия Нинова Златева напомни, че именно Нинова я предложила за зам.-председател на партията.БСП ще дадат толеранс на  Цвета Караянчева. Имаме нужда от спокойна среда - да се чуват аргументите и на управляващите, и на опозицията, допълни тя.Златева уточни и кои са приоритетите на левицата за българското европредседателство - социална Европа, запазване на кохезията и Западните Балкани.", "date": "2017.11.22", "title": "Деница Златева: Не съм имала тайни срещи с Бойко Борисов"}
{"url": "https://news.bg/crime/i-pazardzhishkite-nadzirateli-protestirat.html", "text": "И надзирателите в затвора в Пазарджик днес излизат на протест, съобщава БНР. Служителите на затворите негодуват срещу недофинансирането на системата.Протестиращите искат 20% увеличение на заплатите и изравняване на заплащанията за специфични условия на труд с тези в системата на МВР.Председателят на синдиката на надзирателите Петър Гицев обясни, че базата, на която се изчисляват заплащанията от такова естество е със 100 лв. повече в МВР, отколкото при надзирателите.Гицев обясни още, че на един надзирател се падат около 100 човека в затвора. Сред исканията на протестиращите са и отпускане на допълнителни места за надзиратели.\"Това са ни основните искания. Ако не бъдат чути, преди приемането на бюджета, ще пристъпим към протестни действия заедно с колегите от МВР\", каза председателят на синдикалната организация.", "date": "2017.11.22", "title": "И пазарджишките надзиратели протестират"}
{"url": "https://news.bg/world/putin-provede-telefonni-razgovori-s-liderite-na-sasht-izrael-egipet-i-sauditska-arabiya.html", "text": "Руският президент проведе телефонни разговори с четирима лидери на държави вчера вечерта във връзка със ситуацията в Близкия изток и конкретно в Сирия, съобщава Кремъл.По-рано съобщихме за телефонен разговор между Владимир Путин и американския лидер Доналд Тръмп. Двамата обсъдиха Сирия, Северна Корея и Украйна. Разговорът е продължил около 90 минути.Путин също разговаря с премиера на Израел Бенямин Нетаняху, президента на Египет Абдел Фатах Сиси и краля на Саудитска Арабия Салман.По време на разговора с Нетаняху двамата лидери са обсъдили ситуацията в Близкия изток и завършващият етап от борбата срещу международния тероризъм в Сирия. Владимир Путин е информирал Нетаняху за срещата си с Башар Асад, както и за предстоящата днес среща в Сочи на лидерите на Русия, Иран и Турция. Обсъдени са и практически въпроси, свързани със ситуацията в южната зона за деескалация на територията на Сирия.Разговорът е проведен по инициатива на израелската страна.Владимир Путин подробно е информирал египетския лидер за руската оценка за последното развитие на ситуацията в Сирия. Той също така е разкрил информация пред Сиси за срещата си с Асад и за предстоящата тристранна среща в Сочи.Сиси от своя страна високо е оценил ролята на руските въоръжени сили в разгрома на терористите в Сирия.Двамата са обсъдили и въпроси от двустранните отношения, включително осъществяване на големи проекти в ядрената енергетика.В хода на телефонния разговор с краля на Саудитска Арабия е обсъдено реализирането на постигнатите договорености по време на последната визита на Салман в Русия. Те са разменили мнения и за ситуацията в Близкия изток.", "date": "2017.11.22", "title": "Путин проведе телефонни разговори с лидерите на САЩ, Израел, Египет и Саудитска Арабия"}
{"url": "https://news.bg/politics/tsatsarov-iska-ot-borisov-da-se-zadeystva-za-yazovir-beli-iskar.html", "text": "В началото на правителственото заседание премиерът Бойко Борисов съобщи, че е получил писмо за направените проверки на язовирите през последните години. Писмото е от главния прокурор Сотир Цацаров, уточниха от МС.Цацаров е резюлирал обръщението си и до министъра на околната среда Нено Димов, на икономиката Емил Караниколов, на регионалното развитие Николай Нанков и до кмета на София Йорданка Фандъкова.В обръщението се настоява да се изпълнят направените препоръки по възможно най-бързия начин. Премиерът уточни, че \"по принцип препоръката е за язовир \"Бели Искър\".Малко по-късно столичният кмет Йорданка Фандъкова заяви, че язовир \"Бели Искър\" има акт за държавна собственост. В същото време концесионерът \"Софийска вода\" стопанисва язовира съгласно концесионния договор.\"Работим заедно с регионалния министър Николай Нанков, за да се намери най-добрата форма. Язовирната стена се нуждае от реконструкция, има изготвени няколко проекта. Последният ни разговор с регионалния министър е, че ще бъде възложено на областния управител да избере съответния проект, защото това не е лесно, проектите са на различна стойност, там работата е експертна\", уточни Фандъкова.Ние ще съдействаме с всичко, което може. Ангажиментът на концесионера е текущата поддръжка, а това е капиталов разход и ще бъде извършено от областната управа.На въпрос опасен ли е този язовир, Фандъкова отговори: \"Има проблеми, които са констатирани. За това са подготвени тези проекти, за да бъде укрепена, по-скоро реконструирана язовирната стена. Първият етап от реконструкцията е необходимо да бъде довършен. Язовирът е публично-държавна собственост\".Ремонтът ще бъде поетапен, надявам се да се направи съответната организация. Проектите са няколко и са на различна стойност, обясни Фандъкова. От 3-4 години работим по този въпрос и винаги опираме до това кой да бъде избраният проект.Направени са няколко експертни съвета и всеки път има особени мнения от страна на експертите, няма единно становище кой е най-добрият проект за тази задача. Много важна е задачата да бъде избран проект. След това ще трябва да се отпуснат пари. И от прокуратурата има предоставено писмо и препоръки, които трябва да използваме, допълни столичният кмет.", "date": "2017.11.22", "title": "Цацаров иска от Борисов да се задейства за язовир \"Бели Искър\""}
{"url": "https://news.bg/world/gornata-kamara-na-rusiya-prokara-mediyniya-zakon-za-chuzhdite-agenti.html", "text": "Горната камара на руския парламент прокара законопроект, предвиждащ чуждестранните медии да се регистрират като чужди агенти, информират местни медии.Законопроектът засяга медии като Voice of America и Radio Free Europe/Radio Liberty.Съветът на федерацията прие законодателството по време на гласуване днес.Според проектозакона всяка финансирана от чужбина медия може да бъде определена за чужд агент от правосъдното министерство. Статутът предвижда тези медии да спазват изискванията към новото законодателство.Проектозаконът бе внесе в Държавната дума, долната камара, и приет от депутатите на 15 ноември.В законопроекта е заложено \"чуждестранните медии да изпълняват функции на чужд агент\".На 15 ноември, след приемането на законопроекта в долната камара, правосъдното министерство изпрати писмо на редица финансирани от САЩ медии в Русия.Действията на Русия са в отговор на решението на правосъдното министерство на САЩ да принуди медии като RT America да се регистрират като чуждестранни агенти преди 13 ноември. Американските власти заплашиха да замразят активите на медията, ако не се регистрира.", "date": "2017.11.22", "title": "Горната камара на Русия прокара медийния закон за чуждите агенти"}
{"url": "https://news.bg/crime/zaloviha-izdirvaniya-za-ubiystvoto-v-pernik.html", "text": "След активно разследване полицията в Перник залови 31-годишния Ц.В. На 15 ноември той простреля смъртоносно 25-годишния наркодилър Робърт Величков от Перник.Престъплението станало рано сутринта, а веднага след това стрелецът се укрил.Веднага след извършен оглед от ОДМВР-Перник започнали разследването под ръководството на Окръжната прокуратура.31-годишният мъж бил обявен за общодържавно издирване, а в разследването се включили и служители на Главна дирекция \"Национална сигурност\".Вчера 21 ноември мъжът е заловен. Към момента той е задържан за до 72 часа. Мъжът е обвинен в убийство извършено по хулигански подбуди и по особено жесток начин.Припомняме, убитият Робърт Величков е сочен за наркодилър и е спряган за близък до Валентин Кирилов - Пуйката, чиито приближени се издирват по подозрение, че стоят зад серията взривове и обири на банкомати от началото на годината.Величков е криминално проявен за притежаване и разпространение на наркотични вещества, осъждан - изтърпявал е две ефективни присъди за наркотици - едната 10 месеца, а другата 1 година и 2 месеца.Прокуратурата информира на брифинг миналата седмица, че в деня преди убийството 31-годишният мъж е посетил казино, където е загубил около 2000 лева. Предполага се, че това може да е сред причините за агресивността му. Изяснено е също, че извършителят се е разминал на улицата с жертвата и неговия спътник, при което са си разменили обидни реплики. Около 10 минути по-късно е отишъл до дома си, взел е пистолет и се е върнал, за да застреля 25-годишния мъж.", "date": "2017.11.22", "title": "Заловиха издирвания за убийството в Перник"}
{"url": "https://news.bg/world/turtsiya-ochakva-da-poluchi-parviya-ruski-zenitno-raketen-kompleks-s-400-prez-2019-g.html", "text": "Турция очаква да получи първия руски зенитно-ракетен комплекс С-400 през 2019 г.Това разкри военният министър на турската държава Нуретин Джаникли, цитиран от Ройтерс.Той добави, че в споразумението има опция Турция да вземе само една от предвидените две системи.Пред бюджетната комисия в турския парламент министърът каза, че най-рано до края на 2017 г. Турция се стреми да финализира споразумение с френско-италианския консорциум EUROSAM за система, базирана на зенитно-ракетния комплекс SAMP-T.С-400 (НАТО: SA-21 Growler) е модернизирана версия на С-300. Системата влезе на въоръжение през април 2007 година, първият комплекс С-400 беше разгърнат през август 2007 година. Комплексът е създаден от \"Алмаз-Антей\". Такива комплекси има разположени в района на Москва, Калининград и в Източния военен окръг. Зенитно-ракетният комплекс може да поразява до 36 самолета с обсег на действие 150 километра. Системата също може да поразява балистични ракети и всички модерни въздушно-космически цели на дистанция до 400 километра и на височина 27 км.", "date": "2017.11.22", "title": "Турция очаква да получи първия руски зенитно-ракетен комплекс С-400 през 2019 г."}
{"url": "https://news.bg/world/sasht-nalozhiha-sanktsii-na-13-kitayski-i-severnokoreyski-kompanii.html", "text": "САЩ наложиха санкции на 13 китайски и севернокорейски организации, съобщава Ройтерс.Вашингтон ги обвинява, че нарушават наложените от международната общност ограничения относно ядрената и ракетна програма на Пхенян. Въпросните компании също подпомагат страната с търговия.По-рано през седмицата президентът на САЩ Доналд Тръмп включи КНДР в списък с държави, които спонсорират тероризъм.Решението за налагането на санкциите срещу китайските и севернокорейски компании е съобщено от финансовото министерство на САЩ.Новите санкции показват, че администрацията на Тръмп се опитва да навреди на търговията между Китай и КНДР.Санкционирани са три китайски компании - Dandong Kehua Economy & Trade Co., Dandong Xianghe Trading Co. и Dandong Hongda Trade Co, които имат търговски обмен с КНДР на стойност повече от 750 милиона долара.Рестрикциите също засягат няколко компании на КНДР, които изпращат работници в държави като Русия, Полша, Камбоджа и Китай.Китай разкритикува едностранните санкции на САЩ.", "date": "2017.11.22", "title": "САЩ наложиха санкции на 13 китайски и севернокорейски компании"}
{"url": "https://news.bg/politics/veselin-mareshki-s-prorochestva-v-parlamenta.html", "text": "Лидерът на \"Воля\" пророкува по време на интересна пресконференция в Народното събрание.Като \"по повод вчерашните събития в Народното събрание и по-специално посещението на председателя на ЕП Антонио Таяни.Веселин Марешки коментира борбата си с картела в горивата, който бил с пипала в политиката. По думите му българският народ се мародерства.Той атакува цената на бензина в \"бензиностанциите на картела\". Около 40 стотинки бил маржът. \"А марж от 40-50 стотинки е мародерство\", категоричен бе Марешки.Той настоява за държавна регулация. Никой в аптеките не може да сложи 50 стотинки марж, обясни лидерът на \"Воля\".Благодарение на неговата битка с картела маржът намалял. Затова вчера  \"Лукойл\" не са платили и една стотинки данъци за последните две години, според лидера на \"Воля\". Къде са правораздавателните органи, пита Марешки.Веселин Марешки направи предсказание - Иво Христов няма да стои дълго в Народното събрание. Лидерът на \"Воля\" не се спря до тук и направи второ пророчество - Валентин Златев излиза от \"Лукойл\". Такава му била информацията.Иначе Веселин Марешки не се притеснява от поредна проверка на КЗК срещу него, както се заканиха от петролната и газова асоциация. Абсолютна услуга ми правят, убеден е бизнесменът.Всеки ден Марешки ще чете декларация срещу Иво Христов и депутатите от групата му ще напускат залата.Лидерът на \"Воля\" направи и трета прогноза - скоро ще има предсрочни избори. Няма да позволя на никой да си прави гаргара с нас, закани се той.", "date": "2017.11.22", "title": "Веселин Марешки с пророчества в парламента"}
{"url": "https://news.bg/politics/sotsialistite-iskat-i-tsatsarov-da-pita-borisov-koi-sa-narkotrafikantite-v-ns.html", "text": "БСП внася сигнал до главния прокурор. Червените сезират Цацаров заради изявлението на премиера Бойко Борисов, че в парламента има хора, замесени в наркотрафик и купуване на гласове.За БСП било недопустимо в законодателния орган да има такива хора.Левицата настоява и за разпит на министър-председателя. Ред е на главния прокурор, подчерта Филип Попов.Главна прокуратура трябвало да прецени какви действия да предприеме, нищо че Сотир Цацаров едно обясни, че Борисов е направил политически изказвания.Недопустимо е в българския парламент да има хора, които да се занимават с наркотрафик и които купуват гласове, посочи и Георги Свиленски. Червените щели да продължат с опозиционните си действия, такива, каквито преценят.Припомняме, че преди десетина дни се разрази  БСП и ГЕРБ по повод  за наркотрафикантите и търговци на гласове на затворници, които са в народното събрание.Въпреки че Борисов не посочи имена, по-късно негови съпартийци припомниха , депутат от БСП, и .След като социалистите направиха опит, но не успяха да извикат премиера Бойко Борисов на обяснение в пленарна зала, напрежението се прехвърли .С мотив за помиряване на основните парламентарни политически сили пред председателя на ЕП Антонио Таяни ", "date": "2017.11.22", "title": "Социалистите искат и Цацаров да пита Борисов кои са наркотрафикантите в НС"}
{"url": "https://news.bg/world/prestrelka-po-vreme-na-antiteroristichna-operatsiya-v-tbilisi.html", "text": "Стрелба по време на антитерористична операция в грузинската столица Тбилиси, съобщават Радио Свободна Европа и други медии.Според разпространяваната информация властите в Тбилиси провеждат операция срещу терористи в жилищен район в края на града.Държавният Първи канал информира, че контратерористичната операция за задържането на двама чужденци е започнала рано тази сутрин.Част от живущите в района са евакуирани.Медии съобщават за експлозия и спорадична стрелба.Издирваните са обвинени в поддържане на контакти с чуждестранни терористични организации.Азербайджанската медия Report News Agency съобщава, че един служител от спецчастите е убит по време на операцията. Грузинското бюро на агенцията информира, че един човек е задържан. Властите потвърдиха, че е задържан чуждестранен терорист.Оперативните действия продължават.", "date": "2017.11.22", "title": "Престрелка при антитерористична операция в Тбилиси"}
{"url": "https://news.bg/politics/osem-mesetsa-sled-vota-razlikata-gerb-bsp-se-zapazva.html", "text": "Оптимистично настроените българи преобладават. Това показва проучване на изследователски център \"Тренд\", проведено между 3 и 12 ноември 2017 г. сред 1005 пълнолетни български граждани по метода \"лице в лице\".Според данните, 52% от сънародниците ни са оптимисти за развитието на България, докато 39% са песимисти. Оптимизмът доминира при по-младите. С напредването на възрастта дяловете постепенно спадат. Само една трета от хората над 70-годишна възраст са оптимистично настроени.Дистанцията между ГЕРБ 21.2% и БСП 17.8% е сравнима с резултатите от извънредните парламентарни избори преди осем месеца. 37% от запитаните в това проучване декларират, че не биха гласували.Според социолозите, множеството скандали в последните осем месеца не са се отразили върху електоралните нагласи. Противопоставянето между ГЕРБ и БСП затвърждава техните електорати.Не се наблюдава и съществен спад в обществената подкрепа към Обединени патриоти, въпреки участието им в управляващото мнозинство и изпълнителната власт.Несъществена е разликата между Обединени патриоти (5,4%) и ДПС (6,3%). Това е причината да не може да се определи категорично дали Обединени патриоти или ДПС ще бъдат трета политическа сила на следващите избори.По-ниско е доверието към партията на Веселин Марешки \"Воля\" в сравнение с периода преди изборите - 1,8% подкрепа от всички. Този спад е логичен заради \"бонуса\" на новия играч на вота, коментират от изследователския център.Реформаторския блок все още запазва своята инерция - те имат 1.8% от доверието на анкетираните. При \"Да, България\" (1,4%) и ДСБ (1,1%) не се отчита съществена динамика на ръст или спад в подкрепата.Допитването е преди началото на новата инициатива \"Български манифест за Европа\".Доверието към работата на депутатите бележи най-ниски нива - 23% положителна; 68% отрицателна, става ясно от изследването.На този фон се регистрират по-високи нива на положителни оценки към правителството. Над 80% от симпатизантите на ГЕРБ дават положителна оценка за кабинета \"Борисов-3\", процентът е съизмерим и сред привържениците на Обединени патриоти.Традиционно високо е доверието в президентската институция. Според резултатите от допитването 64% е положителната оценка срещу 22% отрицателна. Тя до голяма степен се явява функция от положителното отношение към личността на държавния глава Румен Радев, показва допитването.Съдебната система също е с постоянни нива, но на ниско доверие, според изследването. Работата на съда и прокуратурата имат 23% положителни оценки срещу 65% неодобрение. Традиционно армията и полицията имат по-висока подкрепа. При полицията положителните оценки са 42% срещу неодобрение от 47%. За армията одобрението е 48% за 33% неодобрение. Омбудсанът бележи високо ниво на доверие - 59% срещу 20% неодобрение.46% от всички български граждани са на мнение, че правителството ще изкара пълен мандат, докато 32% не са убедени в това. Сред първите най-често се оказва, че са привърженици на ГЕРБ, докато вторите - са сред социалистите.Президентът Румен Радев води по обществено доверие. Той има 67% доверие срещу 21% неодобрение. Премиерът Бойко Борисов има 42% одобрение срещу 50% неодобрение.Лидерът на левицата Корнелия Нинова печели 28% одобрение срещу 59% неодобрение.Сред лидерите на Обединени патриоти Красимир Каракачанов остава най-одобряваната фигура с 34% срещу 47% отрицателно мнение. Това е тенденция още след президентските избори. Зад него остават Валери Симеонов с положително отношение 20% и Волен Сидеров с 13%.Въпреки лекия спад в доверието от предизборния период Веселин Марешки има 30%. Отрицателното мнение за него е 53%.", "date": "2017.11.22", "title": "Осем месеца след вота разликата ГЕРБ-БСП се запазва"}
{"url": "https://news.bg/world/sofiya-pravi-obshtinski-kashti-za-bedni-sekira-za-dzhigitite-na-patya-glasyat-zhestoki-nakazaniya.html", "text": "София прави общински къщи за бедниИновативни модулни сгради с жилища за бедни ще строи Столичната община.Според плановете ще се проектират и изградят около 100 социални жилища в столичните райони \"Красна поляна\" и \"Слатина\". Причината е, че в момента там живеят много хора със социални нужди - такива с ниски доходи и социалнослаби семейства, става ясно от доклад, който Столичният общински съвет трябва да гласува на сесията си в четвъртък.Столичната община купува 22 автобуса на газГрадската управа в София ще купи 22 газови автобуса, вместо 30 дизелови. Това ще стане, ако Столичният общински съвет приеме в четвъртък предложението, внесено с доклад на зам.-кмета по транспорт Евгени Крусев. В него той иска СОС да отмени решението си от април 2016 г. и да приеме новото предложение за газовите возила.Миналата година градската управа щеше да даде малко над 8,6 млн. лева за 30 дизелови автобуси. Настоящото предложение е същата сума да отиде за 22 возила на природен газ. Броят на машините се намалява поради по-високата пазарна стойност на газовите автобуси, пише в доклада. Крусев мотивира с екологични съображения промяната на вида автобуси. \"Дизеловия двигател и транспорт е не само неефективен и природо-несъобразен, но и опасен в дългосрочен план за здравето и живота на хората\", пише в доклада.Лиляна Павлова: България ще търси диалог и консенсусБългария ще бъде председател на Съвета на ЕС, който търси диалог и консенсус. Това е заявила министър Лиляна Павлова при представяне приоритетите на Българското председателство пред президента на Европейския парламент Антонио Таяни и председателите на политическите партии в ЕП, съобщиха от пресцентъра на Министерски съвет.Посещението на делегацията в София е първото събитие на високо равнище от Българското председателство, което започва през януари 2018 г. Представителите на ЕП се срещнаха с българското правителство.Секира за джигитите на пътя, гласят жестоки наказанияЖестока секира очаква нарушителите на правилата за движение по пътищата. В момента се обдъжда драстично завишаване на санкциите за джигитите, стана ясно от коментар на транспортния министър Ивайло Московски.Междувременно стана ясно, че България е на първо място по загинали на пътя на глава от населението в ЕС. На 1 млн. жители на страната ни през 2016 година се падат 99 жертви на пътни произшествия - почти двойно повече от средното за ЕС, показват данни на Евростат, които се оповестяват на фона на поредицата от тежки катастрофи през последните дни, които само в Ловешко взеха над 10 жертви.Нова такса \"солидарност\" ще оскъпи водатаВиК мрежата в България се нуждае от колосални инвестиции и поскъпването на водата е неизбежно. С нова такса \"солидарност\" - по 10 ст. за кубик, държавата ще се опита да попълни част от дефицита от 8 млрд. лв., нужни за справяне със загубите на вода и проблемите със снабдяването. Това ще залегне в изцяло нов тарифен модел, разписан в стратегията за водния сектор. Стратегията се готви в партньорство със Световната банка и ще бъде представена в края на годината, съобщи вчера зам.-министърът на регионалното развитие Малина Крумова по време на форум за ВиК сектора.Ковачки съди миньори заради стачка84 бивши и настоящи миньори от Бобов дол бяха дадени под съд от собственика на мината. Те бяха обвинени за участие в незаконна стачка. Ход на делото в Окръжния съд в Кюстендил обаче не бе даден, защото ищецът \"Въгледобив Бобовдол\" нямаше свой адвокат в залата. Съдът поиска отстраняване на документални нередности от страна на мината, след като установи и сериозни пропуски в обвинителния акт. Ако иска делото да продължи, ръководството трябва да внесе нова искова молба в 7-дневен срок.PISA: Половината български ученици не се справят с работа в екипБългарските ученици на 15 и 16 години имат добри нагласи, но едва умерени умения за работа в екип. Така са обобщени данните от задачите за решаване на проблеми в сътрудничество от последното международно изследване PISA. То бе проведено през 2015 г. и в него участваха над 6 хил. български ученици от девети клас. Миналата година организацията публикува резултатите в основните области - четене, математика и природни науки, които за пореден път разкриха притеснителни резултати на българските деветокласници, а сега обобщава и изводите за т.нар. меки умения (soft skills) като работа в екип, решаване на конфликти, разпределение на роли и др.", "date": "2017.11.22", "title": "София прави общински къщи за бедни, Секира за джигитите на пътя, гласят жестоки наказания"}
{"url": "https://news.bg/world/saad-hariri-katsna-v-beyrut.html", "text": "Ливанският премиер Саад Харири кацна в Бейрут, съобщи Ройтерс.Агенцията се позовава на пресслужбата на политика.Саад Харири се връща в за пръв път в Бейрут от 4 ноември, когато подаде оставка в телевизионно обръщение от Саудитска Арабия и.Оттеглянето на премиера хвърли Ливан в политическа криза в регионалната битка за надмощие между сунитската монархия Саудитска Арабия и шиитския ислямистки Иран, чиито влиятелни съюзници Хизбула са част от ливанското правителство, отбелязва Ройтерс.Самият Харири направи дипломатически сондаж във Франция, Египет и Кипър.", "date": "2017.11.22", "title": "Саад Харири кацна в Бейрут"}
{"url": "https://news.bg/bulgaria/dve-detsa-sa-zaginali-v-pozhar-v-godech.html", "text": "Две деца са загинали при пожар в село Шума, община Годеч, съобщи репортер на bTV.Децата са момченце на година и шест месеца и момиченце две години и три месеца.Сигнал за инцидента е подаден в 20:38 ч., като е съобщено за избухнала къща. От спешна помощ имат съмнения, че причината за пожара е гръмнала газова бутилка.По време на инцидента родителите на децата са били на двора. Те са в шок.Линейката е стигнала на адреса за 20 минути, но децата вече са били починали.В момента на мястото има спешна помощ, полиция и пожарна.", "date": "2017.11.22", "title": "Две деца са загинали в пожар в Годеч"}
{"url": "https://news.bg/world/proiznasyat-prisadata-sreshtu-ratko-mladich.html", "text": "Международният трибунал за бивша Югославия ще произнесе присъда срещу бившия командир на босненските сърби Ратко Младич, съобщи АП.Най-тежкото обвинение срещу 74-годишния Младич е геноцид. Той е изправен пред трибунала в Хага заради смъртта на над 8000 мъже и момчета в босненския град Сребреница през юли 1995 г.Процесът, в който Младич е обвиняем, се смята за един от най-трудните за трибунала. Значителни са и разноските по него - съдът е похарчил над 1.94 милиона евро само за адвокатите на обвиняемия.Това ще е и последната присъда на трибунала, който на 31 декември трябва да приключи дейност, след като работата му продължи 20 години.Миналата година лидерът на босненските сърби Радован Караджич, бивш президент на Република Сръбска и върховен главнокомандващ на босненските въоръжени сили, беше признат за виновен за организиране на геноцид и получи 40-годишна присъда.Миналата година сръбският радикал Воислав Шешел беше оправдан по всички девет обвинения, повдигнати срещу него, включващи престъпления срещу човечеството, убийства и преследване, мъчения и експулсиране на гражданско население в Босна, Хърватия и Сърбия.", "date": "2017.11.22", "title": "Произнасят присъдата срещу Ратко Младич"}
{"url": "https://news.bg/culture/italianski-fotograf-sadi-kristo-za-snimki.html", "text": "Италиански фотограф съди Кристо за авторски права върху снимки, предаде АП.Агенцията посочва, че няма данни за иска.Джанфранко Горгони твърди, че никога не е давал разрешение неговите снимки със запазени права на дългата 39 км \"ограда\" от найлон и стомана да бъдат използвани в издадена през 2010 г. книга \"Спомен за Бягащата ограда\" и за съответния филм, използвани при изложба в една от галериите на \"Смитсониън\".Според Горгони неговите снимки са били използвани и в издадена през 1978 г. книга \"Кристо: Бягащата ограда\", в която той е посочен като носител на правата върху снимките.Адвокатът на Кристо - Крис ЛаРоко и от \"Смитсониън\" отказват коментар. В момента не е известен размерът на иска.", "date": "2017.11.22", "title": "Италиански фотограф съди Кристо за снимки"}
{"url": "https://news.bg/world/sayfulo-saipov-e-obvinen-v-terorizam.html", "text": "Федерално съдебно жури повдигна обвинения на Сайфуло Саипов в тероризъм и предумишлено убийство, предаде Ройтерс.По този начин той беше признат за виновен за атентата с пикап в Долен Манхатън от миналия месец.Сайфуло Саипов беше арестуван веднага след нападението, което беше извършено на 31 октомври.При атентата загинаха осем души.", "date": "2017.11.22", "title": "Сайфуло Саипов е обвинен в тероризъм"}
{"url": "https://news.bg/culture/pochina-deyvid-kasidi.html", "text": "Почина известният актьор Дейвид Касиди, съобщи Си Ен Ен. Той е издъхнал в болница във Форт Лодърдейл, щата Флорида.Говорителката му Джоан Гефън поясни, че Касиди е починал от чернодробна и бъбречна недостатъчност.Популярният през 70-те години на миналия ХХ век американски актьор и певец Дейвид Касиди разкри пред сп. \"Пийпъл\", че страда от деменция.Той се е снимал в над 30 филма и телевизионни сериала. Световна слава му донесе ролята му в сериала \"Семейство Партридж\".Освен актьор, Касиди е също певец и изпълнител на електрическа китара.", "date": "2017.11.22", "title": "Почина Дейвид Касиди"}
{"url": "https://news.bg/culture/skandal-nadvisva-i-nad-disni.html", "text": "Джон Ласитър, един от най-големите имена в анимацията, се оттегля \"Дисни\" за половин година, съобщи си Ен Ен.В интервю, изпратено до служителите на Дисни, и получено в CNN, Ласитър, който е главен креативен директор на Pixar и Disney Animation, каза, че наскоро имаше \"много трудни разговори, които ми бяха много болезнени\".Ласитър добави, че иска да се извини на \"всеки, който някога е бил в нежелана прегръдка или някакъв друг жест, който пресича линията по някакъв начин, форма или форма\".Говорител на \"Дисни\" заяви пред CNN, че компанията е \"ангажирана да поддържа среда, в която всички служители са уважавани и оправомощени да вършат най-добрата си работа\".Оттеглянето на Джон Ласитър идва на фона на секс скандалите в САЩ и Холивуд.", "date": "2017.11.22", "title": "Скандал надвисва и над \"Дисни\""}
{"url": "https://news.bg/world/darzhavniyat-departament-vnimavayte-pri-vizita-v-riyad.html", "text": "Предупреждение за засилена заплаха от терор отправи Държавният департамент на САЩ към американците, които възнамеряват да посетят Саудитска Арабия, предаде Ройтерс.Агенцията отбелязва, че цели за нападение трябва да се разглеждат големи градове като Рияд, Джеда и Дахран, но нападения може да бъдат извършени навсякъде в страната.През октомври двама саудитски охранители бяха застреляни, а трима ранени, след като въоръжен откри огън пред кралския дворец в намиращия се на Червено море град Джеда.Саудитска Арабия е основният съюзник на САЩ в региона. Преди месеци президентът Доналд Тръмп посети страната.", "date": "2017.11.22", "title": "Държавният департамент: Внимавайте при визита в Рияд"}
{"url": "https://news.bg/world/hakeri-udarili-uber-kompaniyata-platila-da-si-malchat.html", "text": "Хакерите са имали достъп до милиони лични данни на потребителите на Uber, съобщи Си Ен Ен.Инцидентът е станал миналата година, но компанията не е съобщила за това до вторник.В края на 2016 г. двама души извън компанията са получили достъп до личната информация на 57 милиона потребители на Uber, включително имена, имейл адреси и телефонни номера, съобщиха от компанията.Хакерите също имат достъп до номера на шофьорски книжки на около 600 000 шофьори в САЩ.Компанията не е предупредила жертвите или регулаторите за нарушението. От Uber все пак разкриха, че започва разследване защо компанията не е предупредила властите или лицата, засегнати от изтичането на данните. Той каза, \"две от лицата, които са довели реакцията на този инцидент, вече не са в компанията.\"Компанията също потвърди, че е платила на отговорните хакери 100 000 долара, за да изтрият информацията и да запазят в тайна извършената кражба.", "date": "2017.11.22", "title": "Хакери ударили Uber, компанията платила да си мълчат"}
{"url": "https://news.bg/bulgaria/oblachno-no-bez-valezhi.html", "text": "Днес над страната ще преобладава облачно време, но ще е почти без валежи. След обяд от запад облачността ще започне да се разкъсва и намалява. Ще продължи да духа до умерен вятър от запад-северозапад, но с него вече ще прониква по-топъл въздух. Ще се затопли, максималните температури в повечето места ще са между 10° и 15°, в София - около 11°.Това съобщават от НИМХ към БАН.Атмосферното налягане слабо ще се понижи, ще е малко по-ниско от средното за месеца.Над планините ще преобладава облачно, мъгливо и ветровито време, почти без валежи. След обяд над масивите от Западна България облачността ще започне да намалява. Със силен, по високите и открити части временно и бурен северозападен вятър, ще нахлува по-топъл въздух. Максималната температура на височина 1200 метра ще е около 6°, на 2000 метра - около 0°.Над Черноморието ще преобладава облачно време, почти без валежи. Ще духа до умерен запад-северозападен вятър. Максималните температури на въздуха ще са 10°-13°. Температурата на морската вода е около 13°. Вълнението на морето ще е 2 бала.", "date": "2017.11.22", "title": "Облачно, но без валежи"}
{"url": "https://news.bg/crime/arestuvaha-bashta-i-sin-nabili-mladezh-v-pernik.html", "text": "Арестувани са двама мъже, набили 19-годишен младеж в Перник, съобщи МВР. Инцидентът е станал на 20 ноември около 9.30 часа в пернишкия кв. \"Изток\". По първоначални данни, Ц.Б. /21 г./ и баща му Б.Т. /44 г./ нанесли побой на 19-годишно момче.Пострадалият е с наранявания по главата. Оказана му е медицинска помощ в пернишката болница.Между двамата по-млади мъже тлеела стара вражда. Синът и бащата са задържани с полицейска мярка за срок до 24 часа. Работата по изясняване на случая продължава. Образувано е досъдебно производство.", "date": "2017.11.22", "title": "Арестуваха баща и син, набили младеж в Перник"}
{"url": "https://news.bg/crime/arestuvanite-trima-balgari-ostavat-v-zatvora-v-odrin.html", "text": "Трима българи остават в турски затвор от затворен тип. Имената на  задържаните в Одрин наши сънародници са ясни на дипломатическата ни мисия, но не се съобщават официално. Това потвърди българският посланик в Турция Надежда Нейнски пред БНТ.Обвиненията към тях са за трафик на мигранти и съзнателно подпомагане на престъпна организация. Имената на сънародниците ни са ясни на МВнР, но не се съобщават, поясни Нейнски.Генералният консул на Одрин е получил информация от турските власти, че на 17 ноември са задържани трима български граждани. На 20 ноември на тях е наложена мярка задържане под стража, поясни българският посланик в Турция.По думите на Надежда Нейнски консулите са в постоянен контакт с полицията и прокуратурата. На този етап има досъдебно разследване и не се знае кога прокуратурата ще внесе обвинението в съда, допълни Надежда Нейнски.", "date": "2017.11.22", "title": "Арестуваните трима българи остават в затвора в Одрин"}
{"url": "https://news.bg/your-voice/ban-na-vi-8-5-stranitsi-dayte-im-6-mlrd-leva-zasega.html", "text": "Колкото и да се напъват да докажат обективност в \"Референдум\" на държавната телевизия, авторите на доклада на БАН се опират всъщност на следните \"ако\":- Ако няма друга енергетика освен атомна;- Ако цените на базовата електроенергия у нас и в региона през следващите десет години нараснат поне два пъти;- Ако началните разходи за строителството са под 10,5 млрд eвро, а те вероятно ще са поне 14;- Ако лихвата за взетите кредити е под 4,5%;- Ако данъкоплатците участват с поне 30, но по-\"добре\" 100% (както вероятно ще се окаже и както искат \"правилните\" хора);- Ако въглищните централи у нас и в региона се затворят, макар по стандартите на ЕС (които правилните хора не оспорваха по време на 4-годишното им обсъждане, а зелените и патриотите много искаха да затворят веднага) чистите ТЕЦ да могат да останат с инсталирана мощност от 2 100 - 2 300 MW;- Ако няма никакво развитие на ядрената енергетика и нови технологии в нейните рамки;- Ако възникне голям недостиг на базова електроенергия у нас и в региона;- Ако няма възобновяеми мощности (т.е. действащите бъдат затворени);- Ако няма откритие и използване на други алтернативни енергоизточници;- Ако правителството успешно продължава да блокира проучванията и експлоатацията (евентуално) в областта на природния газ от шисти и органични отпадъци, хидро карбони и сероводород;- Ако енергетиката на България е централизирана и едноотраслово-атомна;- Ако действително има оборудване за един реактор (а него, доставеното е за 8% от него);- Ако няма разходи по складиране на горивото от АЕЦ и извеждане на централата от експлоатация;- Ако България иска да бъде 85% енергийно зависима от една страна;- Ако няма друга ядрена енергетика освен тази на Росатом;- Ако всички съседни страни престанат да развиват своя енергетика и се наредят на опашка да чакат втора атомна централа в България;- Ако има банка, банки, които да да финансират проект, започнал преди 36 години;- Ако никой не пита за стопански, технологичен, сеизмологичен и екологичен риск;- Ако никой, както например авторите, не е чел анализите на самия БАН от 1990 г., на Deloitte, HSBC, ИПИ, EMI, Б. Нигматулин, Condole Research и др.;- Ако никой не поиска да прочете доклада на БАН за АЕЦ \"Белене\", а всички вярват на деветте му страници за лапнишарани.Причината да не показва този доклад е срамът от неговото качество.Да се провеждат обсъждания на този непрочетен доклад на БАН е същото, като да се провеждат обучения на населението по тезисите на Априлския пленум на БКП от 1956 г., като тип \"мероприятие\". Никой не е чел, но всички знаят за какво става дума. Държавната телевизия естествено помага.Но от включените в народната просвета се иска да дадат поне 6 млрд лв, засега, които да бъдат платени на едни другари, засега.", "date": "2017.11.22", "title": "БАН: На ви 8.5 страници, дайте им 6 млрд. лева, засега!"}
{"url": "https://news.bg/regions/intenziven-e-trafikat-za-kamioni-na-gkpp-kapitan-andreevo-i-na-lesovo.html", "text": "Нормален е трафикът на контролно-пропускателните пунктове по границите ни със Сърбия, Македония и Гърция, съобщиха от МВР.На българо-турската граница на ГКПП Капитан Андреево и ГКПП Лесово трафикът е интензивен за товарни автомобили на изход.На българо-румънската граница трафикът е нормален на всички гранични контролно-пропускателни пунктове.", "date": "2017.11.22", "title": "Интензивен е трафикът за камиони на ГКПП Капитан Андреево и на Лесово"}
{"url": "https://news.bg/health/ima-li-narusheniya-v-uchilishtnite-stolove-proveri-babh-plovdiv.html", "text": "Инспекторите на БАБХ не са открили нито едно нарушение в училищните столове в община Марица и град Съединение, съобщи БНТ. Те ежедневно виждат ученици, които хапват не толкова полезни храни в близките заведения.Пържените картофи може лесно да заменят закуската, обяда или вечерята и са предпочитани пред храните, които се предлагат в училищния стол.Извън училищния,спектор \"Контрол на храни\" - БАБХ-Пловдив в училищата са наясно какви са изискванията и те се спазват, но предлаганата там храна не се харесва на децата, каза той.Трудно ще се променят хранителните навици на българските деца въпреки опитите на държавата да увеличава контрола върху предлаганите в училищните столове храни, смятат инспекторите.", "date": "2017.11.22", "title": "Има ли нарушения в училищните столове провери БАБХ-Пловдив"}
{"url": "https://news.bg/politics/evropa-izglezhda-po-edin-nachin-ot-frankfurt-po-drug-ottuk.html", "text": "\"По време на председателството от нас се очаква да бъдем лидери\", заяви вицепремиерът Томислав Дончев пред БНТ.Дончев акцентира на това, че трябва да сме способни да разбираме както проблемите на държавите от Източна Европа, така и големите, стари държави членки.По повод тежкия път София-Скопие, вицепремиерът обясни, че не е единствения проблем, но ако има друг път, това определено ще благоприятства отношенията ни със Македония.\"Европа изглежда по един начин, когато я гледаме от Франкфурт. Друго е като я гледаме от долния десен ъгъл\", изтъкна Дончев.Според него е най-добре да започнем от пътната инфраструктура. Той обясни също относно предстоящото споразумение с Македония, че то не може да бъде крайният фактор.\"Няма как да стане само с една транспортна връзка\", поясни относно развитието на отношенията със съседката ни Дончев. Според него сътрудничество в сферата на спорта и културата ще сближат много народите ни.Друго, което Дончев отбеляза е, че не е приемливо да говорим толкова скъпо в роуминг на 20-30 км от границата. Условията на роуминга в Македония ще бъдат обсъждани днес на Министерски съвет.За членството на държавите от Западни Балкани в ЕС, Томислав Дончев обясни, че е несериозно да се каже, че ще бъдат приети 2023 г. например. Вицепремиерът обаче изтъкна важността една държава да има перспектива и това е, към което се стремят. Да може да бъде казано, че по постижения по стъпки, членството е възможно.,", "date": "2017.11.22", "title": "Европа изглежда по един начин от Франкфурт, по друг - оттук"}
{"url": "https://news.bg/health/pokrivat-na-botevgradskata-bolnitsa-teche-planirat-remont-za-dogodina.html", "text": "Като болница за бедни определят дори и от персонала многопрофилната болницата в Ботевград, съобщи bTV след зрителски сигнал. Покривът тече, стените са напукани, таваните - силно олющени - това показват кадрите, пратени от зрител. Лечебното заведение е единствено на територията на общините Ботевград и Правец, но материалната база е лоша. Отдалечеността от София е 60 км и всеки, който може да си позволи, се лекува в столицата.Според директора на болницата д-р Красимир Крушев в лечебното заведение има много добри специалисти.\"Доброто ниво не е външният вид на болницата. Сградата и креватите не правят болницата. Болницата я правят медицинските специалисти\", коментира д-р Крушев.През април 2018 година ще бъде направен пълен ремонт на стаите, които са в лошо състояние. Догодина ще бъде ремонтиран и течащият покрив на болницата с пари от бюджета на общината, поясни д-р Крушев.", "date": "2017.11.22", "title": "Покривът на Ботевградската болница тече, планират ремонт за догодина"}
{"url": "https://news.bg/politics/v-balgariya-narushavaneto-na-zakona-po-patishtata-e-tendentsiya.html", "text": "Пасарелката по пътя Бургас- Созопол до село Атия ще бъде построена до началото на лятото, заяви министърът на регионалното развитие и благоустройството Николай Нанков пред БТВ. Вчерашните протести на местните с искания за пасарелка бяха провокирани от смъртта на 16-годишното момче, блъснато на пешеходна пътека до село Атия.\"Решение на проблема ще има. Той не е единичен само за този участък. Държавата съобразно с ресурса, с който разполага ежедневно полага усилия - мога да дам десетки примери\", защити правителството Нанков.\"Трябва да си дадем една ясна сметка - нито държавата натиска газта след ограничението 60 км, нито не спира и не натиска спирачката преди пешеходна пътека\", отсече министърът.Той изтъкна, че са поставени знаци, пешеходни пътеки, но се съгласи, че в България грубо се нарушава закона.\"Факт е, че грубото нарушаване на Закона за движение по пътищата от години е тенденция в нашата страна\", обясни Нанков и добави, че най-верочтно сяа необходими радикални мерки.\"Не трябва да се достига до подобни трагични инциденти, за да се предприемат действие. За участъка при село Атия веднага попитах колегите дали сме били уведомявани за сигнали, те твърдят, че не сме\", обясни Нанков. Той добави, че одитен контрол ще установи дали е имало искания за изграждане на пасарелка.\"Ще се понесе отговорността от съответните лица, ако не е отреагирано на сигнали\", обеща министърът и информира, че проектирането на пасарелката вече започва и съоръжението ще бъде изградена до началото на летния сезон.Никойа Нанков изказа искрените си съболезнования на близките на починалото 16-годишно момче.", "date": "2017.11.22", "title": "В България нарушаването на закона по пътищата е тенденция"}
{"url": "https://news.bg/crime/zadarzhaha-roditelite-na-dvete-izgoreli-detsa-v-godech.html", "text": "Задържани за 24 часа са родителите на двете деца, които изгоряха в пожар в село Шума, община Годеч, съобщиха от МВР.По първоначални данни огънят в пригодения за живеене фургон е тръгнал от печка на твърдо гориво. Фургонът е бил в местността \"Странето\" в землището на годечкото село Шума. Припомняме, загиналите деца са момиче на 2 и момче на 1 година.При извършения оглед е установено, че огънят е тръгнал от печка на твърдо гориво. Газова бутилка във фургона не е установена.По случая е образувано досъдебно производство по чл. 116 от Наказателния кодекс. Процесуално- следствените действия продължават под наблюдението на Софийска окръжна прокуратура.", "date": "2017.11.22", "title": "Задържаха родителите на двете изгорели деца в Годеч"}
{"url": "https://news.bg/int-politics/tereza-mey-parira-bunt-v-parlamenta-zaradi-brekzit.html", "text": "Правителството на британския премиер Тереза Мей парира бунт в парламента вчера заради планове да премахне Хартата на основните права на Европейския съюз, обещавайки да преразгледа подхода си и да направи промени, ако е необходимо, съобщава \"Ройтерс\".Парламентът обсъжда законодателство, което ще задейства излизането на Великобритания от ЕС през март 2019 г. и ще копира правото на ЕС в британското законодателство - определено от властите като \"един от най-големите законодателни проекти, предприемани някога във Великобритания\".Законопроектът изпробва способността на Мей да управлява ефективно, след като загуби парламентарното си мнозинство през юни, оставяйки я начело на крехко правителство на малцинството и начело на Консервативната партия, разделена по въпроса как най-добре да се справи с разделянето с ЕС.Вчера фокусът на 8-дневния дебат, който вече принуди министрите на Мей да направят някои отстъпки, попадна върху плана на правителството да не включва Хартата на основните права в пренасянето на законодателството на ЕС в британското. Правителството, което твърди, че няма нужда да се копира хартата на ЕС, защото всичко, което прави, е да кодифицира правата, които съществуват чрез други правни инструменти, предотврати потенциален бунт, обещавайки преглед и възможни технически промени по-късно в процеса на създаването на законодателството.\"Ние признаваме силата на възгледите... и сме готови да се вгледаме в този въпрос, за да се уверим, че предприемаме подход, който може да получи подкрепата на този парламент\", изтъкна юрисконсултът на правителството Робърт Бъкланд.Това е било достатъчно да разубеди неудовлетворените членове на партията на Тереза Мей да се присъединят към опозиционните депутати да предизвикат пълен обрат относно отмяната на хартата.Правителството все още възнамерява да отмени Хартата на основните права на ЕС, но заяви, че гражданите няма да загубят нито едно от съществуващите права, които документът предвижда.По време на дебата, критиците - включително членове от партията на Мей - твърдяха, че изоставянето на хартата е излишен риск и в сегашната си форма разводнява някои права на гражданите и създава несигурност по отношение на защитата на другите.Хартата на правата влезе в сила през 2009 г. чрез Лисабонския договор и обедини основното защитено от ЕС право в един документ.Това е едно от малкото изключения, съдържащи се в правителствения законопроект за Брекзит, който има за цел да запази правото на ЕС, след като Великобритания напусне Общността, за да даде на фирмите увереност, че няма да се изправят пред промени в правилата за една нощ.Законопроектът понастоящем е в начална фаза от законодателния процес. ", "date": "2017.11.22", "title": "Тереза Мей парира бунт в парламента заради Брекзит"}
{"url": "https://news.bg/politics/prevodi-na-dokumenti-ot-chuzhbina-shte-se-zaveryavat-ot-notariusi-v-balgariya.html", "text": "Всички български нотариуси ще могат да заверяват подписа на преводач на документи от чужбина. Това може да става и по места, а не както досега - от централното управление на Министерството на външните работи (МВнР) в София.Решението е прието с промените в Правилника за легализациите, заверките и преводите на документи и други книжа, които бяха разгледани на днешното заседание на Министерския съвет.С промените отпада необходимостта преводачите или гражданите да пътуват до столицата единствено с цел да заверят превод на определен документ, предназначен за ползване в страната. За услугата до момента МВнР събираше такса от 15 лв., а при нотариусите същата услуга ще струва 6 лева.За да бъде гарантирана правната сигурност, преводачът ще се легитимира пред нотариуса с издаден от МВнР документ. Така той ще удостовери, че е вписан в списъка на физически лица, извършващи преводи на документи и други книжа. До момента преводите на документи, предназначени за ползване в страната, трябваше да бъдат заверени от Служба \"Заверки и легализации\" към дирекция \"Консулски отношения\" в МВнР. Това изискваше отделянето на сериозен времеви и финансов ресурс.Услугата ще продължи да се извършва както и досега - и от МВнР, ако такава заверка се изисква или се приема от държавата, в която ще се използва.Това е поредната мярка, предприета от правителството за облекчаване и ускоряване на административното обслужване на гражданите и бизнеса в страната.", "date": "2017.11.22", "title": "Преводи на документи от чужбина ще се заверяват от нотариуси в България"}
{"url": "https://news.bg/world/sarbiya-nikoga-nyama-da-priznaem-kosovo-dori-i-da-ne-se-prisaedinim-kam-es.html", "text": "Външният министър на Сърбия Ивица Дачич заяви, че страната му няма да признае Косово в името на присъединяването към ЕС, информира ТАНЮГ.По време на визита в Буенос Айрес, където той ще присъства на откриването на площад в аржентинската столица, кръстен \"Република Сърбия\", Дачич добави, че пълно членство в ЕС е абсолютният външнополитически приоритет на балканската страна., каза той.\"Република Аржентина е \", изтъкна Дачич.", "date": "2017.11.22", "title": "Сърбия: Никога няма да признаем Косово, дори и да не се присъединим към ЕС"}
{"url": "https://news.bg/crime/cholakov-vleze-vav-vas-s-klyuch-za-vratata-kam-doverieto.html", "text": "Новоизбраният председател на ВАС Георги Чолаков встъпи в длъжност на официална церемония. На нея присъстваха правосъдният министър Цецка Цачева, председателят на ВКС Лозан Панов, председателят на правната комисия Данаил Кирилов, председателят на Конституционния съд проф. Борис Велчев, Владислав Славов от Съюз на юристите, бившият правосъден министър Диана Ковачева, Теодора Точкова - шеф на ИВСС, главният прокурор Сотир Цацаров, представляващият ВСС Боян Магдалинчев, кметът на София Йорданка Фандъкова, членове на ВСС, съдии, гости.Церемонията откри вече бившият председател Георги Колев, който заяви, че когато е встъпил в длъжност преди 7 години , задачата пред него е била утвърждаване на административното правосъдие. Сега това се е случило и административното правосъдие е на много високо равнище. Колев отбеляза, че следващият председател трябва да утвърди това, което вече е постигнато.Доверието е нещо, което трябва да се пази и утвърждава, категоричен беше Колев.По думите му главната задача пред Чолаков е утвърждаване на административното правосъдие и издигане на неговата роля.Георги Колев връчи на Чолаков личен подарък - ключ, по думите му, към вратата на доверието. Георги Чолаков от своя страна заяви, че не си е представял, че 25 години след церемонията по завършване на юридическото си образование ще положи клетва като председател на ВАС.В словото си той отбеляза, че е важно да се отстоява правото, справедливостта.Той беше категоричен, че не разделя колегите си на тези, които са го подкрепили, и другите.Справедливост, прозрачност и достъпност, така Чолаков очерта вижданията си за работата на съда. Като основен принцип той изтъкна гарантиране на независимостта на съдиите.Целта на ВАС е да се развива и усъвършенства качественото административно правосъдие.\"Ще работя съдът да се утвърди като институция с висока степен на доверие\", заяви още новият шеф на ВАС.Нещата, върху които Чолаков ще положи най-много усилия, са преодоляване на натовареността на съдиите и въвеждане на електронно правосъдие. Най-трудното тепърва предстои, отбеляза той.След края на речта си Чолаков поднесе златната значка на ВАС на Георги Колев.Министърът на правосъдието Цецка Цачева поздрави Чолаков с встъпването в длъжност. Тя подчерта важната роля на ВАС за изграждане на демокрацията. Цачева пожела на Чолаков да отстоява авторитета на съда и колегите си.Главният прокурор Сотир Цацаров засвидетелства уважение и респект към труда на всички в сградата.\"Г-н Колев мисля, че не ви беше леко. Мисля, че се справихте. За това приемете от мен съвсем приятелски и колегиално, благодаря. Г- н Чолаков, мисля, че и на вас няма да ви е леко, но и вие ще се справите. Желая ви кураж, желая ви здраве, желая ви да следвате това, което сте набелязали като свои цели,без да се вслушвате в онова, което от страни създава обикновено един вреден шум, който малко или много обезценява винаги или поне се стреми да обезцени работата на съдебната система\", заяви Цацаров.Колев получи личен почетен знак първа степен на съдийската колегия на ВСС от представляващият Боян Магфалинчев. Той му подари и листчето от табелката от заседанията на ВСС, където името му е изписано като \"Ковев\".Константин Пенчев от КС заяви, че едно от големите предизвикателства пред Чолаков е да се реши проблемът с прекомерната натовареност на този съд. От името на президента Румен Радев поздравителен адрес изчете проф. Емилия Друмева. Поздравителен адрес имаше и от името на вътрешния министър и вицепремиер по правосъдната реформа Екатерина Захариева.Церемонията завърши с водосвет, отслужен от митрополит Антоний.", "date": "2017.11.22", "title": "Чолаков влезе във ВАС с ключ за вратата към доверието"}
{"url": "https://news.bg/crime/obvineniyat-pomagach-za-krazhbata-ot-bankomata-v-sapareva-banya-ostava-v-aresta.html", "text": "Кюстендилският окръжен съд потвърди мярката за неотклонение \"Задържане под стража\" към участник в обира на банкомат в Сапарева баня, съобщиха от съда.Съдийският състав остави без уважение жалбата на Г. Динев (на 34 години), който протестира определението на Районен съд - Дупница за своя арест. Той е обвиняем за това, че на 09 ноември 2017 г., около 03:20 ч., в Сапарева баня, от офис на банка ДСК ЕАД в съучастие с Т. Богданов, К. Микев и Кр. Йорданов е улеснил кражба от банкомат.Задържаният управлявал лек автомобил \"Фолксваген Кади\" и ескортирал \"БМВ Х5\", с който крадците след взривяване на вратата на банкомата са избягали. Те отмъкнали сейфа, в който имало 9 000 лева.Съдът е приел доводите на прокурора от Окръжна прокуратура - Кюстендил, че има обосновано предположение, че обвиняемият е извършител на престъплението, за което е привлечен към наказателна отговорност и има реална опасност той да се укрие.С това решение Г. Динев остава в ареста.", "date": "2017.11.22", "title": "Обвиненият помагач за кражбата от банкомата в Сапарева баня остава в ареста"}
{"url": "https://news.bg/int-politics/lyo-pen-tvardi-che-e-zhertva-na-bankova-fetva-pri-zakrivaneto-na-smetki.html", "text": "Марин Льо Пен обвини банките за закриването на нейните и на нейната партия сметки в \"банкова фетва\", предназначена да заглуши партията \"Национален фронт\", съобщава \"Ройтерс\". \"Това е опит да се задуши опозиционна партия, а нито един демократ не би трябвало да приеме това\", коментира Льо Пен на пресконференция, като призова френския президент Еманюел Макрон и други политически партии да подкрепят \"Национален фронт\".Тя допълва, че партията ѝ ще подаде жалба срещу Societe Generale и нейното дъщерно дружество Credit du Nord. Тя също така ще подаде жалба срещу HSBC за закриване на нейната лична сметка.Твърдят, че Societe Generale е затворила сметките им през ноември и че когато централната банка е наредила на дъщерно дружество \"Кредит дьо Норд\" да управлява сметката на партията, а банката отказва да обработва чековете и плащанията с кредитни карти.Societe Generale и HSBC заявяват, че не могат да коментират поради правилата за банкова поверителност. Нито потвърждават, нито е отричат закриването сметките на FN (Национален фронт) или на самата Льо Пен.Във Франция банките имат право да затварят сметки с предварително уведомление и не трябва да обясняват защо. Партията на Льо Пен е похарчила 12,5 милиона евро само за президентските избори. Привържениците на партията са помолени в онлайн кампания да даряват директно пари.", "date": "2017.11.22", "title": "Льо Пен твърди, че е жертва на \"банкова фетва\" при закриването на сметки"}
{"url": "https://news.bg/world/ek-predupredi-shest-darzhavi-za-prekomeren-defitsit.html", "text": "Европейската комисия предупреди шест страни членки на еврозоната, включително Франция, че са изправени пред риск да нарушат строгите правила за обществените разходи, информират АФП и от ЕК.\"\", каза вицепрезидентът и еврокомисар за еврото Валдис Домбровскис в интервю за агенцията.Комисията определя икономическите и социалните приоритети на ЕС за предстоящата година, дава препоръки относно политиката за еврозоната и прави оценка на проектите на бюджетни планове на държавите членки от еврозоната.Комисията приключи оценката си по отношение на това дали проектите на бюджетни планове (ПБП) на държавите членки от еврозоната за 2018 г. са съобразени с разпоредбите на Пакта за стабилност и растеж (ПСР). Тя прие 18 становища за всички държави членки от еврозоната, с изключение на Гърция.По отношение на шестнадесетте държави в рамките на предпазните мерки на Пакта за стабилност и растеж:За шест държави (Германия, Литва, Латвия, Люксембург, Финландия и Нидерландия) се констатира, че ПБП са съобразени с изискванията за 2018 г., предвидени в Пакта за стабилност и растеж.За пет държави (Естония, Ирландия, Кипър, Малта и Словакия) се констатира, че ПБП са като цяло съобразени с предвидените в Пакта за стабилност и растеж изисквания за 2018 г. В тези държави плановете може да доведат до известно отклонение от средносрочната бюджетна цел (СБЦ) на съответната държава или от плана за корекции за постигането ѝ.При пет държави (Белгия, Италия, Австрия, Португалия и Словения) ПБП създават риск от неспазване на предвидените в Пакта за стабилност и растеж изисквания за 2018 г. ПБП на тези държави членки могат да доведат до значително отклонение от плановете за корекции за постигане на съответната средносрочна бюджетна цел. За Белгия и Италия се очаква също и неспазване на целевия показател за намаляване на дълга.За Италия постоянно високите равнища на държавния дълг са причина за безпокойство. В писмо до италианските органи заместник-председателят Домбровскис и комисарят Пиер Московиси информираха, че Комисията възнамерява да извърши повторна оценка на спазването от Италия на целевия показател за намаляване на дълга през пролетта на 2018 г.Що се отнася до двете държави, за които все още се прилагат корективните мерки на Пакта за стабилност и растеж (т.е. които са в процедура при прекомерен дефицит):За Франция, която би могла да премине към превантивни мерки от 2018 г., ако своевременно и устойчиво коригира прекомерния си дефицит, ПБП се счита за изложен на риск от неспазване на предвидените в Пакта за стабилност и растеж изисквания за 2018 г., доколкото според прогнозата на Комисията от есента на 2017 г. се предвижда значително отклонение от плана за корекции за постигане на средносрочната бюджетна цел и неспазване на целевия показател за намаляване на дълга през 2018 г.За Испания се констатира, че ПБП е съобразен до голяма степен с предвидените в Пакта за стабилност и растеж изисквания за 2018 г., доколкото според прогнозата на Комисията от есента на 2017 г. номиналният дефицит ще бъде под определената в Договора референтна стойност от 3 % от БВП през 2018 г., въпреки че целта за номиналния дефицит не се очаква да бъде постигната и фискалната корекция е много по-малка от препоръчаното равнище.По отношение на анализа в доклада за механизма за предупреждение се предлага през 2018 г. 12 държави да бъдат обхванати от задълбочен преглед.Това са същите държави, за които при предходната процедура при макроикономически дисбаланси (ПМД) бе констатирано, че имат дисбаланси — България, Германия, Ирландия, Испания, Италия, Кипър, Нидерландия, Португалия, Словения, Франция, Хърватия и Швеция. Комисията ще представи задълбочените прегледи в докладите по държави през февруари 2018 г.", "date": "2017.11.22", "title": "ЕК предупреди шест държави за прекомерен дефицит"}
{"url": "https://news.bg/politics/nash-minochistach-uchastva-v-turskoto-uchenie-nusret-17.html", "text": "Българският миночистач \"Цибър\" ще участва в учение на турските Военноморски сили \"NUSRET 17\", съобщиха от ВМС.В сряда, 22 ноември 2017 година, в пункт за базиране Варна беше тържественото изпращане на минен ловец \"Цибър\" за задграничното плаване. Той е от състава на дивизион миночистачни кораби.Командирът на кораба капитан ІІІ ранг Лъчезар Иванов и 49-членния екипаж бяха приветствани от заместник-началника на щаба на Военноморските сили капитан I ранг Венцеслав Димитров и командира на дивизион миночистачни кораби капитан I ранг Павлин Щерев. Пожеланието към тях бе за безаварийно плаване и успешно изпълнение на поставените задачи. Беше отслужен молебен за здраве и успешно плаване.От 22 ноември до 5 декември 2017 година корабът ще участва в ежегодното учение с международно участие на противоминните сили на ВМС на Република Турция \"NUSRET 17\".Учението се провежда в пристанище Чанаккале (Турция), Сароски залив, СИ част на Егейско море (националните морски пространства на Турция).Освен екипажа на борда на кораба е и екип от щаба на ВМС, който ще проведе сертифициране на кораба съгласно изискванията на стандартите на НАТО. То е необходимо за военноморски единици, които са декларирани за участие в мисии и операции водени от НАТО.Учението ще премине в две фази. В първата са тренировки и подготовка в базови условия в пристанище Чанаккале. Там всички участници ще планират морските маневри и ще се провежда следващата фаза \"Изпълнение\", която ще се проведе на море в предварително планирани райони.Втората е фаза на военноморските маневри - \"Изпълнение\" е в морето. Там ще се изпълнят противоминни действия - търсене, класифициране и подриваване на практически морски мини, а също и противоминно тралене от противоминните кораби.По време на маневрите ще бъдат отработени също и действия, свързани с отразяване на асиметрични и въздушни заплахи на море. В учението са включени и епизоди за сглобеност на екипажите, свързани с морската практика.Моряците ни ще участват в буксировка на повреден кораб, управление на кораба при повреда на рулевото устройство и енергетичната установка, приемане и предаване на леки товари на ход и тактическо маневриране.В учението, освен Турция, участват: Втора постоянна военноморска група на НАТО, където участва и базов миночистач \"Шквал\", противоминни кораби и групи за унищожаване на морски мини от ВМС на Великобритания, Гърция, Италия и щабни офицери от ВМС на Румъния, Словения, Катар и Туркменистан.", "date": "2017.11.22", "title": "Наш миночистач участва в турското учение NUSRET 17"}
{"url": "https://news.bg/bulgaria/telenor-zove-da-se-raboti-aktivno-s-horata-s-uvrezhdaniya.html", "text": "\"Теленор\" призова бизнеса в България да работи по-активно с хората с увреждания, като сподели с представители на социално-ангажирани компании своя ценен опит от работата си по програмата Open Mind както в България, така и на централно ниво. Представители на телекома разказаха за това какви са стъпките, които една организация трябва да направи, за да бъде успешна за всички заинтересовани страни подобна инициатива, какви са спецификите при адаптирането на сградата, подбора на служителите, работата с тях и развитието им като личности и професионалисти.Инициативата Open Mind дава възможност на хора с увреждания да повишат квалификацията и конкурентоспособността си чрез работа. \"Теленор\" обяви старта на третото издание на програмата, в което тази година трима нови служители ще се присъединят към екипа на телекома.Днес те бяха представени от главния изпълнителен директор на компанията Оле Бьорн Шулстъд и бяха приветствани от колегите си в звена \"Клиентски жалби\", \"Обслужване на клиенти\", \"Устойчиво развитие\". Те ще работят по конкретен проект за период от две години, а \"Теленор\" ще им осигури отворена и достъпна работна среда и съответното за заеманата позиция - финансово възнаграждение. През този период участниците ще могат да обогатят знанията и уменията си, да се учат от най-добрите професионалисти в \"Теленор\" и да натрупат опит и увереност. След приключване на участието си те ще получат възможност да останат на постоянна работа или подкрепа за професионална реализация извън компанията.Програмата за хора с увреждания се провежда ежегодно като част от дългосрочната стратегия по корпоративна отговорност на \"Теленор\" и глобалната инициатива на \"Теленор груп\" Open Mind.През 2015 година компанията посрещна първите петима участници в програмата, които работиха в дирекциите \"Управление на процеси\", \"Правни отношения\", \"Финанси\", \"Технологии\" и \"Грижа за клиента\", а през 2016 следващата вълна от участници - отново петима на брой - се присъединиха към екипите на \"Човешки ресурси\", \"Грижа за клиента\", \"Маркетинг\".", "date": "2017.11.22", "title": "Теленор зове да се работи активно с хората с увреждания"}
{"url": "https://news.bg/society/plamen-dimitrov-dovolen-no-nedostatachno-ot-upravlenieto.html", "text": "Над 3 милиарда лева повече се дават за харчове за догодина. Това отчете президента на КНСБ Пламен Димитров след среща в Народното събрание с патриотите. Около 500 милиона лева отиват за заплати. Това е похвално, но недостатъчно, по думите на Димитров. Остават сектори, които са недофинансирани.От КНСБ продължават да критикуват плоския данък, тъй като този данък ражда неравенства.Синдикатът обаче иска дебат за плоския данък в спокойна среда, като трябва да се видят ефектите от този налог десет години след въвеждането му.Синдикатите настояват за въвеждане и на необлагаем минимум, настояват и за премахване на тавана на пенсиите от 2019 г. за новоотпуснатите пенсии.Не виждаме цели за нова подоходна политика, критикува Пламен Димитров. КНСБ иска политики за демографската криза и задържане на младите хора у нас. Започваме размразяване на разходите, отчете обаче патриотът Искрен Веселинов и увери, че патриотите продължават да се борят за увеличаване на доходите на хората. Има чуваемост от наша страна, увери патриотът.", "date": "2017.11.22", "title": "Пламен Димитров доволен, но недостатъчно от управлението"}
{"url": "https://news.bg/society/rabotodatelite-nastoyavat-otnovo-da-otpadne-dobavkata-prosluzheno-vreme.html", "text": "Национално представителните работодателски организации АИКБ, БСК, БТПП И КРИБ, обединени в Асоциацията на организациите на българските работодатели-АОБР, представят пред Бисер Петков и Владислав Горанов, Проект на Рамково споразумение за процедура по определяне на размера на минималната работна заплата-МРЗ.По предложения проект на Рамково споразумение изразяват позицията, че Проектът отчита значителна част от заявените позиции на социалните партньори и дава възможност за постигане на напредък в изготвянето на взаимно приемливо и балансирано споразумение.Работодателските организации предлагат да отпадне законовото задължение за допълнително заплащане за прослужено време или до отпадането, да се договаря брутна, а не основна, МРЗ.Предлагат проектът на Рамково споразумение да се промени в чл. 1, т. 1 срокът 1 февруари да се замени с 1 април; в чл. 1, т. 2 срокът 31 март да се замени с 30 юни; в чл. 1, т. 3 буква \"г\" да се заличи.Предлагат също тези промени в сроковете за начало и край на процедурата със следните мотиви: \"Крайната дата за приключване на договарянето на размера на МРЗ между социалните партньори следва да бъде съобразена с възможността за предоставяне в пълен обхват на актуални данни по всички индикатори от приложението, към датата на откриване на преговорите\".\"В началото на преговорите на социалните партньори следва да бъде предоставен проекта на актуализираната средносрочна бюджетна прогноза, който се одобрява с решение на МС. Актуализираната средносрочна бюджетна прогноза следва да посочва очакваните стойности за ръста на ключово значими показатели за годината, за която се определя МРЗ, като - компенсацията на един нает; наетите и заетите лица\", обясняват АОБР.По отношение на предложението им за заличаване на буква \"г\" в чл. 1, т. 3 считат, че целеви стойности на МРЗ не са сред предвидените в Конвенция 131 на МОТ и не могат да бъдат основа за договаряне.Изразяват настоятелно искане, проектите на РМС за одобряване на актуализираната средносрочна бюджетна прогноза да бъдат консултирани в НСТС в съответствие с чл. 3 на КТ. Това законово изискване следва да бъде отразено и в текста на процедурата за договаряне и определяне на МРЗ, като бъде посочен съответен срок - края на март на текущата година.По проекта на Методика за определяне на размера на МРЗ изразяват следното становище: \"Горната граница на предложения интервал от 40 - 50 % за определяне на МРЗ спрямо средната работна заплата надхвърля значително средното съотношение за 18-те ДЧ на ЕС, прилагащи месечни МРЗ, което варира в интервала 41 - 43 %. Предложената горна граница от 50 % надхвърля и граничното съотношение на МРЗ към медианната работна заплата от 66 %, съответстващо на определенията за нископлатен труд и нископлатени работници, използвано от Евростат\".Настояват за фиксиране на долна и горна граница на интервала за преговори, в размер на, съответно - линията на бедност и средното съотношение на минимална към средна работна за държавите, в които има определена месечна МРЗ.\"Вторият абзац от предложеното Приложение 2, визиращ достигнатото равнище на МРЗ за предходната календарна година да се приема за долна граница на интервала следва да отпадне изцяло, дори само поради икономически волунтаристичната презумпция, че заплатите могат само да нарастват. Съответно, тази промяна следва да се отрази и във формулата\", допълват АОБР.Работодателите обясняват още, че \"следва да бъдат осигурени актуални ежегодни данни за медианната, средната работна заплата и за броя на наетите лица за предходната година, от информационната система на НАП за администриране на вземанията по ЗДДФЛ, вкл. по общини, области и на национално ниво. Основен параметър при определяне на МРЗ в предложената формула е \"прогнозната стойност на нарастването на компенсацията на един нает от последната актуална средносрочна бюджетна прогноза на правителството\".\"Тъй като това е прогнозна величина и съществуват различни методики за прогнозиране на този ключов индикатор, следва от Министерство на финансите да бъде осигурен достъп до конкретната прилагана методика и параметри за прогнозирането\", обясняват АОБР.Във връзка с Конвенция № 131 на МОТ за определяне на минимална работна заплата и по повод на започналата процедура по ратификация считат, че \"предложеният превод на Конвенцията е некоректен и дори превратен в частта чл. 3, буква \"а\" (\"обезщетенията за социално осигуряване\")\". ", "date": "2017.11.22", "title": "Работодателите настояват отново да отпадне добавката \"прослужено време\""}
{"url": "https://news.bg/int-politics/liderat-na-sarbite-v-bosna-zakleymi-tribunala-v-haga-tselyal-da-demonizira-sarbite.html", "text": "Лидерът на сърбите в Босна обяви, че Трибуналът на ООН в Хага за военните престъпления в бивша Югославия е доказал пристрастията си срещу Сърбия, осъждайки Ратко Младич за геноцид, престъпления срещу човечеството и военни престъпления по време на войната в Босна в периода между 1992 и 1995 г., съобщава \"Асошиейтед прес\".Милорад Додик коментира, че хагският трибунал е бил създаден с \"единствената цел\" да демонизира сърбите. Той подчерта, че сърбите, на свой ред, трябва \"завинаги да изтрият всякакво споменаване\" на съда от своите учебници.Додик посочи, че \"това мнение се споделя от всички сърби\" и определи Младич като \"герой и патриот\".Той добави, че хагският трибунал ще бъде изучаван в бъдеще като място, където \"законът и етиката бяха победени, като беше възпрепятствано постигането на правосъдие\".Междувременно Европейският съюз заяви, че разчита на балканските народи да почитат жертвите на военни престъпления, извършени във войната в Босна, като насърчават помирението между съседите.От Брюксел допълниха, че не могат да коментират конкретно решението на трибунала срещу Младич, но напълно зачитат решенията му.Според ЕС решението на трибунала \"засяга някои от най-мрачните и най-трагични събития\" в неотдавнашната история на Западните Балкани и Европа.", "date": "2017.11.22", "title": "Лидерът на сърбите в Босна заклейми Трибунала в Хага, целял да демонизира сърбите"}
{"url": "https://news.bg/world/indiya-izpita-nay-barzata-krilata-raketa-v-sveta-ot-su-30.html", "text": "За първи път Индия успешно изпита най-бързата свръхзвукова крилата ракета в света от боен самолет Су-30 срещу мишена в Бенгалския залив, съобщи военното министерство, цитирано от Hindustan Times.Ракетата BrahMos с 290 километра обсег на действие, съвместен проект на Индия и Русия, вече е готова да влезе на въоръжение във ВВС на Индия, каза високопоставен представител на азиатската държава.Специално модифицираният Су-30 излетя от военновъздушната база Kalaikunda в Западен Бенгал и изстреля ракетата по лодка.Най-малко 18 бойни самолета ще бъдат снабдени с ракетата, която е с маса 2,5 тона и се движи със скорост близо три пъти над тази на звука.", "date": "2017.11.22", "title": "Индия изпита най-бързата крилата ракета в света от Су-30"}
{"url": "https://news.bg/crime/prepitvat-sarafov-za-shef-na-sledstvieto-na-6-dekemvri.html", "text": "Прокурорската колегия на Висшия съдебен съвет ще изслуша кандидатите за директор на Националната следствена служба на 6 декември 2017 г. от 13.30 часа.Решението бе взето днес на заседание на прокурорската колегия към ВСС.Процедурата за избор на директор на НСлС бе открита през октомври тази година, като  е Борислав Сарафов - заместник на главния прокурор при ВКП.Кандидатурата на Борислав Сарафов бе предложена от Евгени Диков, Пламена Цветанова, Пламен Найденов, Даниела Машева, членове на Прокурорската колегия, и подкрепена и от главния прокурор Сотир Цацаров.До 28.11.2017 г. Комисията по атестирането и конкурсите и Комисия \"Професионална етика\" към Прокурорската колегия трябва да изготвят доклади за нравствените и професионалните качества на кандидата, които ще бъдат публикувани на интернет сайта на ВСС.Към момента няма предоставени становища за професионалните и нравствени качества на кандидата, както и въпроси, които да му бъдат зададени при изслушването, съобщават още от ВСС. Становища и въпроси могат да бъдат предоставяни не по-късно от 7 дни преди изслушването на Сарафов - в срок до 30.11. 2017 г.Припомняме, мястото на директора на Националната следствена служба се освободи, когато Евгени Диков бе избран за член на новия Висш съдебен съвет от квотата на следователите през 20 май т.г. и той встъпи в новия състав на съдебния кадрови орган. ", "date": "2017.11.22", "title": "Препитват Сарафов за шеф на следствието на 6 декември"}
{"url": "https://news.bg/regions/upravitelyat-na-sofiya-oblast-ne-iska-da-e-izkupitelna-zhertva-za-yaz-beli-iskar.html", "text": "\"Искат да ми прехвърлят чужди отговорности и дългогодишната безотговорност на държавата относно яз. \"Бели Искър\". Кой е по-удобен за Прокурор от Областния управител, излъчен от ПП \"АТАКА\", коментира областният управител на Софийска област Илиан Тодоров, във връзка с казуса за яз. \"Бели Искър\". Язовир \"Бели Искър\" е публична държавна собственост с предоставени права на управление на Министерство на регионалното развитие и благоустройството, в изпълнение на указания на Върховна административна прокуратура от 18 януари 2017г.Според Тодоров, \"ето и защо днес от Прокуратурата на Република България твърдят следното: \" и липсата на ремонт на стената. Актът е от месец август 2017 година. Стартирано е административно производств\".През 1999 г. Столична община отдава на концесия яз. \"Бели Искър\" на Софийска вода за срок от 25 години. Плащанията по концесионния договор от страна на Софийска вода постъпват изцяло по сметка на Столична община.\"Явно е, че концесионерът \"Софийска вода\" желае единствено да печели на гърба на българите. Концесионерът постоянно повишава цените на водата за крайните потребители, а когато има нужда от ремонтни дейности на използваните съоръжения, същите трябва да бъдат извършени от и за сметка на гражданите и държавата, а не от онзи, който печели от тях от продажбата на вода - \"Софийска вода\", коментират от кабинета на областният управител.\"Министър-председателят на Република България г-н Борисов резолира писмото от главния прокурор г-н Цацаров не до Областния управител на Софийска област, а до министрите на икономиката, на екологията, на регионалното развитие и до кмета на София, които да предприемат незабавни мерки и да изпълнят препоръките по възможно най-бързия начин\", обясняват от областната управа на София област.Въпреки че яз. \"Бели Искър\" не е собственост на Софийска област, Илиан Тодоров е готов да избере проект за укрепване на стената на язовира. Готов е и да предприема ремонтни дейности, единствено когато официално получи подобен проект, нужното финансиране за СМР и щатни бройки за експертен състав, който да осъществява техническата експлоатация на язовира и съоръженията към него.\"Все някой трябва да оправи тази бъркотия и дългогодишното \"измъкване\" на редица министри, кметове и държавни служители като цяло\", допълва Тодоров.", "date": "2017.11.22", "title": "Управителят на София област не иска да е изкупителна жертва за яз. \"Бели Искър\""}
{"url": "https://news.bg/int-politics/dozhivoten-zatvor-za-kasapina-na-balkanite.html", "text": "Обвинителният акт е дълъг и включва най-тежките обвинения: за геноцид, тежки нарушения на Женевската конвенция, военни престъпления и престъпления срещу човечеството. В периода април 1992 - юли 1995 година под ръководството на генерал Младич босненската сръбска армия тероризираше населението на Босна и Херцеговина - неговите отряди нападаха градове и села, плячкосваха, опожаряваха, изнасилваха и избиваха несръбското население. Освен това генерал Младич е отговорен за тригодишната обсада и бомбардировките в Сараево, а не на последно място - и за планирането и извършването на клането в Сребреница през юли 1995 година.Началото на геноцида\"Стреляйте само на месо! Човешко месо! Те нямат нищо - само няколко прости пушки. Това е всичко.\" Така гласи заповедта, която Ратко Младич издава по радиото при щурмуването на тогавашната защитена зона на ООН в Сребреница. И войниците го послушват: за няколко дни те прогонват от домовете им 30 хиляди бошняци - пред очите на холандските \"сини каски\". Около 8 хиляди мъже и момчета са избити, а телата им - захвърлени в масови гробове. Клането в Сребреница е най-ужасното престъпление в Европа след края на Втората световна война. Включително заради ролята на Младич в тогавашните събития чуждите медии го нарекоха \"касапина на Балканите\".Командир в ХърватияКариерата си Ратко Младич започва като убеден комунист. Той е роден през 1943 г. в Източна Босна. Когато е на две години, баща му, който е бил партизанин, е убит от бойци на хърватските усташки милиции. По-късно Младич завършва с отличие военната академия в Белград. В началото на войната в Хърватия през юни 1991 г. той е полковник от югославската армия и е назначен за командир на Девети корпус, разположен в района на хърватския град Книн. Задачата му е да организира сръбската съпротива срещу хърватската независимост. Под негово ръководство сърбите извършват тежки бомбардировки над градовете Сибеник и Задар и прогонват местното население от района.Командващ в Босна и ХерцеговинаПрез май 1992 г. Младич - вече произведен в генерал - е изпратен със същата задача в Босна и Херцеговина. Там той поема командването на босненските сръбски отряди, които се опитват да свържат контролираните от сърбите райони в Източна и Западна Босна. Лично генерал Младич заповядва обсадата и бомбардировките на Сараево. Макар официално да е бил подчинен на лидера на босненските сърби Радован Караджич, Младич е имал много силно влияние сред сръбското население в Босна. Така например през 1993 г. той успява да убеди босненско-сръбския парламент да отхвърли мирния план на межуднародните посредници Дейвид Оуен и Сайръс Ванс.Издирван и задържанНа 25 юли 1995 - още преди подписването на Дейтънския мирен договор - Хагският трибунал за бивша Югославия подвига обвинения срещу Радован Караджич и Ратко Младич за престъпления, извършени в Босна и Херцегоина. Година по-късно новоизбраната президентка на Република Сръбска - Биляна Плавшич - освобождава Младич от поста му на началник на Генералния щаб. След това той се укрива - очевидно подпомогнат от сръбски политици и от военните. Но истински никога не се е крил - многократно е бил забелязван в ресторанти или на футболни мачове, охраняван от негови привърженици.През май 2011 година Младич е арестуван в Сърбия, след като международната общност засилва неимоверно натиска си над сръбското правителство за неговото задържане. От шест години той е в затвора на Хагския трибунал. Процесът срещу него продължи 523 дни, по време на които бяха изслушани близо 600 свидетели. До последно Младич отричаше обвиненията, които дори нарече \"отвратителни\", а самия Хагски трибунал - \"сатанински\". Обвинението поrска доживотна присъда за 75-годишния днес генерал, а защитата настояваше той да бъде признат за невинен.", "date": "2017.11.22", "title": "Доживотен затвор за \"касапина на Балканите\" "}
{"url": "https://news.bg/education/prof-samuil-refetov-da-dadem-shans-na-lyubopitstvoto-ii-chast.html", "text": "Проф. Рефетов, през последните години все повече се говори за връзкта между бизнеса и науката. Но какво става с фундаменталната наука? Бизнесът не винаги има интерес да подкрепя изследвания, които нямат директно приложение. Начинът да напредне науката в области, надхвърлящи интересите на бизнеса, е да има независимо финансиране - от държавата, но също и частно, с дарения. Да има независим комитет, който да разпределя фондовете. Самите фондове да са извън организацията. Да кажем, има богати хора, филантропи, които казват конкретно за какво дават пари. Но даже да се финансира каквото те искат, решението кой ще ги получи трябва да бъде независимо от, да кажем, фондацията, която дава парите. В армията например дават пари директно за продукт, който ги интересува. Аз съм против това. Но ако успешният бизнес каже - ще дадем пет на сто от приходите за развитие на науката, и се направи такъв фонд, това ще помогне. Това рядко става.Все пак фундаментални открития намират приложения в практиката... Да, така е. Или обратното - практиката влияе на фундаменталната наука.Какъвто е случаят с открития от Вас Синдром на Рефетов... Изследване, свързано с практиката, даде фундаменталното откритие - че има рецептор за хормона на щитовидната жлеза. Защото нивото на хормона беше високо, но действието беше ниско. Как може да има много хормон и ниско действие? Първото нещо, което направихме, беше да изследваме хормона дали е нормален. Не само химически, но и структурата му дали е нормална. Анализирахме с хроматографи и разбрахме, че химическата форма беше нормална. След това използвах отрова от змия, която атакува само L-аминокиселините - само ляво въртящите форми, а не D-аминокиселините. За да проверим дали хормонът влиза в клетките, направихме тъканни култури. Влизаше в клетките, но пак не действаше. Така се стигна до идеята, че има рецептори. Възможно е и обратното. Сега има възможности да се откриват нови гени, нови белтъци - без да знаем каква е функцията им. Можем да вземем даден белтък, да го извадим от една мишка и да видим какъв ефект има. Виждаме ефекта и си казваме - има един човек, който е точно като тази мишка. И така се намира причината за болестта.Как се постига тази свързаност между фундаменталната наука и практиката на организационно ниво? Това става с групи - да има в групата хора, дето се занимават с фундаментална наука и такива, които се занимават с практическа. И да могат на намерят общ език. Защото обикновено едните не разбират какво правят другите. Ако не се срещат - да се учат едни от други, нищо не става.Често чуваме, че България е твърде малка страна, за да развива фундаментална наука. Правилно ли е подобно мислене? Не, защото за фундаменталната наука не винаги са необходими големи фондове. Може и с малко пари да се правят интересни нови изследвания. Ще ви кажа за Чикагския университет. Сега в Чикаго има осем университета, пет медицински факултета. В нашия университет нямаме отделен медицински факултет. Ние принадлежим към биологическите науки. В ендокринологията само половината сме медици, другата половина са PhD, но заедно работим в лабораториите. Това ни помага много. На всеки няколко години искат да ни разделят по финансови причини. Защото медиците в практиката получават по-големи заплати от тези, които се занимават с наука. Значи медиците трябва да приемат по-малка заплата, ако решат да се заемат с научни изследвания. Но този проблем може да се реши с различни компромиси. Има различни механизми да се задържат медиците. Нашият университет плаща таксите за висшето образование на децата - около 40 000 долара на година. Аз имам три деца, всички следваха безплатно за мен. И също имаме добри пенсионни осигуровки. Не са държавни, това са частни пенсии. Университетът внася десет на сто върху нашата заплата, ние внасяме пет на сто. И това е без данъци, плащаме данъци само след като започнем да получаваме пенсиите. Така без да дава директно големи заплати, университетът индиректно дава стабилност за в бъдеще. Това не е навсякъде в Щатите, но е един пример. Важен е и интересът към науката. Ако си отворят частна практика, медиците ще получават 4-5 пъти по-големи доходи, но хората, които отиват в университета, имат интерес към науката.Може ли без такъв интерес да има постижения? Човек, който не се интересува от науката, който няма любопитство, не може да бъде изследовател. Трябва да има любопитство. И един път като го има, то става много силно. Аз не съм млад, защо продължавам да работя? Моето семейство казва - спри да работиш, ти си работил достатъчно, какво ти трябва? Защото има няколко неща, които предизвикват любопитността ми от много години, искам да ги довърша. Но когато свършиш едно, изниква нов въпрос. Няма край. Интересът към науката е малко като пристрастяване.С такива хора ли бихте искали да работите в България?Това са хората, които ние трябва да намерим - призваните да носят живо любопитството към непознатите ни още неща и които са готови да изберат пътя на изследователя, да не ги загубим. То се вижда много рано. В САЩ също има такъв проблем - специално сега, когато фондовете намаляват. Младите хора, даже да се интересуват от наука, си казват: \"Ще влезем в университета, ще започнем самостоятелно изследване и след три години какво ще правим, ако не получим ново финансиране? Ще трябва да отидем в индустрията. Защо ще губим три години или пет години? Да отидем веднага след като завършим образованието.\" Това е големият проблем - сигурността. Много студенти, които имаха големи възможности да станат самостоятелни в науката, ни напускат. Това е проблемът в Щатите - същият, както в България. Затова казвам, че хора като нас, които сме по-напреднали, трябва да опитаме да съхраним младите.Някак естествено разговорът за интелекта и надареността отива в полето на генетиката и няма как да не заговорим за внуците на проф. Рефетов, за които той разказва с оживление: Моите внуци... Първата ми съпруга беше датчанка. Тя се помина млада, на 40 години. От другата страна - на съпруга на дъщеря ми, са от Иран и от Англия. Имаме Иран, Англия, България и Дания. И не само това - различни религии. Наследство. И разбира се, (не го казвам понеже съм дядото) те са много интелигентни. Мисля, че идва от генетическото смесване.А в обратния случай - при еднообразие на гените? При бракове между роднини често има генетични болести заради рецесивни гени, които децата наследяват от родителите. Получава се при малки населения. Генетическите болести се прояввяат, когато се наследи един и същи болен ген от бащата и майката. Той е рецесивен - трябва да го има от двете страни, за да се прояви. При малко население тези рецесивни гени се увеличават. Изследвах две групи амиши. При едното население имаше 7-8 генетични болести. При другото нищо нямаше. Отначалото не можахме да разберем защо. И след една-две години, когато започнах да ставам по-близък с населението, ми казаха, че през 18 век са били атакувани от индианците. Индианците пленили някои от мъжете и ги направили роби. След няколко години, според тяхно правило, ги освободили, но един от мъжете се оженил за индианка и останал при племето. Вече освободен, той влязъл в конфликт с вожда. Тогава вождът го изгонил с жената и децата. Той се върнал при общността на амишите. Техните деца останали в общността и така, с въвеждането на индиански гени, населението е било спасено от генетични заболявания. Защото хомозиготите (един и същи ген, наследен от бащата и майката) са станали по-редки. З", "date": "2017.11.22", "title": "Проф. Самуил Рефетов: Да дадем шанс на любопитството (II част)"}
{"url": "https://news.bg/bulgaria/nebostargachat-v-lozenets-se-stroi-vapreki-protestite.html", "text": "Жителите на столичния квартал \"Лозенец\" отново излязоха на протест срещу предстоящото строителство на небостъргач в района, предаде bTV.По първоначален план сградата щеше е висока 120 метра с 34 етажа. След преговори с фирмата изпълнител е решено тя да бъде висока около 100 метра, тоест с 6 етажа по-ниска.Според жителите на квартала, такава голяма административна постройка ще блокира трафика и ще спре светлината в домовете им.Затова тази вечер за няколко минути те спряха движението, както би се случило при издигането на сградата.Проблем има и с шума, който строителите създават в последните дни.\"Разрешението за строеж на тази сграда е издадено малко преди влизането в сила на градоустройствения план от 2007 г., в който се слага ограничение в тази зона\", коментира главният архитект на София Здравко Здравков във връзка с обвиненията, че сегашната височина не отговаря на последните изисквания.", "date": "2017.11.22", "title": "Небостъргачът в „Лозенец” се строи, въпреки протестите "}
{"url": "https://news.bg/crime/boy-mezhdu-uchenitsi-do-angliyskata-gimnaziya-v-plovdiv.html", "text": "Бой между ученици до английската гимназия в Пловдив предизвика бурна реакция в социалните мрежи, предаде bTV.Заснет е клип със схватка между двама тийнейджъри, която стана обект на внимание от страна на полицията и на ръководството на елитното училище.Съобщава се, че боят е организиран в социалните мрежи. От полицията обяче отричат да става въпрос за организирана среща със залагания.Според полицаите, побойниците са от различни училища и са имали конфликт, който решили да разрешат с юмруци.Директорът на английската гимназия е разпознал на клипа двайнайсетокласник, който до момента не е имал никакви противообществени прояви:\"Той е много добър ученик. Не е отличен, но е много добър ученик. Нормален ученик на една езикова гимназия.\" - уверява Николай Радев, директор на езиковата гимназия.Боят между двамата тийнейджъри е прекратен след намеса на полицията.\"Нали ги виждате на клипа - те са голи до кръста, гледат филми, какво ли не въздействие се оказва върху тях\", коментира директорът Николай Радев.Пълнолетният дванайсетокласник от елитното училище ще бъде наказан с последно предупреждение.От полицията обаче са категорични, че според обясненията на двамата младежи не е имало бой, а само приготовление за схватка.", "date": "2017.11.22", "title": "Бой между ученици до английската гимназия в Пловдив"}
