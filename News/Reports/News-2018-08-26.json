{"url": "https://news.bg/society/firmata-remontirala-patya-na-myastoto-na-katastrofata-spazvala-standartite.html", "text": "\"Трейс Груп Холд\" АД, фирмата ремонтирала , коментира със свое становище до медиите рехабилитацията на участъка.Фирмата поднася съболезнования за семействата на хората, които загинаха в тежката катастрофа по планинския път на Искърското дефиле. Със своето писмо те информират за дейностите, които са извършили като водещ партньор в обединение ДЗЗД \"Трейс Своге\", изпълняващо рехабилитация на пътя, която е стартирана на 29 септември 2011 г.\"Ремонтните дейности включват реконструкция и рехабилитация на 23 кръстовища, 5 тунела, 2 жп надлеза и 32 мостови съоръжения, възстановяване на пътната настилка и полагане на плътен асфалт по целия участък, допълнително монтиране и подмяна на предпазни съоръжения. Трасето преминава през 13 населени места\", пишат те.\"Цялостната рехабилитация на пътя е извършена съгласно проекта и Техническата спецификация. Изпълнението е по стандарта на инженерите консултанти FIDIC т.нар. Червена книга. По този стандарт изпълнителят е длъжен да съгласува всичко с Инженера- Mott macdonald Bulgaria. Рехабилитацията се извърши по проект \"Транзитни пътища\", чийто инструментариум не позволява на проектантите да променят вече съществуващото трасе\", допълват от фирмата.\"Асфалтовите настилки са изпълнени през 2014 г. , това е и годината , в която пътят е пуснат за експлоатация. Пътят е пуснат в експлоатация две години преди формалното му приемане. Гаранционните срокове обаче, както е регламентирано в Наредбата започват да текат от датата на подписване на Акт 16, което се случи през 2016 г. Рехабилитацията е осъществена без да бъде спирано движението по тежкото трасе\", коментира фирмата изпълнител.\"Как е поддържан пътя в този период, ние не можем да вземем отношение. АПИ избира фирма, която да осъществява тази задача. Нашият ангажимент е единствено свързан с дефекти, които се появяват по трасето в гаранционния двугодишен срок. Установените такива, за този четири годишен период не са определящи и възпрепятстващи движението\", обясняват те.\"Длъжни сме да подчертаем, че цялото движение на тежкотоварни автомобили, след стартиране на ремонтите по АМ \"Хемус\" се пренасочи през Искърското дефиле. По цялото трасе на второкласния път има поставена вертикална сигнализация и хоризонтална маркировка, указваща ограниченията на скоростта и опасностите по старопланинския път\", допълват от \"Трейс Груп Холд\" АД.В своето писмо те добавят, че допълнително ще информират за свършеното от тях по обекта, след пускането му в експлоатация, както и че ще окажат пълно съдействие на разследващите органи.Припомняме, шофьорът на автобуса, който катастрофира в събота край Своге, е , преди да създаде фирмата си. Компанията е регистрирана в Божурище. П. Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна.Ден преди катастрофата е публикувано становище, че .Местни жители твърдят, че въпросният участък от пътя е рисков.В понеделник , известен и като \"Седемте престола\", ще бъде отслужена панихида в памет на починалите.", "date": "2018.08.26", "title": "Фирмата, ремонтирала пътя на мястото на катастрофата, спазвала стандартите"}
{"url": "https://news.bg/health/21-sa-ranenite-v-katastrofata-kray-svoge.html", "text": "21 са ранените в катастрофата в района на разклона за село Лесковдол, на пътя София-Своге, съобщиха от Министерството на здравеопазването. Информацията е към 10:30 часа.Към 13:40 часа информацията е, че четирима души са в критично състояние. Двама от тях са с опасност за живота, съобщи здравният министър Кирил Ананиев преди насрочената за 14 часа среща в Министерския съвет за катастрофата от събота вечерта край Своге.Припомняме, . Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна. Местни жители твърдят, че въпросният участък от пътя е рисков.В понеделник , известен и като \"Седемте престола\" ще бъде отслужена панихида в памет на починалите.Пациентите са транспортирани до лечебните заведения УМБАЛ \"Св. Анна София\", УМБАЛСМ \"Н. И. Пирогов\", ВМА, УМБАЛ \"Царица Йоанна - ИСУЛ\" и ФСМП Своге.Състоянието на ранените, по информация на лечебните заведения, към 10 часа днес, 26 август, е както следва: УМБАЛ \"Света Анна\" - София - шестима пострадали, от които пет жени и един мъж:- 62-годишна жена с инициали С.М. - в стабилно състояние, с множество контузии, без фрактури. Пациентката е контактна.- 30-годишен мъж с инициали С.В. - в тежко, но стабилно състояние с черепно-мозъчна травма, гръдна и шийна травма, фрактура на рамо и на лумбални прешлени Пациентът е контактен и е настанен в реанимация.Екипите на филиала за спешна помощ в Своге, заедно с дежурните от МБАЛ Своге, са оказали помощ на десетима пострадали при инцидента пътници. На мястото на катастрофата се е отзовала и линейката на общинската болница в Своге. След обработване всички пациенти са транспортирани до болниците в София.Министърът на здравеопазването Кирил Ананиев благодари на екипите на центровете за спешна медицинска помощ в София, Враца и Монтана, и на лечебните заведения за навременно оказаната медицинска помощ и за проявения професионализъм.В лечебните заведения през нощта работиха дневните и нощните смени. Някои от лекарите прекъснаха своята отпуска. Бяха разкрити и допълнителни реанимационни легла.Към момента Националният център по трансфузионна хематология разполага с достатъчни количества кръв от всички кръвни групи. От МВР отвориха телефона линия, на която близки на пострадалите могат да получат повече информация - 02 982 50 39.", "date": "2018.08.26", "title": "21 са ранените в катастрофата край Своге"}
{"url": "https://news.bg/crime/gdbop-arestuva-trima-za-onlayn-seksualna-eksploatatsiya-na-detsa.html", "text": "ГДБОП арестува трима мъже за онлайн сексуална експлоатация на деца. В акцията са участвали и спецполицаи от Плевен, Габрово и Велико Търново под ръководството на прокуратурата, съобщиха от МВР.При разследване от полицията в Никопол, на 22 август 2018 г. е задържан 20-годишен мъж от село Черковица. Той е използвал програма за мобилни устройства, в група, с потребители от цял свят. Там той е споделял файлове, съдържащи брутални сцени на сексуално насилие на деца.За да обменят своите \"колекции\", въпросните потребители са използвали кратки текстови съобщения, вкл. т.нар. \"кодови думи\" и посочвали линкове в акаунтите си в Dropbox.На следващия ден - 23 август, е арестуван 43-годишен жител на Севлиево със сходни \"интереси\".В хода на операцията е задържан и 39-годишен рецидивист, също от Севлиево. Мъжът е с множество криминастични регистрации - за изнасилване през 2005 г. и за извършени две блудства с малолетно през 2007 и през 2008 г.Според събраните данни, използвайки ресурсите на социалната мрежа Фейсбук, той е установил целенасочени контакти с над 300 момичета на възраст 12 и 13 години, като ги склонявал в реално време да проследяват пред камера извратените му сексуални желания. С постановление на Софийската районна прокуратура на задържания е повдигнато обвинение по чл.155 б от НК и му е наложена мярка за неотклонение \"задържане под стража\" до 72 часа, пишат от МВР.", "date": "2018.08.26", "title": "ГДБОП арестува трима за онлайн сексуална експлоатация на деца"}
{"url": "https://news.bg/world/v-afganistan-likvidiraha-edin-ot-glavatarite-na-islyamska-darzhava.html", "text": "Въоръжените сили на Афганистан ликвидираха един от главатарите на \"Ислямска държава\" в източната част на страната, съобщи телевизия 1TV, позовавайки се на собствен източник, цитирана от РИА Новости.Според информацията, Абу Саид Оракзай (Abu Sayed Orakzai) е ликвидиран по време на бомбардировките в Афганистан в събота през нощта в провинция Нангархар. Операцията се базира на разузнавателни данни на управлението за национална сигурност (NDS).Според телевизията, още 10 бунтовници от ДАЕШ са ликвидирани по време на същата операция.В Афганистан има противопоставяне между правителствените сили и бунтовниците на радикалното движение \"Талибан\", което по-рано овладя значителна част от територията в селските райони на страната и се разшири към големите градове.На територията на страната се усили влиянието на \"Ислямска държава\". Националните сили за сигурност на Афганистан провеждат на територията на цялата страна съвместни операции по борба с тероризма.Междувременно стана ясно, че президентът на Афганистан Ашраф Гани не е приел оставката на военния министър Тарик Шах Бахрами, на вътрешния министър Ваис Ахмед Бармак и на шефа на Националната дирекция по безопасност Мохамад Масум Станекзай, съобщи The Khaama Press, цитиран от ТАСС.В събота бе съобщено от телевизия TOLOnews, че президентът е поискал оставките им след като на 21 август столицата на Афганистан (по-конкретно президентския дворец и дипломатическия квартал) бяха подложени на ракетен обстрел.Инцидентът стана по време на реч на президента за Курбан байрам, когато бе постигнато 3-дневно примирие с бунтовниците.", "date": "2018.08.26", "title": "В Афганистан ликвидираха един от главатарите на \"Ислямска държава\""}
{"url": "https://news.bg/regions/remontirali-fatalniya-pat-s-pochti-eur23-mln-bez-dds.html", "text": "Ден преди фаталната катастрофа на пътя край Своге от Института за пътна безопасност (ИПБ) са представили становище за състоянието на път II-16 София-Своге-Мездра, става видно от сайта на ИПБ.Припомняме, . Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна. Местни жители твърдят, че въпросният участък от пътя е рисков.В понеделник , известен и като \"Седемте престола\" ще бъде отслужена панихида в памет на починалите.Път II-16 с обща дължина от 81,779 км. е пътят през Искърското дефиле. Той е важна артерия по пътя Видин-София, особено когато европейският път Е-79 е в ремонт или поради други причини по направлението А-2, I-1 не може да се преминава (направлението София-Ботевград-Мездра-Враца). В тези не редки случаи се използва Искърското дефиле като алтернатива, пишат от Института.Те цитират договор за строителство от 03 март 2011 г. на стойност 22 957 298,00 евро без ДДС /СМР + аванс/ за \"Рехабилитация и реконструкция на път II-16 от републиканската пътна мрежа\".Ремонтът е по проект Транзитни пътища V, Лот 17 за срок от 24 месеца. Срокът, в който могат да се съобщят дефекти, е 365 дни. Официално ремонтът на този път е завършен на 27 декември 2016 г.От агенция \"Пътна инфраструктура\" са огледали състоянието на пътя и са описали гаранционните дефекти. Планирано е отстраняването на дефектите да стане от фирмата изпълнител на обекта - ДЗЗД \"Трейс Своге\" преди началото на зимния сезон.Изпратено е запитване и относно това дали и колко пари общо са похарчени за поддръжка на пътя по отношение на почистването на крайпътните канавки от паднали камъни, подмяна на пътни знаци, които са били счупени и подрязването на храсти от началото на тази година.От АПИ са информирали института, че поддръжката прави фирмата, поддържаща републиканските пътища в област София, до момента конкретно за този пътен участък от началото на годината са похарчени 33 906 лв. с ДДС.След проверка от 3 март 2018 г. след извършеното почистване на стойност 33 906 лв. с ДДС авторите на становището питат регионалния министър Николай Нанков дали така се грижите за сигурността на хората по републиканските пътища и прилагат снимки.Междувременно пред БНР Диана Русинова от Института заяви, че с външен консултант, който с видеозаснемане от дронове, ще търсят причините за катастрофата.\"Ще имаме в нашия екип човек, който от дълги години работи в сферата на пътната безопасност в Австралия\", заяви тя.В екипа ще бъде и Богдан Мирчев - бивш шеф на КАТ, разследвал и тежки пътно-транспортни произшествия.От института заявиха, че ще заснемат не само този участък с дрон, както и други пътища, които потенциално представляват риск.Този пътен участък е в лошо състояние, категорична е Русинова. Тя обясни, че липсват знаци, на много места канавките са пълни с паднали камъни и не са почиствани от години.\"Има много храсти по пътя, които доста скриват видимостта и водата няма къде да се оттича и отива на платното. Едната от причините за този инцидент категорично е състоянието на пътя\", заяви Диана Русинова от Института за пътна безопасност.", "date": "2018.08.26", "title": "Ремонтирали фаталния път с почти €23 млн. без ДДС"}
{"url": "https://news.bg/regions/voenni-sapyori-utilizirat-nevzriven-boepripas-v-selo-malka-vereya.html", "text": "Сапьори от Сухопътните войски разузнаха, извлякоха и транспортираха за унищожаване невзривен боеприпас в село Малка Верея, област Стара Загора, съобщиха от Министерството на отбраната.При почистване на сграда в необитаем имот, собственикът на имота е намерил силно корозирала ръчна граната без видима маркировка. Под ръководството на командира на модула капитан Росен Росанов, боеприпасът е извлечен и транспортиран за последващо унищожаване.Модулното формирование за разузнаване и неутрализиране на невзривени боеприпаси от военното формирование 44 200 - Стара Загора беше задействано по заповед на заместник-командира на Сухопътните войски бригаден генерал Валери Цолов след подаден сигнал от МВР.", "date": "2018.08.26", "title": "Военни сапьори утилизират невзривен боеприпас в село Малка Верея"}
{"url": "https://news.bg/int-politics/iranskiyat-voenen-ministar-e-v-siriya.html", "text": "Военният министър на Иран Амир Хатами пристигна на двудневната си визита в Дамаск, съобщи иранската агенция IRNA, цитирана от ТАСС.Очаква се той да се срещне с президента на Сирия Башар Асад.Иран, заедно с Русия и Турция е гарант на примирието в Сирийската арабска република.", "date": "2018.08.26", "title": "Иранският военен министър е в Сирия"}
{"url": "https://news.bg/regions/shofyor-na-lineyka-e-upravlyaval-katastrofiraliya-kray-svoge-bus.html", "text": "Шофьорът на автобуса, който катастрофира в събота край Своге, е карал линейка в София преди да създаде фирмата си. Компанията е регистрирана в Божурище, съобщи bTV, позовавайки се на съдружника му - Румен Павлов.Припомняме, . Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна.Ден преди катастрофата е публикувано становище, че . Местни жители твърдят, че въпросният участък от пътя е рисков.В понеделник , известен и като \"Седемте престола\" ще бъде отслужена панихида в памет на починалите.По време на инцидента е шофирал собственикът на фирмата - Григор Григоров. След инцидента той е настанен в болница ИСУЛ, без опасност за живота. Според своя бизнес партньор Григоров е професионалист.По думите на Павлов, ако автобусът наистина не е минал задължителен преглед, вероятно става въпрос за липса на информация, че срокът е изтекъл.Фирмата \"Мобилус 5\" работи от 7-8 години с община Божурище. Последният им договор е 5 годишен. Те превозват и деца от детската градина и училището.Домът на шофьора и собственик на компанията, където е регистрирана фирмата, продължава да се охранява от полиция.", "date": "2018.08.26", "title": "Шофьор на линейка е управлявал катастрофиралия край Своге бус"}
{"url": "https://news.bg/regions/zaradi-probi-ot-asfalta-vremenno-ogranichavat-dvizhenieto-po-patya-sofiya-mezdra.html", "text": "Временно се ограничава движението по път II-16 София - Мездра в двете посоки в района на вчерашния тежък пътен инцидент, съобщиха от АПИ.Причината е вземане на проби от асфалтовата настилка.От агенцията предлагат обходен маршрут през Мездра - Своге - Искрец - Костинброд - София.Припомняме, . Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна.Преди да създаде транспортната компания,  в СофияДен преди катастрофата е публикувано становище, че . Местни жители твърдят, че въпросният участък от пътя е рисков.В понеделник , известен и като \"Седемте престола\" ще бъде отслужена панихида в памет на починалите.", "date": "2018.08.26", "title": "Заради проби от асфалта временно ограничават движението по пътя София-Мездра"}
{"url": "https://news.bg/crime/protivorechivi-sa-versiite-za-katastrofata-s-bashtata-na-prezidenta.html", "text": "Колата, управлявана от бащата на президента Румен Радев - Георги, е пресякла пътя на електрическата триколка, управлявана от Стефан Тодоров. Това е причината той да се удари в предната броня, заяви пред bTV пострадалият Тодоров.Според Георги Радев при влизане в кръстовището пътят пред него е бил чист. \"Пред мен няма никой. Нищо не виждам\", обясни Георги Радев. По думите на съпругата му - Станка Радева, триколката на мъжа с увреждания връхлетяла върху им.Инцидентът е станал в 9:37 часа на 17 август. Запечатан е от охранителната камера на кръговото кръстовище в Харманли запечатва удара между електрическа триколка и семейния автомобил на родителите на президента Румен Радев. Бащата на държавния глава Георги шофира от 40 години и има талон за изряден шофьор.В тази ситуация, пристигналите полицаи са съставили акт на шофьора на триколката, който е и пострадал при инцидента. Стефан Тодоров обаче смята, че не е виновен в тази ситуация.\"Не го обвинявам, разбира те ли, нито себе си, нито него обвинявам\", каза Георги Радев.Прокуратурата проверява пътния инцидент с участието на бащата на президента Румен Радев, при който има сблъсък между колата на Георги Радев и триколка на човек с увреждания. Според констативния протокол за произшествието, водачът на инвалидната триколка - Стефан Тодоров, променя движението си внезапно и удря странично лекия автомобил.Бащата на държавния глава твърди, че не е оказвал давление никому. Полицай му предложил да го закара до болница, защото от притеснение устата му пресъхнала.За катастрофата родителите скрили от сина си, но ден по- късно той им гостувал за събора на селото и разбрал за случая.\"Харесвам го като президент, така че ще останем приятели с него\", твърди пострадалият Стефан, който има претенции само към полицаите.", "date": "2018.08.26", "title": "Противоречиви са версиите за катастрофата с бащата на президента"}
{"url": "https://news.bg/int-politics/vsichki-migranti-ot-koraba-dichoti-slyazoha-na-brega.html", "text": "Всички мигранти от африканските страни, които 5 дни бяха на борда на кораба Дичоти в пристанището на град Катания, слязоха на брега. Информацията е на италианската агенция ANSA. От кораба слязоха 137 души, допълни ТАСС.Според италианската агенция всички мигранти са в идентификационния център Месина. След това повечето от тях ще бъдат приети в църковни организации, а друга част - Албания и Ирландия, които се съгласиха да ги приемат.По-рано на брега бе разрешено да слязат 27 непълнолетни и 16 възрастни, които се нуждаеха от медицинска помощ.Над 170 мигранти бяха спасени в Средиземно море на 15 август и взети на борда на Дичоти. Италия отначало санкционира влизането на кораба, а след това го пусна на порт в Катания без да разрешава акостиране, настоявайки мигрантите да бъдат разпределени по европейските страни.", "date": "2018.08.26", "title": "Всички мигранти от кораба Дичоти слязоха на брега"}
{"url": "https://news.bg/society/3-akta-i-7-fisha-ima-shofyorat-na-katastrofiraliya-avtobus.html", "text": "Шофьорът на автобуса, който катастрофира в събота край Своге, е с голям опит, а книжката му е от 1977 година. На 5 август е изтекъл техническият преглед на автобуса.Водачът има 3 акта за шофиране без колан и седем фиша за превишена скорост. На 5 април е извършен пълна проверка на автобуса от Изпълнителна агенция \"Автомобилна администрация\" ИААА, стана ясно на среща в Министерски съвет между премиера Бойко Борисов, министри и представители на ведомства, ангажирани по пътната безопасност, и главния прокурор Сотир Цацаров във връзка с тежката катастрофа на автобус край Своге, която взе 16 жертви.Причината за тежката катастрофа към Своге, в събота трябва да се търси в три версии - действията на шофьора, действията на превозвача и състоянието на пътя. На този етап не се изключва търсенето на наказателна отговорност и на други лица, различни от сферата на транспорта, каза главният прокурор Сотир Цацаров на извънреден брифинг в Министерския съвет.Цацаров изрази съболезнования на близките на починалите хора и благодари на вътрешното министерство, лекарските екипи, екипите на пожарната и на областната дирекция на полицията за справянето със ситуацията.Извършените действия по разследването, разпит на свидетели и очевидци е изготвена първоначалната експертиза за скоростта на автобуса. Скоростта, с която се е движел автобусът е била 53 км/ч при разрешена максимална 40 преди настъпването на катастрофата. Днес се очаква да се повдигне и евентуалното обвинение на водача, поясни главният прокурор.Автобусният превозвач е трябвало да уведоми както Автомобилната администрация, така и Транспортното министерство за извършването на случаен превоз, уточни главният прокурор и добави, че има две наказателни постановление за нарушение и седем фиша. Основната част от тях са за управление на моторно превозно средство без колани, а за неправилно паркиране или шофиране, вследствие употреба на алкохол няма нарушение.На 5 февруари тази е автобусът е преминал последният технически преглед и към момента на произшествието автобусът е бил без валиден технически преглед, посочи Цацаров и добави, че от утре разследването се възлага на Националната следствена служба. Целта е да се осигури необходимият потенциал и необходимите насоки на разследваните.Главният прокурор поясни, че ще изиска данни от Министерство на регионалното развитие и благоустройството (МРРБ), Агенция \"Пътна инфраструктура\" за цялата документация по приемането и паспортизацията на пътя, която не отговоря на действителното му състояние и последващите действия.\"Нито едно от тези направления не изключва другото и ние не бихме могли да дадем каквато и да било приоритизация на едно от всичките направления. Задълженията на длъжностни лица от държавната администрация и задължения на изпълнител ще бъдат преценявани много внимателно, защото ако се установят данни за наказателна отговорност, прокуратурата ще я реализира\", закани се Цацаров.Регионалният министър Николай Нанков изрази своите съболезнования към близките на починалите хора и изрази надежда, че пострадалите, които са хоспитализирани, трябва да се възстановят напълно.Пътят (София-Своге - б.р.), на който стана вчерашната тежка катастрофа е възложен за рехабилитация още през август 2011 г. по програма Транзитни пътища 5, финансирана със заем от Световната банка. Проектът е въведен в експлоатация на 27 ноември 2016 г., сертифициран и паспортизиран. В края на 2017 г. полицията от София-област обаче са сигнализирали Областното пътно управление за повишена честота на катастрофите, а на 21 януари 2018 г. Агенция \"Пътна инфраструктура\" са сигнализирали фирмата изпълнител на обекта \"Трейс Груп\" да отстрани посочени дефекти, разказа Нанков.Той поясни, че АПИ са сигнализирали фирмата изпълнител цели пет пъти за моментално стартиране за отстраняване на дефектите, сред които обрушване на скална маса, пропадане на пътно платно, лошо сцепление на асфалта и пътния слой, нарушени ограничителни системи. Подобен ремонт не е стартирал, въпреки указаният срок затова - 15 август 2018 г., уточни Нанков.Транспортният министър Ивайло Московски също изрази съболезнования на близките на починалите хора и посочи, че автобусният превозвач има валиден лиценз за извършване на пътувания до 14 март 2027 г.На 5 април 2018 г. автобусният превозвач е преминал пълни технически прегледи пред Изпълнителна агенция \"Автомобилна администрация\" (ИААА), но нарушение е извършено на 5 август, когато превозвачът е трябвало да мине на задължителен технически преглед, уточни Московски.Шофьорът на автобуса е с валидно психологическо изследване, валидна карта за квалификация и валидно свидетелство за управление, обясни транспортният министър и добави, че фирмата \"Мобилус - 5\" има регистрирани общо шест моторни превозни средства.Вътрешният министър Валентин Радев изрази своите най-искрени съболезнования на близките, роднините и приятелите на починалите. Силовият министър посочи, че съставът в Министерски съвет днес е разширен, за да се изяснят действията и контролът на МВР в участъка, в който е станала катастрофата, както и кой е водачът и какво нарушения има.Той припомни разделянето на Закона за движение по пътищата на три законопроекта и се закани, че те ще бъдат ускорени по внасянето им в Министерския съвет, за да се намали процентът на катастрофите в страната.От МВР съобщиха, че към 17 и 10 чса е получен сигнал за инцидент с автобус в района между Лесков дол и Своге, на около 2 км преди града, посока от София. Автобусът е влязъл в съприкосновение с три автомобила и се е преобърнал няколко пъти вдясно през мантинелата. Той се е озовал на 20-30 метра разстояние, в реката, обясни Радев.Председателят на Транспортната комисия в Народното събрание Валентин Ивов обеща, че предмет на работа на Транспортната комисия ще бъде и поставянето на колани в автобусите.Здравният министър Кирил Ананиев изрази своите съболезнования към близките, приятелите и роднините на починалите хора и увери, че службите на Министерството на здравеопазването полагат всички грижи, които са необходими, за да се възстановят пациентите, пострадали при катастрофата край Своге.Той благодари на медицинските екипи, които са дали всичко от себе си, за да помогнат на пострадалите. Ананиев посочи, че са били осигурени и всички необходими линейки за извозването на тежко пострадалите пациенти и допълни, че всички необходими апаратури, медикаменти, изследвания и кръвни банка са били налице.Той уточни, че две от жените, настанени в \"Пирогов\", са в изключително тежко състояние. По думите му от настанените в Окръжна болница в най-тежко състояние е 62-годишна жена, която също е интубирана и се намира в критично състояние след операция.Припомняме, шофьорът на автобуса, който катастрофира в събота край Своге, е , преди да създаде фирмата си. Компанията е регистрирана в Божурище. П. Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна.Ден преди катастрофата е публикувано становище, че .Местни жители твърдят, че въпросният участък от пътя е рисков.В понеделник , известен и като \"Седемте престола\", ще бъде отслужена панихида в памет на починалите.", "date": "2018.08.26", "title": "3 акта и 7 фиша има шофьорът на катастрофиралия автобус"}
{"url": "https://news.bg/society/22-godishen-zagina-sled-udar-v-taksi-v-dupnitsa.html", "text": "22-годишен шофьор е загинал при пътен инцидент в Дупница. Благодарение на бързата реакция на полицейски екип са спасени шофьор на таксиметров автомобил и пътници в него, съобщава МВР.Сигнал за тежка катастрофа в Дупница е подаден малко след 14 часа днес. Ударили са се лек автомобил \"Хонда\" и такси \"Дачия-Логан\" на пътя Дупница-Парк \"Рила\".От удара малко по-късно шофьорът на хондата е починал. Благодарение на пристигналия светкавично полицейски екип, водачът на таксито и пътниците в него са изведени навреме от превозното средство. Минути след това то се е самозапалило, като е изгоряла цялата предна част на автомобила. В болница е оказана помощ на една от пътничките, която е с фрактура.Извършен е оглед на мястото на тежкото произшествие, по случая е образувано досъдебно производство, разследването продължава под наблюдението на прокуратурата.", "date": "2018.08.26", "title": "22-годишен загина след удар в такси в Дупница"}
{"url": "https://news.bg/politics/borisov-otmenya-poseshtenie-v-albaniya-zaradi-utreshniya-natsionalen-traur.html", "text": "Министър-председателят Бойко Борисов отменя посещението си в Албания заради обявения в понеделник ден на национален траур в памет на жетвите от тежката катастрофа край Своге.Българският премиер е поканен да участва в неформалната среща на премиерите на шестте страни от Западните Балкани за регионалната икономическа интеграция. На форума в Дуръс е предвидено да се обсъжда изработването на обща визия за Стратегията за интеграция на шестте страни от региона, както и създаването и укрепването на Регионалното икономическо пространство.Освен министър-председателите, в събитието участие ще вземат еврокомисарят по европейската политика за съседство и преговори за разширяване Йоханес Хан и президентът на Европейската банка за възстановяване и развитие Сума Чакрабарти.", "date": "2018.08.26", "title": "Борисов отменя посещение в Албания заради утрешния национален траур  "}
{"url": "https://news.bg/world/snyag-pokri-kurorta-alta-badia-v-dolomitite.html", "text": "Италианският ски център Алта Бадиа, разположен в Доломитите на надморска височина от 1 324 до 2 250 метра, е покрита с 30-сантиметрова снежна покривка.Снощи сняг е валял и над Кредарица, Словения, където температурите паднаха до -3 градуса в неделя сутринта и снегът е до три сантиметра. Снежната покривка се е увеличила до 6,3 см последните 12 часа.В по-голямата част на Хърватия е обхваната от валежи от дъжд, като температурите рязко спад с 10 градуса. Също така, през нощта се съобщава за силни бури, особено в Истрия.Бури са връхлетели южната част на Адриатическо море. Части от Дубровник са наводнени в резултат на силни валежи.Времето в повлияло и на въздушния трафик, полети от Рим, Атина и Истанбул са пренасочени към други летища.", "date": "2018.08.26", "title": "Сняг покри курорта Алта Бадиа в Доломитите"}
{"url": "https://news.bg/crime/spryaha-shofyor-na-avtobus-s-0-8-promila-alkohol-v-kravta-na-patya-ruse-sofiya.html", "text": "Шофьор на автобус, който превозва пътници, е хванат с положителна проба за алкохол на пътя Русе-София. Фирмата е изпратила друг шофьор и пътуването е продължило, съобщава БНР.Проверка с дрегер показва 0,8 промила алкохол, като автобусът е спрян около 13 и 30 часа при разклона Славяново - Пордим на пътя Русе-София. Изпратеният втори шофьор също е проверен и след отрицателна проба продължил с пътниците за София.Издаден е талон за кръвна проба на шофьора с положителна проба. ОД на МВР в Плевен коментира, че ежедневно правят проверки и отдавна не са залавяли шофьор на автобус с алкохол.", "date": "2018.08.26", "title": "Спряха шофьор на автобус с 0,8 промила алкохол в кръвта на пътя Русе-София"}
{"url": "https://news.bg/regions/shofyori-preduprezhdavat-za-losho-stseplenie-na-asfalta-pri-zavoi.html", "text": "Българско обединение на шофьорите - БОШ са входирали на 27 юли писмо до министъра на регионалното развитие, с цел да обърнат внимание за лошото сцепление на асфалта при завоите, недостатъчните ограничителни съоръжения и растителността, която пречи на добрата видимост по републиканската пътна мрежа.Само месец след техния сигнал става поредния инцидент, причина за който са и споменатите от тях проблеми по пътищата, коментират те. От обединението са чули по медиите много критика за пътя, на който става инцидента, но никой не предлага решение на проблема, допълват шофьорите.След като се запознават със статистиката на МВР, забелязват, че средно по около 75 души на година загиват след ПТП, при което е имало сблъсък между МПС и неподвижно препятствие, което се намира до пътя, като например дърво, билборд и др. Това прави около 12% от общата бройка загинали по нашите пътища. Според тях, обезопасяването на подобни препятствия ще намали броят на загинали по пътищата на страната с около 10%.За последните две години има два случая на преминаване през ограничителните съоръжения на територията на мост от тежкотоварни камиони с прикачени към тях цистерни, предназначени за превоз на горива. За късмет, и в двата случая самата цистерна не преминава изцяло през преградните съоръжения и по този начин, не се предизвика взрив на превозваните горива. Щетите при евентуален подобен взрив биха били пагубни, за огромни територии и най-вероятно щяха да доведат до доста загубени човешки животи, пишат в своето писмо до МРРБ от обединението.Те допълват, че през юни излиза изследване, според което всяко четвърто ПТП се случва на завой. Според тях, това се случва поради недостатъчно добро сцепление на гумите с пътя в завой, което се дължи на лошото сцепление на асфалта.Спрямо статистиката се наблюдава увеличение на броя на жертвите в дните на намалена видимост, причинена от мъгла. От обедиененито обясняват, че са активни шофьори и от опит знаят, че едно от най-важните неща за безопасното управление на МПС в мъгла, е наличието на добре видима маркировка.Те предлагат на местата, на които има статични препятствия до пътя, които не могат или не трябва да бъдат премахнати, да се изградят еластични ограничителни съоръжения с цел, намаляване на възможността за сблъсък на МПС с въпросните препятствия. С това действие, ще се намали броят на загиналите по българските пътища с около 10%.Шофьорите искат изграждане на двуредови ограничителни съоръжения, вместо досега изградените едноредови, на мостовете по националната пътна мрежа. Това предложение се отнася, както за новостроящи се мостове, така и за вече изградени. С изграждането на подобни съоръжения ще се избегнат в голяма част възможностите за предизвикване на голям взрив след ПТП, което може да причини огромни щети.Те предлагат и полагане на трайна маркировка, по националната пътна мрежа на местата, на които положената преди време такава не се забелязва добре. Полагане на нова настилка на местата с концентрация на ПТП или, ако няма достатъчно средства за това, то поне да бъде фрезована настилката на завоите, които са с повишена концентрация на ПТП с цел повишаване на сцеплението.От обединението допълват, че е необходимо почистване от треви, храсти и дървета на пространството до пътя, които пречат за добра видимост преди завой. Според изследване това би намалило с 30% аварийността по пътищата.", "date": "2018.08.26", "title": "Шофьори предупреждават за лошо сцепление на асфалта при завои"}
{"url": "https://news.bg/weather/slanchevo-kratkotrayni-buri-nad-severozapadna-balgariya.html", "text": "Неделният ден ще бъде предимно слънчев и почти безоблачен в по-голямата част от страната - с изключение на западните райони.В следобедните часове на запад и над планините облачността ще се разрасне и на места ще превали и прегърми.За четири области е в сила жълт код за обилни валежи и бури: Видинска, Монтанска, Врачанска и Софийска.Очаква се слаб югоизточен вятър, в Източна България до умерен.Максималните температури в по-голямата част от страната са между 31 и 36 градуса, в София - 30 градуса.Малко по-прохладно ще бъде по Черноморието, където температурите на въздуха ще са около 27-29 градуса. Температурата на морската вода е 26-27 градуса. Вълнението - 2 бала.Нощните температури в страната са в интервала 16-21 градуса.", "date": "2018.08.26", "title": "Слънчево, краткотрайни бури над Северозападна България"}
{"url": "https://news.bg/press/tezhka-katastrofa-s-zhertvi-v-svoge-bashtata-na-rumen-radev-blasna-invalid-borisov-iska-i-prezidentat-da-poeme-otgovornostta-si-za-aviatsiyata.html", "text": "Тежката катастрофа в Своге е водеща тема за неделните вестници.\"Автобус с пътници е излязъл от пътя и се е преобърнал на една страна в Искърското дефиле, в близост до Своге. Жертвите са вече 16, съобщи на брифинг вътрешният министър Валентин Радев, а 27 са ранени. Вътрешният министър Радев съобщи още, че утре ангажираните ведомства ще проведат съвещание. \"Участъкът е в град Своге и е в урбанизирана територия - каза още той. - Настилката не е нарушена, а наклоните на пътното платно и оттичането на водата е нормално\". Министърът отклони въпросите дали има данни за каране с превишена скорост. После допълни, че шофьорът е здрав, но е в шок и е в болница \"Царица Йоанна\" . Има съмнения, че шофьорът е пропуснал повторна техническа проверка, която е трябвало да мине в началото на месеца. Все още не е ясно дали е имало колани в автобуса, съобщи пък зам.-министърът на транспорта Ангел Попов...\" - в. \"Сега\".\"Адска катастрофа в Искърското дефиле. Потвърдена смъртта на 16 души... Малко след 17:00 часа в близост до Своге автобус с пътници е излязъл от пътя, паднал и се е преобърнал на асфалтова площадка на изхода на града. В \"Пирогов\" в тежко състояние са откарани две жени - на 43 и на 73 години. По първоначална информация превозното средство е помело четири автомобила по пътя си и е паднало на площадка под нивото на пътното платно. Ясно е също, че автобусът е бил обхванат от пламъци...\" - в. \"Стандарт\".\"Фирмата, чийто автобус катастрофира край Своге, била изрядна Фирма \"Мобилус-5 ООД\" е собственик на автобуса, катастрофирал край Своге, съобщиха от Министерството на транспорта, информационните технологии и съобщенията. Фирмата е с валиден лиценз до 2027 година, шофьорът на превозното средство също притежава всички необходими документи за правоспособност и е с достатъчно опит, обясниха от ведомството. Фирмата \"Мобилус-5 ООД\" е регистрирана през 2001 г. и има финансова стабилност. През май миналата година фирмата е минала през комплексна проверка и не са открити никакви нарушения...\" - в. \"Труд\"\"Шестнайсет души загинаха, а 26 са ранени при катастрофа на автобус в урбанизираната територия на Своге.По неизяснени засега причини автобус, превозващ поклонници до манастира Седемте престола, на връщане излязъл от платното, преобърнал се и паднал на площадка под нивото на пътя. Очевидци свидетелстват, че инцидентът е станал на остър завой при дъжд, а падането е било от поне 20 м височина. По данни на Министерството на регионалното развитие пътната настилка на мястото е в отлично състояние, а оттичането на водата е нормално.Тринайсет от пътувалите загинаха на място, а трима други починаха впоследствие. Медици смятат, че по-точна информация за състоянието на останалите пострадали ще има 24 часа след инцидента, защото за момента то е нестабилно.Фирмата - превозвач \"Мобилус - 5 ООД\" не е имала нарушения досега, показа проверка на Министерството на транспорта. Шофьорът, причинил катастрофата, е собственикът й, който от години работи в партньорство с община Божурище. Съществува съмнение обаче, че шофьорът е пропуснал повторна техническа проверка, която е трябвало да мине в началото на месеца, съобщи зам.-министърът на транспорта Ангел Попов.До 22.30 ч. в събота, 25 август, не беше известен броят на пътниците в автобуса. Противоречива е и информацията дали всички са от Божурище или от Световрачене и дали сред екскурзиантите е имало деца, както свидетелстват очевидци.Над пет часа след катастрофата пътят остана затворен: първоначално - за да се осигури достъп на линейките, а след това - за да се проведе разследването.МВР отвори горещ телефон за връзка на близките на пострадалите - на 02 982 50 39 те могат да потърсят информация за настанените в столичните болници за оказване на медицинска помощ.Правителството обяви понеделник - 27 август, за ден на национален траур.Инцидентът беше отбелязан и извън страната. Чуждестранни медии, сред които \"Вашингтон пост\" и британският таблоид \"Сън\" писаха за трагедията, позовавайки се на новина на агенция \"Асошиейтед прес\". Турският \"Дейли сабах\" цитира информация на агенция \"Франс прес\", отбелязвайки, че пътната мрежа на страната е лошо поддържана, превозните средства са стари и всяка година около хиляда души загиват на пътя.\" - в. \"Дневник\". \"Правителството реши да обяви понеделник - 27 август, за ден на национален траур заради жертвите от катастрофата с автобус в Искърското дефиле, съобщиха от Министерския съвет. В памет на загиналите националните флагове на всички държавни институции ще бъдат свалени наполовина. Правителството изказва своите съболезнования на близките на загиналите...\" - в. \"Дневник\".Вестниците съобщават и за катастрофата, предизвикана от бащата на президента Румен Радев.\"Инспекторатът на МВР и Главна дирекция \"Национална полиция\" извършват проверка, във връзка с пътен инцидент в Харманли, в който е участвал бащата на президента Румен Радев - Георги, предаде БНР. Леката катастрофа е станала на 17-ти август. Според информацията до момента, при произшествието е пострадал леко човек в инвалидна количка. В момента проверката изяснява всички факти около случая, както и действията на местната пътна полиция. За този инцидент, в който е участвал бащата на президента Румен Радев, за това пътнотранспортно произшествие, в прокуратурата в Харманли не е докладвана каквато и да е информация. За инцидента прокуратурата получава информация едва днес и то само от медиите, каза пред Агенция Фокус говорителят на главния прокурор Румяна Арнаудова. По думите й нито е сигнализирано за пътно транспортно произшествие, нито са докладвани материали за подобен инцидент. \"След като се публикуваха различни материали в електронни медии, главният прокурор се самосезира и разпореди на Окръжна прокуратура-Хасково незабавна проверка\", посочи тя. Прокурор Арнаудова допълни, че тази проверка ще се извърши от прокурор от Окръжната прокуратура в Хасково и ще бъде в две направления. \"От една страна ще се установи дали е на лице престъпление по транспорта, дали в резултат от нарушаване на правила за движение по пътищата е причинено пътнотранспортно произшествие, при което е причинена средна или тежка телесна повреда, защото само в тези случаи е на лице престъпление от общ характер\", уточни тя. По думите й, ако е лека телесната повреда, е на лице само административно нарушение. \"Но ние трябва да установим тези факти\", коментира тя. Говорителят на главния прокурор обясни, че това ще се подсигури от наблюдаващия прокурор от Окръжната прокуратура в Хасково, чрез незабавно преглеждане на пострадалия човек от лекар, за да се установи вида и характера на телесната повреда. \"Второ направление ще има тази проверка, която ще се осъществява от прокурор, и тя ще бъде дали е на лице извършено престъпление по служба от служители на МВР\", съобщи тя. Арнаудова обясни, че ще се определи това до колко и до какви обстоятелства са изпълнени служебните си задължения по констатиране на пътнотранспортно произшествие, установяване на определена вина и спазване на законовите изисквания за санкциониране на виновен водач. \"Още днес ще отидат на място колегите от Хасково и ще изземат цялата документация, която съществува в районното управление в Харманли, защото нищо от това, което научваме днес в медиите, не е докладвано в прокуратурата\", каза още тя.\" - в. \"Стандарт\".\"8 дни притеснително мълчание за инцидент с бащата на президента - ударил инвалид на триколка в Харманли Охранителни камери заснели как бащата на президента Румен Радев - Георги Радев (на снимката долу), блъска мъжа в инвалидна количка. Той не е подал жалба. - Запис на камера на катастрофа, причинена от Радев-старши, сгорещи всички институции у нас - На 17 август 81-годишният родител участва в инцидент, който не е регистриран в КАТ и прокуратурата - От името на Румен Радев пресцентърът му отхвърли съмненията за натиск катастрофата да бъде прикрита - Глобена е била първо жертвата на удара, но след повторен анализ на кадри от камери в събота се установява вината на роднината на държавния глава - Клипът с историята бе изтрит, после пак възстановен в социалните мрежи - Лидерът на БСП в града Михаил Лисков обяснява появата си на фаталното кръстовище със случайност - Главният прокурор и вътрешния министър наредиха проверки Един запис от камера, \"уловил\" стар Мерцедес, управляван от 81-годишен мъж и съборени до автомобила му триколка и човек, провокираха истинска буря в държавата. Вероятно на единственото кръгово кръстовище в Харманли в петък, 17 август, в 9,30 часа сутринта, бащата на президента Румен Радев не спира на знак и удря инвалида Стефчо Тодоров. Катастрофата е лека, но всичко в следващите часове и дни е необяснимо. Няма и ред в бюлетина на МВР, каквато е практиката при пътни инциденти. Ударът на кръговото кръстовище в Харманли не е бил докладван и на дежурния прокурор, какъвто е редът. Обикновено при подобни ситуации с известни българи или техни близки, за минути и часове се появява новината, а в този случай тя остава \"скрита\" в полицията в Харманли цели 8 дни. Сайтът breaking.bg, пуснал новината и клипа с кадри от катастрофата, затова и намеква за натиск върху местната полиция, за да не бъде замесвано името на Георги Радев. Тук се появи и името на бившия кмет на Харманли Михаил Лисков, който днес е лидер на БСП в общината. Той се е озовал на фаталното кръстовище в града минути след сблъсъка между мерцедеса и триколката. \"24 часа\" потърси в събота всички действащи лица в тази история. От президентството първо отказаха коментар, после категорично опровергаха анонимното твърдение за натиск като по този начинв информацията бе потвърдена косвено и от екипа на държавния глава. Източници от МВР първо потвърдиха неофициално, че има катастрофа, причинена от бащата на Румен Радев, а по-късно се разбра, че има и съмнение в техен служител в Харманли за укриване на информацията. Пак неофициално се разбра, че първоначално инвалидът Стефчо Тодоров е бил глобен. От МВР обясниха, че по закон леката телесна повреда в катастрофа не е престъпление. Инвалидната количка пък имала право да се движи по пътищата само ако липсват тротоари. Часове след като медиите започнаха да проверяват детайлите в тази история, клипът, който ту изчезваше, ту се появяваше в социалните мрежи, е бил гледан от експерти. Те установили, че вината все пак е на Георги Радев, а не на Стефчо Тодоров. Иначе историята е следната: За катастрофата в съботната сутрин съобщи сайтът breaking.bg. На 17 август, в петък, бащата на президента, който без предимство навлиза в кръстовището, удря триколката с инвалида. Според записа Георги Радев не излиза от колата. На мястото идват полицаи и неидентифицирани двама цивилни мъже. Идва и бившият кмет и настоящ лидер на БСП в Харманли Михаил Лисков. Всички говорят по телефони без да запишат данни за катастрофата, каквато е обичайната практика на пътна полиция. Идва линейката, слагат на носилка пострадалия инвалид и го откарват към най-близката болница. Георги Радев очевидно е поканен да излезе от мерцедеса, след което има кратък разговор между него и полицията. Те по-късно му помагат да си тръгне с колата, причинила катастрофата. След като \"24 часа\" потърси коментар от МВР, шефът на ОДМВР - Хасково, старши комисар Ангел Цанков съобщи, че инспекторатът на МВР и ГД \"Национална полиция\" извършват вътрешна проверка дали е укрита информация от РУ - Харманли за ПТП, извършено от 81-годишния Георги Радев - бащата на българския президент Румен Радев. \"Случаят е от предишния петък и е станал на кръговото в Харманли. Инцидентът е докладван\", каза още Цанков. Георги Радев управлявал мерцедеса. С него се возела и 78-годишната му съпруга Станка. Двамата живеят в близкото с. Славяново. На кръговото възрастният водач ударил електрическа триколка с инвалид. Според официалната информация мъжът в неравностойно положение не е пострадал сериозно. Бил с лека телесна повреда. От МВР съобщиха, че в момента се правят две проверки - за виновността в катастрофата и дали след това е действано по правилата. А клипът с историята бе изтрит, после пак възстановен в социалните мрежи. От президентството първо отказаха коментар. \"Това са спекулации, не е оказван и натиск върху органите на реда от страна на президентската институция\", коментира по-късно Кирил Атанасов, изпълняващ длъжността секретар за връзки с медиите на държавния глава. Това бяха пестеливите думи, казани от президентството, без да се отрича инцидентът. (Каква бе реакцията на президента, който бе на честванията на годишнина от Шипченската епопея - виж долу) По-късно стана ясно, че пострадалият в инцидента се казва Стефчо Тодоров...\" - в. \"24 часа\".\"Прокуратурата бързо установи, че полицията в Харманли се е произнесла в полза на бащата на президентаПолицията в Харманли е написала акт за административно нарушение на човека в инвалидната триколка за пътното произшествие, в което е участвал бащата на президента Румен Радев - Георги. Това е заявила за Би Ти Ви говорителят на главния прокурор Румяна Арнаудова и допълни, че в документа са отбелязани имената на Стефчо Тодоров и Георги Радев. По думите ѝ случаят е прецедент, защото прокуратурата не е била уведомена, а научава седмица по-късно за него и то от медиите. Леката катастрофа с участието на бащата на президента е станала на 17-ти август. Според официалната информация до момента при произшествието е пострадал леко човек в инвалидна количка. По-рано стана известно, че главният прокурор се е самосезирал и е разпоредил на хасковската прокуратура проверка на случая, която да установи дали има престъпление по транспорта - ако пострадалият е със средна или тежка телесна повреда, както и дали служителите от МВР са извършили престъпление по служба чрез прикриване на инцидента. Днес се разбра и, че министърът на вътрешните работи Валентин Радев е разпоредил проверка на полицията в Харманли. Премиерът Бойко Борисов каза, че не е запознат с темата. \"Не ми е докладвано. Не съм се запознал нито с фактите, нито с обстоятелствата\" и допълни, че има разследващи. Президентът Радев отказа да коментира темата пред репортери на Шипка, където участва в тържества, се видя от репортаж на Би Ти Ви. От секретариата му обаче уточниха пред медии, че институцията не е оказвала натиск при разследването. В интеренет бе разпростанен запис от движението на кръговото в Харманли. Малко след 1-вата минута се вижда предполагаемата катастрофа, с участието на Георги Радев. Няма официално потвърждение, че записът показва същия инцидент.\" - в. \"Дневник\".Всекидневниците отделят място и на състоянието на авиацията.\"За съжаление, инцидентите със самолети в страната се случват по време на тренировка. Така отговори министър-председателят Бойко Борисов на журналистически въпрос за последните инциденти със самолети в страната, съобщиха от правителствената информационна служба. Хубаво е някой да поеме вината и да каже - толкова години съм бил шеф на ВВС, сигурно и аз имам вина. Не, само правителството, само Борисов, само министъра\", коментира премиерът и допълни, че подобни случаи има и в други държави. По този начин премиерът нападна индиректно Румен Радев, който преди да стане президент беше именно шеф на Военновъздушните сили. Борисов припомни катастрофаната с хеликоптер миналата година край Варна, инцидента с Кугър само от преди дни, както и старо произшествие със самолет \"Спартан\". Самият държавен глава пък през последните няколко месеца напада правителството заради бавенето на проекта за нови изтребители, както и за състоянието на авиацията и за липсата на ресурси за нея. Борисов коментира темата при инспекция на ремонтираната Професионална гимназия по селско и горско стопанство в Кърджали...\" - в. \"Сега\".\"Борисов смята, че вината за авиоинцидентите трябва да е споделена... \"Хубаво е някой да поеме вината и да каже толкова години съм бил шеф на ВВС, сигурно и аз имам вина. Не, само правителството, само Борисов, само министъра\", коментира премиерът и допълни, че подобни случаи има и в други държави. Конкретен повод за коментара на премиера стана вчерашният случай в Блачик, при който загина пилот. Причината - при кацането самолетът се удря силно в пистата, преобръща се и се запалва. Разследването ще установи какво е доведело до това. Борисов коменрира случаите от Кърджали, където заедно с регионалния министър Николай Нанков и председателя на Народното събрание Цвета Караянчева, посети православен храм \"Св. Йоан Предтеча\" в града. \"Държавата отпусна 1 млн. лв. за манастирския комплекс \"Св. Йоан Предтеча\" в Кърджали, за да стане действащ духовен център\", заяви премиерът.\" - в. \"Дневник\".\"Загиналият при приземяване на летището в Балчик пилот е 52-годишният варненски бизнесмен Севдалин Вълнаров. Това научи \"24 часа\" от източници от авиацията. Любителят пилот е зам.-председател на Българската асоциация на консултантските фирми по железопътно строителство, изпълнителен директор е на фирма \"Рубиком инженеринг\". Взел е свидетелство за пилот преди две години и три месеца, изкарал е курса в Авиационния център в Долна Баня. Със съдружник са купили двуместен самолет Cirrus SR22 от Испания. В Балчик приключи огледа на разбирала се вечерта в петък машина. Самолетът не се е запалил, каза шефът на разследващото звено Христо Христов. За съжаление приборите са разбити и е трудно да се каже с каква скорост се е приземил. Очевидци са заявили пред разследващите, че тя е била висока, но това е субективно усещане, казва Христов. Най-вероятно причина ултралекият самолет да се обърне е грубо кацане, при което е подскочил и се е обърнал, след което е последвало разпадане. Вятърът е бил към 2-3 метра в секунда, страничен и леко пулсиращ, но според разследващите, не той е причина за преобръщането. Както \"24 часа\" вече съобщи към 17,45 ч в петък самолетът излита от летище Лесново. Летял е в неконтролирано въздушно пространство на височина 3100 метра, след което преминава през въздушното пространство на летище Варна и в 18,54 часа е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане. Самолетът се е приземил твърдо, при което е подскочил, при такава ситуация е неуправляем, казаха от звеното. След това се преобръща през крило по гръб и както се установи днес, се разпада. Това е третият инцидент във въздуха за последната седмица. На 22 август край Шумен падна самолет \"Пайпър\" с двама на борда, баща и син. Предния ден пък военен хеликоптер закачи жици при Стамболийски.\" - в. \"24 часа\".", "date": "2018.08.26", "title": "Тежка катастрофа с жертви в Своге, бащата на Румен Радев блъсна инвалид, Борисов иска и президентът да поеме отговорността си за авиацията…"}
{"url": "https://news.bg/culture/napusna-ni-golemiyat-hudozhnik-i-rodolyubets-nikola-manev.html", "text": "Големият български художник Никола Манев почина в парижка болница тази нощ на 77 години, пише в. \"Сега\". След три дни майсторът на четката щеше да навърши 78 години.Неговият син Александър Манев съобщи, че той е пожелал да бъде погребан в \"чирпанска земя\". В град Чирпан, с който е свързано детството му, се намира неговата галерия, която той завеща на града заедно с картините в нея. Тя дели един двор с музея \"Пейо Яворов\".Никола Манев се готвеше тази есен да открие четири изложби на различни места в България и възнамеряваше да се върне през септември, но през последните дни здравословното му състояние се е влошило. Бил е приет в болница в 20-и район на Париж, където се намира и неговото ателие на улица \"Пи\".Стилът му се определя от изкуствоведите като фантастичен. Направил е над 150 самостоятелни изложби в много страни и над 3000 негови картини са притежание на частни колекции и музеи в повече от 30 държави. Последната му групова изложба бе през април в Българския културен институт Париж, където се представи заедно със своите дългогодишни приятели Андрей Лекарски и Лъчезар Ошавков. Освен с картини тримата участваха и с книги, посветени на тяхното творчество, като Никола Манев бе описан в книгата \"Пленникът на светлината\" от Елка Няголова и Валери Пощанов.Никола Манев бе член на Есенния салон в Париж, където редовно излагаше свои картини.През последните три десетилетия той се връщаше често в България. В Париж учи и работи от 1962 г., но винаги е държал да се знае, че е български художник.", "date": "2018.08.26", "title": "Напусна ни големият художник и родолюбец Никола Манев"}
{"url": "https://news.bg/int-politics/pochina-senator-dzhon-makkeyn.html", "text": "Героят от войната във Виетнам, сенатор Джон Маккейн почина на 81 години, обграден от семейството си, съобщиха американските и световните медии.\"Джон Маккейн, гордият военноморски летец, който се изкачи от бездната на отчаянието като затворник по време на войната във Виетнам до върховете на властта като републикански конгресмен и сенатор от Аризона, и два пъти кандидат за президент, почина в дома си в Аризона\", пише в. \"The New York Times\".Той страдаше от глиобластома - агресивен рак на мозъка, с който беше диагностициран през юли 2017 г.На 24 август семейството му съобщи, че сенаторът е решил да прекрати лечението си, след като е надминал всички очаквания на лекарите за живот с такава диагноза.Джон Маккейн спечели уважението на широки обществени среди, включително на политическите си опоненти, като един от моралните стожери на американската политическа класа.\"Джон Маккейн и аз принадлежахме към различни поколения, извървяхме съвсем различен път, и се конкурирахме в вай-високите нива на политиката. Но при всичките си различия ние споделяхме вярност към нещо още по-високо - идеали, за които поколения американци и имигранти се бориха, вървяха и се жертваха.\" - написа във Фейсбук президентът Барак Обама. Президентът Джордж Буш-младши нарече сенатор Маккейн патриот от най-висока класа. \"Животът на някои хора е толкова ярък, че е трудно да си представиш, че ще свърши. Някои гласове са толкова мощни, че е трудно да помислиш, че ще замълчат. Джон Маккейн беше човек с дълбоки убеждения и патриот от най-висок ранг.\" - сподели Буш в Туитър.\"Животът е Джон Маккейн е доказателство за това, че някои истини са безкрайни. Характер. Мъжество. Цялостност. Чест. Той никога не е отстъпвал от това, в което вярваше повече от всичко: държавата на първо място.\" - посочи бившият вицепрезидент Джо Байдън.Президентът Джими Картър го нарече достоен човек и истински патриот в най-добрия смисъл на тази дума.Настоящият президент Доналд Тръмп също почете сенатора и изрази дълбоки съболезнования на семейството му.Министърът на отбраната Джеймс Матис заяви , че сме загубили \"човек, който представляваше най-високите идеали на страната\".Атлантическият съвет на България напомня за отношението на сенатор Маккейн към нашата страна. \"България остана без един от най-искрените си приятели, безкомпромисен защитник на демокрацията и пример за стоицизъм, воинска честност и държавническа прозорливост. Поклон пред паметта му!\" - се казва в изявление на съвета във Фейсбук.Дипломатът Илиян Василев сподели, че сенатор Маккейн е един от малкото съвременни политици, които се е учил.\"Това беше човек - репер, един от малкото съвременни политици, от които съм се учил и по които съм се ориентирал. Защото поставяше принципите и ценностите преди целесъобразността, независим и обективен глас в море от явни и скрити интереси и задкулисие.Той беше вдъхновение за мнозина в свят без личности и лидери от глобален калибър.Целият му живот е легенда и доказателство, че животът може да се изживее достойно и по най-високия човешки стандарт. Избра как да живее, избра и как да си тръгне от този живот, като по своя воля прекъсна лечението.Ще ни липсва много - защото самото съзнание, че там някъде отвъд Атлантика има Джон Маккейн, който винаги ще забележи тревогите на малцинството, на източноевропейците и на всеки друг от репресиите на авторитарни режими и самозабравилите се политици, които служат на егото си и на парите, вместо на странати си и на хората си.На английски има една дума, с която го характеризират - \"маверик\" - човек който върви срещу течение, срещу мнозинството и тълпата, за да отстои собственото си независимо мнение и Истината. Днес светът загуби един от най-големите си, от последните останали глобални политически мъже. Дълбок поклон!\" - написа Василев във Фейсбук.\"Този човек има огромна личностна мощ. Преживял над пет години пленничество и изтезания той не е разменен срещу високопоставени виетнамски пленници, въпреки, че баща му - адмирал Маккейн - е главнокомандващ американските сили във Виетнам. След освобождаването си Джон Маккейн благодари за това, че е съхранил неговата чест. Следва упорито възстановяване на здравето му след чудовищни изтезания в плен и завръщане в армията. От началото на 80-те години Маккейн гради впечатляваща политическа кариера, чийто връх е кандидатурата му за президент на САЩ срещу демократичния кандидат Барак Обама през 2008 г. Моята лична оценка на това съперничество е една от най-големите интелектуални грешки, които съм допускал в живота си. Считах, че младият и харизматичен Обама ще бъде по-подходящ за да изведе Америка от тежката стагнация, в която я поставиха двата мандата на Буш младши - затъването в Ирак, изтеглянето на Америка от ролята на 'benign hegemon' на глобалния свят. Маккейн, когото винаги съм уважавал, изглеждаше по-скоро като представител на едно славно минало, отколкото на едно перспективно бъдеще. Грешка, голяма и непростима грешка! Обама се оказа най-неубедителния и компромисен президент в историята на Америка през моя живот. Дори Джими Картър - често критикуван за слабост и мекушавост - бе много по-успешен в определени свои позиции и действия. Не мога да си припомня истински успешна идея или действие по време на двата мандата на Обама на международната сцена. Днес с горчивина си давам сметка, че \"старомодният\" Маккейн щеше да бъде истински подарък за стабилизирането на международната система, за предотвратяване надигането на силите на авторитаризма и имперския реваншизъм в Евразия, Близкия изток и навсякъде по света. За съжаление, Америка не прие този подарък и избра Обама.\" - сподели в социалната мрежа политологът Огнян Минчев.", "date": "2018.08.26", "title": "Почина сенатор Джон Маккейн"}
{"url": "https://news.bg/int-politics/razsledvat-mateo-salvini-zaradi-bezhantsite-ot-koraba-dichota.html", "text": "Срещу италианския вътрешен министър Матео Салвини е започнало разследване заради мигрантите, на които повече от седмица беше отказван достъп до страната, предаде \"Франс прес\",Той може да бъде обвинен в незаконно лишаване от свобода и злоупотреба с власт.Повод за разследването е станала ситуацията с кораба \"Дичоти\" на италианската брегова охрана, на чийто борд остават над 100 бежанци, спасени от бреговата охрана в Средиземно море на 15 август. След като Малта отказа да приеме плавателния съд, той се отправи към бреговете на Италия, но Салвини не позволи бежанците да влязат в страната.Няколко десетки души все пак успяха да слязат на брега заради влошеното си здраве. Освен това местните власти приеха 27 непълнолетни бежанци от кораба, които нямат придружители.Останалите на борда на \"Дичота\" обявиха гладна стачка.В събота вечерта беше взето решение Италия да приеме всички, а грижите за тях да се поемат от католическата църква.По-рано Салвини заяви, че очаква помощ от ЕС и заплаши да върне мигрантите в Либия. Освен това Италия изрази възмущение от реакцията на малтийските власти, тъй като мигрантите са били спасени в акваторията на Малта.", "date": "2018.08.26", "title": "Разследват Матео Салвини заради бежанците от кораба „Дичота“"}
{"url": "https://news.bg/world/v-sarbiya-pochti-vseki-ima-orazhie.html", "text": "20-годишни младоци седят по кафенетата и решават конфликтите си с пистолет, казва сръбски военен репортер. Смята се, че в Сърбия има между 200 и 900 хиляди нелегални оръжия. Атмосферата на много места е агресивна, обобщава Дойче веле.От югославските войни през 1990-те години вече мина толкова време, а Сърбия още не се е върнала към нормалността, казва Давор Лукач при срещата ни в едно белградско кафене. По поръчение на ОССЕ някогашният военен репортер изготви подробен доклад за. Те са източник на потенциално насилие, смята Лукач, цитиран в репортаж на \"Дойчландфунк\".\"Атмосферата след войните стана много агресивна. 20-годишни младоци седят по кафенетата с оръжие в ръце, нелегално оръжие, разбира се. Охраната на ресторантите все по-често си има работа с въоръжени млади мъже, които предпочитат бързо да решават конфликтите: с пистолет\", обяснява той. И уточнява обаче, че повечето убийства в Сърбия се извършват не с огнестрелно оръжие, а с ножове, брадви и чукове.Огромен брой нерегистрирани оръжияНо в редиците на организираната престъпност огнестрелното оръжие, разбира се, е номер едно. В Сърбия живеят около 7 милиона души, а според Вътрешното министерство броят на нелегалните оръжия е между 200. 000 и 900. 000. Никой не знае точно, Давор Лукач също не знае. Повечето оръжия са от арсеналите на някогашната югославска армия или от албански складове. По време на Косовската война били пренасяни с товарни коне през границата. Деян Лазович, който тогава воювал като наемник на страната на сърбите, след края на войната сдал своето оръжие. Но мнозина други не го направили.\"След войната имаше много оръжие в оборот, но наемници като мен бяха длъжни да върнат своето. Моето го отнеха, когато прекосявах границата между Косово и Сърбия. Моите другари, с които заедно се сражавахме, сториха същото\", уверява Лазович.Сръбското правителство многократно призовава да бъде предадено нелегалното оръжие - или поне да го регистрират. Но мнозинството притежатели не желаят. Нито искат властите да ги регистрират, нито пък им се плащат 30 евро годишно данък върху личното оръжие. Да не говорим, че от догодина всеки притежател на оръжие ще трябва да минава на преглед при психолог.\"През последните 20 години полицията подходи по най-неправилния начин към проблема с нелегалното оръжие: все заплашва притежателите, че ще ги вкара в затвора. По-добре би било да постави акцента върху опасностите - например, ако оръжието попадне в детски ръце\", смята Давор Лукач. Според него никой не контролира спазването на законите за притежаване на оръжие.Футболните хулигани и политикатаНай-сериозен проблем са екстремистите. Например - ултрасите на двата големи столични футболни клуба, които са в кръвна вражда. Това са истински армии от хора, готови да извършват насилия, които често биват използвани за политически цели. \"Екстремистите задават това сред феновете както на \"Партизан\", така и на \"Цървена звезда\". Официално тези два клуба са държавни, но в управителните им съвети седят ултраси и въоръжени екстремисти. Те имат зад гърба си армия от 20. 000 души, сред които и много футболни хулигани. А тях лесно можеш да ги насъскаш и по всяко време можеш да ги мобилизираш\", казва Лукач. Експертът обяснява още, че футболните хулигани могат да бъдат впрегнати в политически безредици, поради което лидерите им често биват подкупвани, а властите си затварят очите за техните нарко-сделки по ресторанти и клубове. Преплитанията стигат чак до върха на държавната пирамида, твърди журналистът и като илюстрация показва една снимка на телефона си:\"Това е синът на президента Вучич по време на Световното първенство по футбол в Русия. Седнал е заедно със сръбски ултраси. Това е доказателство за връзките между политиката и футболните хулигани\", твърди Лукач.", "date": "2018.08.26", "title": "В Сърбия почти всеки има оръжие"}
{"url": "https://news.bg/society/v-manastira-sedemte-prestola-shte-otsluzhat-panihida-za-zaginalite-pri-avtobusnata-katastrofa.html", "text": "В манастира \"Рождество Богородично\", известен като \"Седемте престола\", ще бъде отслужена панахида за загиналите в тежката катастрофа в Своге, при която загинаха 16 души, предаде БНТ.Игуменът на манастира архимандрит Антим съобщи, че богослужението ще бъде в понеделник, 27 август, от 11 ч. в храма на братството.Припомняме, катастрофиралият автобус се е връщал от посещение в светата обител.\"С голяма тъга в Господа разбрахме, че от този свят си отидоха 15 души, а други 27 са ранени. Болката ни се засилва и от факта, че час и половина преди тази ужасна трагедия те бяха наши гости.\" - се казва в съобщението на архимандрит Антим.\"Поднасяме нашите най-искрени и всесърдечни съболезнования на техните близки и молим Всеподателя Бога да ги прости и всели във вселенията на праведните. Наш християнски дълг е да почетем жертвите на тази трагедия с панихида, която ще бъде отслужена от манастирското братство в деня на траур (27 август, понеделник), от 11:00 часа в манастирския съборен храм.\" - казват още от манастирското братство.27 август, понеделник, е обявен за ден на национален траур.", "date": "2018.08.26", "title": "В манастира „Седемте престола“ ще отслужат панихида за загиналите при автобусната катастрофа"}
{"url": "https://news.bg/int-politics/vanshniyat-ministar-na-avstraliya-podade-ostavka.html", "text": "Външният министър на Австралия Джули Бишъп обяви, че подава оставка, предаде Би Би Си.Съобщението идва малко преди новият премиер на страната Скот Морисън да обяви състава на кабинета си.Бишъп заяви, че все още не е решила дали ще се кандидатира на следващите национални избори, които ще се проведат през 2019 г.Тя се кандидатира за премиерския пост, след като предишният министър-председател Малкълм Търнбул се оттегли, но отпадна на първия тур.", "date": "2018.08.26", "title": " Външният министър на Австралия подаде оставка"}
{"url": "https://news.bg/health/speshnata-pomosht-ne-e-vyarno-che-lineykite-sa-pristignali-kasno-v-svoge.html", "text": "Говорителят на Спешната помощ Катя Сунгарска категорично отрече твърденията, че линейките са се отзовали със закъснение на сигнала за катастрофата в Своге, предаде БНР. По думите й първият екип е пристигнал на мястото на катастрофата на 30-ата минута.\"Първата е пристигнала точно на 30-тата минута. За последната вече не мога да кажа, нямам тази информация пред мен в момента, но пак казвам: това е път. Няма никакви над 55 минути, над 50 минути и така нататък.\"- увери тя.Мобилизирани са линейките на Драгоман, Костенец и София-град.\"Това са 15 линейки, което е огромен ресурс за нашия капацитет, които бяха концентрирани на място, работиха през цялото време. Нощната смяна също пое.\" - коментира Сунгарска.", "date": "2018.08.26", "title": "Спешната помощ: Не е вярно, че линейките са пристигнали късно в Своге"}
{"url": "https://news.bg/health/chetirima-ot-postradalite-pri-katastrofata-v-svoge-ostavat-s-opasnost-za-zhivota.html", "text": "Четирима от пострадалите в катастрофата край Своге, настанени в \"Пирогов\", остават в тежко състояние, съобщи проф. Николай Габровски, директор на лечебната дейност и началник на Клиниката по неврохирургия в болницата.В \"Пирогов\" са транспортирани 8 от ранените, но единият е починал по време на пътя, а друг - малко след пристигането на линейките в лечебното заведение.Припомняме, . Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна. Местни жители твърдят, че въпросният участък от пътя е рисков.В понеделник , известен и като \"Седемте престола\" ще бъде отслужена панихида в памет на починалите.\"Състоянието на всички останали беше овладяно, но за четирима от тях сме доста притеснени поради тежестта на съчетаните травми, които имат\", каза на извънреден брифинг проф. Габровски.Той поясни, че работят едновременно няколко специализирани екипа, за да овладеят множествените травми на пациентите.Лекарят допълни, че болницата разполага с всичко необходимо и за момента не се налага да се търси допълнителна кръв. Проф. Габровски обаче поясни, че лекарите имат готовност за преливане и всеки, който иска, би могъл да дари, защото болничните заведения винаги имат дефицит.Той благодари на целия нощен и дневен екип, както и на всички отзовали се лекари, които са помогнали за справяне със ситуацията. Мобилизирани са всички кадри на болницата, някои от лекарите доброволно са прекъснали отпуските си, за да дойдат да помагат.Проф. Габровски изрази своите съболезнования на близките, приятелите и роднините на починалите хора, като допълни, че лекарите правят всичко по силите си, за да помогнат на оцелелите.За да се даде по-точна прогноза за тежко пострадалите е необходимо да изминат поне 24 часа след хоспитализирането им.В Окръжна болница \"Св. Анна\" са приети шестима пострадали при катастрофата. Те са стабилизирани, но състоянието им остава тежко. На всички са извършени операции, днес предстоят още интервенции.Най-тежко е състоянието на една от жените, претърпяла хирургична операция. В тежко състояние е и мъж. Другите пациенти са със стабилно състояние, без опасност за живота, съобщиха от УМБАЛ \"Св. Анна\".По информация на Окръжна болница, там са били докарани 6 души - пет жени и един мъж.Във Военно-медицинската академия са приети двама души. Те са в реанимация, но са контактни.", "date": "2018.08.26", "title": "Четирима от пострадалите при катастрофата в Своге остават с опасност за живота"}
{"url": "https://news.bg/crime/nastimir-ananiev-katastrofata-do-svoge-mozhe-da-e-i-zaradi-patya.html", "text": "Причината за тежката катастрофа в близост към Своге в събота, 25 август, би могла да е заради състоянието на автомобила, пътя, водача и времето. Повечето от жертвите са били без колан, което също би могло да бъде предпоставка за трагичния инцидент.Това каза Настимир Ананиев, бивш председател на Транспортната комисия в Народното събрание и настоящ експерт от Института по пътна безопасност в ефира на bTV.Припомняме, при тежка катастрофа край Своге починаха 16 души, 27 са ранени. Те са в \"Пирогов\", ВМА, Окръжна болница, включително и УМБАЛ \"Царица Йоанна\" - ИСУЛ.В катастрофата загина и 13-годишно дете.Ананиев изрази своите съболезнования на близките, приятелите и роднините на починалите хора.Той припомни, че през 2016 г. са били дадени 23 млн. лева за ремонт на пътя, а 365 са били дните за заявки за дефекти. Сигнали (за състоянието на пътя - б.р.) непрекъснато се получават и той е един от ключовите и доста натоварени пътища, обясни Ананиев и добави, че пътят е с голяма концентрация на катастрофи.Защо има концентрация на катастрофи, има ли проблем, завоят също би могъл да е проектиран по неправилен начин, запита експертът.Изпълнителната власт трябва да влезе в контрола си и да проверява по-често състоянието на пътищата. Дори и най-прекрасният закон да се направи, ако не се спазват правилата, катастрофите са неизбежни, изрази съжаление Настимир Ананиев.Експертът призова премиера Бойко Борисов да покани представители на неправителствените организации (НПО) и хора от изпълнителната власт, за да обсъдят и да се види какво би могло да се направи.Трябва да се види дали не превозът не е бил случаен, предупреди Ананиев.Той добави, че има и големи очаквания към новия шеф на Изпълнителна агенция \"Автомобилна администрация\" Бойко Рановски, който ще си свърши добре работата и контролът да се завиши.Любка Маринова, експерт по пътна безопасност добавим, че мантиналата на пътя се е оказала недостатъчна. Сцеплението на асфалта също не е много добро, валял е пороен дъжд и е напълно възможно да се е образувал аквапланинг, обясни Маринова.Тя призова управляващите да обърнат внимание на пътя на трагичния инцидент, защото всяка година десетки пострадали и ранени си отиват точно на пътя.Коланите са задължителни и автобусът, превозвал туристите няма фабрични такива, алармира експертът по пътна безопасност.Маринова поиска да се поставят и видеорегистратори в автобусите за извършване на автоекспертиза на дейсвията на шофьора, какви решения взима той по време на движение и какво трябва да се направи оттук нататък.", "date": "2018.08.26", "title": "Настимир Ананиев: Катастрофата до Своге може да е и заради пътя"}
{"url": "https://news.bg/regions/13-godishno-dete-sred-zhertvite-v-katastrofata-kray-svoge.html", "text": "Сред загиналите в преобърналия се автобус край Своге е и 13-годишно дете, пътувало с възрастните. То е от село Световрачене, съобщи Нова телевизия.В събота сутринта от Световрачене е тръгнал автобуса с екскурзиантите, на връщане той се обръща. След като се разбра за катастрофата, кметството остана отворено, а служителите работиха до късно. В местната община идваха близки на пътуващите в автобуса за повече информация за състоянието на близките си.Припомняме, областната дирекция на МВР отвори телефонна линия за информация за пострадалите: 02 982 50 39.Служителите на кметството изготвяха списъци. До момента са събрани данните на 19 от пътниците. За един от тях вече я ясно, че е сред загиналите. Другите 18 са ранени. 15 души все още липсват от списъците.На тръгване всички пътници са били в приповдигнато настроение и са нямали търпение да започне еднодневната им екскурзия до манастир \"Седемте престола\". Към 08 часа в събота сутринта бусът е спрял край кметството, за да могат хората да си вземат нещо за из път.Екскурзията е организирана от пенсионерския клуб. Подобни пътувания са се правили почти всеки уикенд. На нея е имало около 15 души от певческия състав на селото.", "date": "2018.08.26", "title": "13-годишно дете сред жертвите в катастрофата край Своге"}
{"url": "https://news.bg/disasters/dvama-zaginali-i-232-raneni-pri-silno-zemetresenie-v-iran.html", "text": "Двама загинали и 232 души са ранени в Иран след силно земетресение, съобщиха РИА Новости и иранската агенция Mehr, позовавайки се на губернатора на провинция Керманшах. По-рано местната телевизия Press-TV съобщиха за 140 ранени и един загинал.\"Земетресението стана в западната провинция Керманшах в неделя рано сутринта и по думите на губернатора към момента ранените са 232 души\", информираха местните агенции.Геологическата служба на САЩ в нощта срещу неделя информира, че земетресението е с магинтуд 6,1. То е в западен Иран.Трусовете бяха регистрирани в 22:13 часа в събота координирано универсално време. Епицентърът е на 31 км на запад от град Джаванруд в провинция Керманшах. Дълбочината на труса е 8,3 км.Иракската телевизия Al-Sumaria съобщи, че земетресението е усетено и от жителите на Багдад, провинциите Киркук, Сулеймания, Дияла, Дахук, град Ербил и други райони на страната.", "date": "2018.08.26", "title": "Двама загинали и 232 ранени при силно земетресение в Иран "}
{"url": "https://news.bg/regions/13-ot-16-te-zaginali-v-katastrofata-s-avtobus-kray-svoge-veroyatno-sa-ot-svetovrachene.html", "text": "13 от 16-те загинали в катастрофата с автобус край Своге са от Световрачене. Двама от починалите с неизяснена към момента самоличност, стана ясно от думите на кметът на Световрачене Светла Николова пред БНР.Към момента е противоречива информацията колко души от загиналите са от Световрачене. По-рано бе съобщено, че в автобуса са пътували 15 души от местния певчески ансамбъл.На площада пред Кметството много хора още чакат за информация за загиналите в тежката катастрофа. Само един мъж е разбрал със сигурност, че сестра му е сред загиналите.В черквата \"Св. безсребърници Козма и Дамян\" в Световрачане започна заупокойна молитва в памет на загиналите в тежката катастрофа край Своге. Ще бъде отслужен и молебен за оцелелите. Пострадалите са в различни болници.Сутринта църковната камбана биеше тревожно. Хората от Световрачене заявяват, че всички са близки и познати. \"Такова нещо как се преживява\", питат се хората.Евтините екскурзии за пенсионери са масова практика в селото, разказаха хората. Въпросната злополучна екскурзия е била на цена от 12 лева.", "date": "2018.08.26", "title": "13 от 16-те загинали в катастрофата с автобус край Своге вероятно са от Световрачене"}
{"url": "https://news.bg/crime/nyama-previshavane-na-skorostta-na-katastrofiraliya-kray-svoge-avtobus.html", "text": "Продължава разследването на тежката катастрофа край Своге, в която в събота вечерта загинаха 16 души, а 18 души са ранени. Автобусът с туристи е паднал в крайпътна пропаст.По първоначални данни автобусът е изгубил контрол на мокър асфалт, съобщи БНР. Автомобилът се е ударил в два леки автомобила и е излязъл от пътното платно. Имаше информация, че бусът е ударил в 3 коли.В данните от разчитането на тахографа шофьорът на катастрофиралия автобус край Своге не се е движил с превишена скорост.Според тях в момента на катастрофата автобусът се е движел с между 40 и 50 километра в час. Пробата за алкохол на водача също е отрицателна. Най-вероятната причина за инцидента, която към момента е и основната версия на разследващите, е свързана с лошите метеорологични условия в района и моментна загуба на концентрация от страна на шофьора.Машината се преобръща в 20-метрова пропаст и пада на циментова площадка под пътя. \"Загиналите на място са 13 долу. Автобусът се обръща на една страна\", заяви вътрешният министър Валентин Радев.Преди месеци фирмата-превозвач е била проверена от Министерството на транспорта. Тогава всичко е било изрядно. Компанията притежава общо 6 автобуса.\"Всички документи на фирмата са изправни. Нашите съмнения са, че той не е минал на повторна техническа проверка\", заяви заместник-министърът на транспорта Ангел Попов.По информация на местни жители, този участък от пътя е изключително рисков. Там често стават катастрофи.По информация на bTV шофьорът на катастрофиралия край Своге автобус - Григор Григоров, е от Божурище. Григоров е и собственик на фирмата за автобусен превоз \"Мобилус - 5\". По договор с общината фирмата му обслужва този район от 7-8 години.\"С фирмата не сме имали проблеми, Григор Григоров винаги е карал внимателно, не е имало оплаквания от него\", каза кметът на Божурище Георги Димов.По договор след обществена поръчка \"Моблус - 5\" превозва деца от Божурище до училища и детски градини.Според кмета Димов собственикът на транспортната компания управлява автобусите постоянно заедно с още трима шофьори. Всички са хора спокойни, уверени, с дългогодишен опит, каза кметът на Божурище.При инцидента вчера на пътя Своге - София загинаха 16 души, а 18 все още са в болница, някои от тях са с опасност за живота. Шофьорът Григор Григоров е настанен в ИСУЛ без опасност за живота. Очаква се по-късно днес да бъде разпитан.", "date": "2018.08.26", "title": "Няма превишаване на скоростта на катастрофиралия край Своге автобус"}
{"url": "https://news.bg/crime/mvr-tarsi-250-pozharnikari-spasiteli-i-vodolazi.html", "text": "В МВР търсят 250 пожарникари, съобщиха от вътрешното ведомство. Срокът за подаване на документи в 21 регионални дирекции на ГД \"Пожарна безопасност и защита на населението\" е до 31-ви август.По-продължителен е срокът на кандидатстване за пожарните служби в седем области - Габрово, Плевен, Пловдив, Силистра, Смолян и Търговище. Там приемат документи до 10-и септември.Обявеният конкурс е за 250 свободни длъжности за пожарникари, водачи на специални автомобили, спасители и водолази в службите в цялата страна.Общите изисквания към кандидатите са да притежават само българско гражданство, да не са осъждани за умишлени престъпления, да отговарят на изискванията за физическа и психологична годност. За различните длъжности освен общи има и специфични изисквания.Всички заповеди за обявените конкурси по области, бройките, както и пълният набор от изисквания са публикувани на страницата на Министерството на вътрешните работи.", "date": "2018.08.26", "title": "МВР търси 250 пожарникари, спасители и водолази"}
{"url": "https://news.bg/int-politics/rusiya-obvinyava-britanskite-vvs-che-predizvikvat-moskva-nad-cherno-more.html", "text": "Русия обвини британските кралски военновъздушни сили (RAF), че прихващат военни самолети по Черноморието по опасен начин и така предизвикат Москва, съобщава \"Ройтерс\".Обвинението, представено от руското посолство в Лондон е след като в петък RAF прихванаха руски патрулен самолет над Черно море и прихванаха два руски бойни самолета в сряда.\"Каква заплаха за Великобритания или дори за нейните съюзници правят хипотетично руски патрулни самолети, докато извършват полети край собственото крайбрежие на Русия, на повече от 2000 км от британските острови\", коментира руското посолство.\"Вместо да засилят сигурността, британците използват такова военно присъствие (в района на Черно море) за провокативни действия. Не само само с изказвания, но и с реални военни прийоми, което е просто опасно\", допълват те.Британските министерства на отбраната и външните работи отказват коментари. Три държави, граничещи с Черно море - Румъния, България и Турция - са съюзници в НАТО с Великобритания.Военният министър на Великобритания Марк Ланкастър коментира за \"все по-агресивна Русия\" в реч в Лондон през юли. Тогава той обясни, че през последното десетилетие RAF са принудени да прихванат над 80 пъти руските военни самолети. Британските ВВС поддържа присъствие в балтийските страни и в Румъния, за да възпират потенциалните руски военни действия след анексирането на Крим от Москва през 2014 г.Русия счита, че техните действия в Черноморския регион са рутинни и съвместими с международното право.", "date": "2018.08.26", "title": "Русия обвинява британските ВВС, че предизвикват Москва над Черно море"}
{"url": "https://news.bg/politics/prodalzhava-stroitelstvoto-na-am-struma-razkopkite-ne-sa-skaptopara.html", "text": "Бъдещето на археологическите разкопки край Благоевград е решено от експерти, нищо не пречи магистралата да мине през обекта.Продължава строителството на АМ \"Струма\", защото разкопките не са Скаптопара, съобщава БТВ.  Археологическите край Благоевград, с 32 проучени сгради са най-големите за тази година, но не ценни, за да бъдат запазени там. Археолози предполагаха, че са открили стария Благоевград, но всъщност са се объркали и това е просто един римски вилен комплекс.На свое заседанието, междуведомствената комисия не одобрява нито едно предложение в разрез със строителството на магистрала \"Струма\" и се очаква строежът да продължи възможно най-скоро.", "date": "2018.08.26", "title": "Продължава строителството на АМ \"Струма\" - разкопките не са Скаптопара"}
{"url": "https://news.bg/int-politics/severna-koreya-deportira-zadarzhan-yaponski-turist.html", "text": "Северна Корея е депортирала японски турист, задържан по време на пътуване до страната, съобщава \"Ройтерс\".Томоюки Сугимото е изгонен от КНДР заради съмнение за нарушаване на законите в страната, не се съобщава за какво конкретно е заподозрян Сугимото.В началото на август японски медии съобщиха, че японец е задържан в Северна Корея. Освен че настоява Северна Корея да се откаже от програмите си за ядрени оръжия и ракети, Япония също иска връщането на отвлечени през 70-те и 80-те години на миналия век.Япония няма да предостави никаква икономическа помощ на Пхенян, докато този въпрос не бъде решен и не бъдат установени нормални дипломатически отношения.", "date": "2018.08.26", "title": "Северна Корея депортира задържан японски турист"}
{"url": "https://news.bg/int-politics/erdogan-obeshtava-da-donese-mir-i-sigurnost-v-irak-i-siriya.html", "text": "Турският президент Тайип Ердоган обещава да донесе мир и сигурност в Ирак и райони в Сирия, които не са под турски контрол и коментира, че терористичните организации в тези области ще бъдат елиминирани, съобщава \"Ройтерс\".Турция, която подкрепя някои бунтовнически групи в Сирия си сътрудничи и с Русия, която подкрепя сирийския президент Башар ал Асад и Иран за политическо решение на кризата.Говорейки в югоизточната провинция Мус, по време на честване на годишнина от битката при Манцикерт от 1071 г., Ердоган обеща мир и сигурност в региона.\"Не е случайно, че единствените места в Сирия, където царят сигурност и мир са под контрола на Турция. С помощта на Бог, ние ще установим същия мир и в други части на Сирия, ще постигнем същия мир в Ирак, където терористичните организации са активни\", допълва той.Ердоган също така обвърза регионалните конфликти с продължаващата валутна криза в Турция, която определя като \"икономическа война\" и предупреждава, че това ще доведе до проблеми на околните региони.\"Тези, които търсят временни причини зад трудностите, с които се сблъскваме грешат, много грешат. Атаките, с които се сблъскваме днес ... са вкоренени в историята\", обяснява той.\"Не забравяйте, че Анадола е стена и ако тази стена се срине, вече няма да има Близък Изток, Африка, Централна Азия, Балканите или Кавказ\", смята Ердоган.Анкара обвинява Вашингтон, че напада Турция заради Андрю Брънсън, американски пастор, който е съден в Турция по обвинения в тероризъм. \"Някои невнимателни хора сред нас смятат, че става въпрос за Ердоган или за партията АК. Не, това е за Турция\", коментира турският президент.Ердоган, висши държавници отбелязват 947-та годишнина от битката при Манцикерт, където турците считат за победена Византийската империя през 1071 г., позволява им турското завладяване на Мала Азия - Анадола за следващите столетия, съобщава \"Дейли Сабах\".Бинали Йълдъръм, който говори пред 75 000 души коментира, че онези, които се опитват да разделят нацията, ще се провалят. \"Всички региони, обвързани с нас чрез исторически, културни и религиозни връзки, поглеждат към Турция, която никога няма да ги остави\", обяснява той.Турция ще продължи да предлага своята подкрепа на международните институции, които насърчават мира и стабилността.Ердоган коментира, че битката при Манцикерт предвещава успешните завоевания на Бурса, Одрин и Истанбул, битката е в момента, в който турците се очертават като сила в историята и ако Турция забрави духа на Манцикерт, тя ще загуби своята история и бъдеще.\"Да си спомним за Манцикерт означава да си спомним за себе си. Не забравяйте, че нашите предци са се жертвали, за да ни осигурят сила\", обяснява Ердоган и се специално се обръща към младежите да защитят и запазят историята на нацията, за да осигурят бъдещето си.\"Трябва да сме силни в икономиката, дипломацията, военните, индустрията и всички съответни агенции и институции. Лешоядите винаги обикалят\", допълва той добавяйки, че Турция не е имала лукса да показва момент на слабост.\"Докато духът на 1071 остане жив, нищо няма да попречи на постигането на целите на Турция през 2023 г. и на визиите за 2053 и 2071 г.\", коментира президентът.На 26 август 1071 г. армията на византийския император Роман IV Диоген посреща селджукската армия състояща се предимно от стрелци на коне и водени от султан Алпарслан. Роман е пленен и преди да бъде освободен от Алпарслан, съгласно споразумението между двамата лидери, няколко гранични пункта са предадени на селджуците. Сделката позволява на султана да обърне цялото си внимание към Фатимидите, управляващи Египет.Византийският император скоро след това е свален и убит от съперници за трона и империята изпада в разрушителна гражданска война. Споразумението между двамата лидери не е ратифицирано от новия император, който отхвърля условията му.Завладяването на Анадола принуждава Православната Християнска Византийска империя, да потърси и помощ от католическа Ватикана. Папа Урбан II използва искането на византийския император Алексий І Комнин за военна помощ, за да обяви в Съвета на Клермон през 1095 г. обща мобилизация на западното християнство срещу турците, заели Анадола и голяма част от Близкия изток.", "date": "2018.08.26", "title": "Ердоган обещава да донесе мир и сигурност в Ирак и Сирия"}
