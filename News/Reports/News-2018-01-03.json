{"url": "https://news.bg/int-politics/zigmar-gabriel-nuzhna-e-misiya-na-oon-po-tsyalata-teritoriya-na-donbas.html", "text": "Германският външен министър Зигмар Габриел се обяви за силна и въоръжена миротворческа мисия на ООН по цялата \"окупирана територия\" на Донбас, предаде Дойче веле. Днес министърът пристигна на двудневно посещение в Киев. В украинската столица той разговаря с първия дипломат на Украйна Павло Климкин.На пресконференция след срещата между двамата министри Габриел изрази надежда, че ще бъде намерен \"реалистичен и приемлив\" формат за такава мисия преди президентските избори в Русия през март тази година.Припомняме, руският президент Владимир Путин настоява миротворци да бъдат разположени само по т. нар. \"линия на съприкосновение\" между контролираните от сепаратистите райони и останалата част от територията на Украйна. Това би означавало, да няма миротворци по украинско-руската граница и през нея и занапред да могат да преминават руски военни и да бъдат прехвърляни руски оръжия.Габриел смята също, че трябва да се върнат руските представители в Съвместния център за контрол и координация по прекратяването на огъня, които Москва отзова през декември, противно на призивите на международната общност Русия да поеме отговорност за омиротворяване на ситуацията в Донбас.Павло Климкин от своя страна заяви, че няма напредък по изпълнението на договореностите от Минск. Той посочи, че вината за това е на Москва, която провежда политика на \"контролирана ескалация със заплаха за прерастването й във военна ескалация\".Донбас в момента фактически е руски протекторат, подчерта Климкин. По думите му, мисията на ОССЕ реално не може да контролира това, което става на окупираната територия, за което той изрази съжаление.", "date": "2018.01.03", "title": "Зигмар Габриел: Нужна е мисия на ООН по цялата територия на Донбас"}
{"url": "https://news.bg/int-politics/v-iztochna-germaniya-posreshtat-s-otkrita-omraza-voennosluzheshtite-ot-sasht.html", "text": "Жителите на Източна Германия посрещат военнослужещите от САЩ с \"неприкрит антиамериканизъм\", а премиерът на провинция Бранденбург Дитмар Войдке е отказал да приветства американските войски. Това съобщават германски медии.Войдке заявил, че няма да се качи на танк Abrams M1, когато американски военнослужещи пристигнат в Бранденбург. Той също така не искал да приветства американските войници, базирани в Германия.\"Няма да им махам с ръка, стоейки на улицата\", подчерта Войдке. Той изразил също така увереност, че \"сновящи насам-натам танкове\" няма да донесат на Германия никакви ползи в дългосрочен план.Освен това политикът коментирал, че е необходимо да се продължи диалогът с Русия. Според него Берлин трябва да носи историческа отговорност за поддържането на добри отношения с Москва. Войдке отбелязал, че ФРГ и ГДР не биха могли да се обединят без съгласието на СССР.\"Забравихме за това прекалено бързо\", отбелязал премиерът на Бранденбург.", "date": "2018.01.03", "title": "В Източна Германия посрещат с открита омраза военнослужещите от САЩ "}
{"url": "https://news.bg/energy/ban-pusna-dokladite-za-aets-belene.html", "text": "Българската академия на науките -  публикува  и  по сключения с \"БЕХ\" ЕАД договор за изготвяне на Национална стратегия в областта на енергетиката (с фокус върху електроенергетиката).Докладите се публикуват със съгласието на \"Български Енергиен Холдинг\" ЕАД, като е заличена информация, която представлява поверителна и/или чувствителна информация за дружествата от БЕХ група. Заличена е и поверителна и/или чувствителна информация, предоставена на изпълнителя от трети страни.Припомняме на 5 декември 2017 г., от Българския енергиен холдинг решиха да разсекретят доклада на БАН за АЕЦ \"Белене\". Решението на Съвета на директорите е в отговор на постъпило искане от Българска академия на науките.Припомняме от , тъй като по договор той е поръчителят. Призивът от БАН дойде след като изтече междинен доклад в публичното пространство, според който проектът на АЕЦ \"Белене\" е финансово нежизнеспособен. От там тръгнаха и спекулации, че властта и управляващите подлагат на натиск академията да обявят ползата от изграждането на проекта.На 16 ноември 2017 г. се състоя и представянето на . Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи.След това пет  от енергийния министър Теменужка Петкова да публикува доклада на БАН.", "date": "2018.01.03", "title": "БАН пусна докладите за АЕЦ \"Белене\""}
{"url": "https://news.bg/crime/mvr-sluchayat-v-novi-iskar-e-ubiystvo.html", "text": "Жертвите на убийство в Нови Искър са шест, изключваме версията за самоубийство. Това каза пред журналисти Борислав Сарафов, директор на Националната следствена служба., посочи Сарафов и уточни, че всички шест жертви са убити с огнестрелно оръжие - \"не с един, а с множество изстрели\".Той уточни, че оръжието на убийството все още не е намерено.Сарафов изброи и имената на убитите. Те са както следва: Неделчо Юнаков - роден 76 г., Георги Юнаков - роден 98 г. син на Неделчо, Еленка Бурджиева - родена 45 година, Нанси Иванова, родена 2001 г. Боби Иванов, роден 99-та година и Кети Кюхова, родена 75-та година.На въпрос дали е едно оръжието Сарафов уточни, че това ще стане ясно едва, след като приключат съдебно-медицинските експертизи. \"Предстои много работа - лабораторна, анализи на веществени доказателства. Към момента все още не е установено и намерено оръжието на убийството\", обясни Борислав Сарафов.И в момента разследващите продължават огледа на място, тъй като е необходимо да се изземат много биологични следи, търсят се още следи от оръжието, гилзи. Има сформиран щаб. Следово куче е отвело разследващите до джипа на семейството, където е бил открит и трупът на жената, стана ясно още на брифинга пред СДВР.Младен Маринов, директор на СДВР също уточни: \"Към момента изключваме категорично версията за убийство с последвало самоубийство.\" \"Всички останали версии продължават да бъдат актуални и се работи до отпадането на всяка една от тях\", коментира той.От думите му стана ясно още, че полицията основно проверява дейността на убития Неделчо. Той се е занимавал с търговска дейност и с така наречените \"кухи фирми, с които се чисти ДДС\", по думите на главсека.Икономическа полиция ще установява начина, по който семейството на Неделчо е придобило имота в Нови Искър.Относно профила на убиеца, Маринов посочи, че работи екип на Института по психология, който се запознава с обстоятелствата и фактите по отношение на жертвите, по отношение на нараняването на телата и ще бъде изготвен психопрофил на извършителя.Разследващите са категорични, че убийствата са извършени в новогодишната нощ - нощта на 31-ви срещу 1-ви януари. Точният час на смъртта на всяка от жертвите и поредността на престъпленията ще станат ясни след приключване на назначените съдебно медицински експертизи.\"Работят изключително голям екип от прокурори, разследващи полицаи и оперативни работници. Можете да бъдете уверени, че целият ресурс както на прокуратурата, така и на МВР е впрегнат, за да стигнем до извършителя на това наистина брутално и цинично престъпление\", заяви Сарафов.", "date": "2018.01.03", "title": "МВР: случаят в Нови Искър е убийство"}
{"url": "https://news.bg/int-politics/izstrelyaha-tri-raketi-ot-ivitsata-gaza-kam-izrael.html", "text": "Три ракети са били изстреляни от Ивицата Газа към населени места в Израел близо до границата, съобщиха от израелската армия, цитирани от местните медии.Всички ракети са се взривили на открито, без да причинят наранявания и материални щети. В първите два случая сирените за тревога не са се включили, но при третата ракета са се включили.От израелската армия също така заявиха, че палестинската ислямистка групировка \"Ислямски джихад\" стои зад ракетното нападение в петък, в което екстремистите в Газа изстреляха ракета към Израел, която внесе паника по време на възпоменателна церемония за загинал израелски войник.Израелските военновъздушни сили удариха боен пост в Ивицата Газа вчера сутринта с ракета, което е било отговор на изстреляна по-рано ракета от Газа, която удари открито пространство в южните части на Израел в понеделник. И при този инцидент нямаше жертви и материални щети.Говорейки на конференция в Херцлия, началникът на израелските въоръжени сили ген. Гади Айзенкот подчерта, че Израел няма да приеме изстрелването и на една ракета, но трябва да реагира по нюансиран начин.\"Прилагаме различни степени на сила\", посочи той.", "date": "2018.01.03", "title": "Изстреляха три ракети от Ивицата Газа към Израел"}
{"url": "https://news.bg/health/mz-uveryava-che-bori-reeksporta-na-lekarstva.html", "text": "Министерство на здравеопазването изтъква, че в проектозакона за лекарствени продукти в хуманната медицина, одобрен на 13 декември 2017 г., е ограничен паралелният износ на лекарства. С тази цел е предвидена информационна система за мониторинг на недостиг на лекарствени продукти в България.Според официалното съобщение на ведомството, въпреки че проектозакона все още е в НС, работата по създаването на информационната система в Изпълнителната агенция по лекарствата вече е започнала. Така ще се проследяват реалните количества лекарствени продукти в реално време и възможност за навременен контрол по ограничаване на паралелен износ при доказан недостиг.Агенцията по лекарствата изисква актуална информация от притежатели на разрешения за употреба и търговци на едро с лекарствени продукти за осъществени доставки и тяхното разпределение.През изминалата година в агенцията са постъпили уведомления за износ от 36 търговеца на едро с лекарствени продукти. Проверени са 480 търговци на едро и дребно. Приключилите в рамките на 2017 г. наказателни производства са 50.Проверяват се и основните дистрибутори за аптечния пазар.8 са случаите на продажби от аптека към търговци на едро с лекарствени продукти и за тях са образувани двустранни административнонаказателни производства.През декември са проверени 30 аптеки, 4 търговци на едро с лекарствени продукти и 3 болници. В Агенцията постъпват уведомления за намерения за износ, както за трети страни, така и за вътрешнообщностни доставки, като само първите минават и се отчитат на Митница.От здравното ведомство акцентират, че реалната информация за външнотърговските сделки с лекарствени продукти за страни-членки на ЕС е налична в НАП.", "date": "2018.01.03", "title": "МЗ уверява, че бори реекспорта на лекарства"}
{"url": "https://news.bg/int-politics/oon-zove-iran-da-ne-ekzekutira-mladezh-ubiets.html", "text": "Представители на ООН по правата на човека призовават Иран да пощади живота на мъж, който трябва да бъде екзекутиран в четвъртък, който е осъден за изнасилване и убийство на дете, съобщава \"Ройтерс\".Амиросян Пуржафар, който е бил на 16 години, когато е осъден на смърт през септември 2016 г., една година след извършеното от него престъпление, е сред повече от 80 младежи, за които е известно, че са осъдени на смърт в Ислямска република.Пуржафар е държан в затвора в град Карадж, като първоначално е планирано да бъде екзекутиран през октомври 2017 г., когато експерти на ООН правят 11-часово обжалване. Той е навършил 18 години миналия месец според западния календар, съобщава ООН.\"Той трябва да бъде екзекутиран в четвъртък, 4 януари, в пряко нарушение на международните стандарти за прилагане на смъртното наказание\", каза Асма Джахангир, специален докладчик на ООН за правата на човека в Иран и Агнес Каламард, специален докладчик на ООН за извънсъдебните, арбитражни или произволни екзекуции.\"Иранските власти незабавно трябва да спрат изпълнението на екзекуцията спрямо този непълнолетен извършител и да анулират смъртната присъда срещу него в съответствие с техните международни задължения\", заявяват те в съвместно изявление.Иран е подписал международен договор, който строго забранява екзекуцията на хора, които извършват престъпления под 18-годишна възраст.", "date": "2018.01.03", "title": "ООН зове Иран да не екзекутира младеж-убиец"}
{"url": "https://news.bg/crime/sofiyskiyat-universitet-plashi-pravitelstvoto-s-protest.html", "text": "Академичният съвет на Софийския университет \"Св. Климент Охридски\" планира протест, съобщава БНР. Протестните действия са планирани във връзка с решение на правителството да отмине от университета сграда, в която се обучават студенти по медицина.Националното радио се позовава на думите на члена на Съвета Симеон Георгиев след извънредното заседание.Очаква се до края на утрешния ден Академичният съвет да гласува пет свои искания към правителството.Основното им искане се отнася до решението на кабинета относно сградата, която е била отнета от Софийски университет с решение от последните работни дни на миналата година. В последствие сградата е дадена на органите на съдебната власт.Академичния съвет предвижда протестните действия да започнат на 22 януари, ако дотогава кабинетът не откликне на исканията на Университета.", "date": "2018.01.03", "title": "Софийският университет плаши правителството с протест"}
{"url": "https://news.bg/int-politics/turtsiya-ubiha-i-poslednata-ni-nadezhda-za-spravedlivost.html", "text": "Да управляваш с декрети в условията на извънредно положение: с декрет 696 на турското правителство от наказателно преследване се освобождават цивилните граждани, които в нощта на  са се противопоставили на пучистите и впоследствие са проявили гражданска активност. Тъй като от юли 2016 година в Турция е обявено извънредно положение, този декрет е равносилен на закон.Мярката обаче се натъква на остра съпротива сред голяма част от населението на страната. Главно опозиционните партии, но и много юристи се опасяват от избухването на гражданска война, тъй като декретът може да бъде използван и за сформирането наказателни ескадрони. За да разсее тези опасения, турското правителство оповести, че действието на декрета се ограничава само до събитията от 15 и 16 юли 2016 г. Само че въпросът не е изяснен от юридическа гледна точка.Засегнати от декрета са главно семейства, които при опита за преврат са загубили близки - войници или кадети, участвали в събитията. При потушаването на пуча .Сега става ясно, че извършителите ще се отърват без наказание, което срива и последната надежда на близките на жертвите за справедливо възмездие. Сред засегнатите е и семейство Текин, загубило син при стълкновенията на моста.\"Убийците заслужават съд\"21-годишният Мурат Текин е един от двамата кадети от военно-въздушните сили, линчувани от цивилни граждани в утрото на 16 юли 2016 г. За ДВ сестра му Мехтап Текин разказва, че командирът изпратил брат ѝ на моста уж за участие в учение. Там Мурат бил убит без дори да е изстрелял и един куршум. \"Ние не сме срещу цивилните граждани. Хората, които излязоха на моста с добри намерения, трябва да бъдат защитени. Но там е имало и убийци, които трябва да бъдат издирени и наказани. Убийците на брат ми трябва да бъдат съдени\", казва Мехтап.На 26 юни, 11 дни след опита за преврат, Мехтап Текин получава известие за смъртта на брат ѝ. В моргата тя и родителите ѝ едва успяват да разпознаят обезобразеното до неузнаваемост тяло на Мурат. \"Веднъж ни беше казал, че ако паднел убит като мъченик, ще го разпознаем по нокътя - имаше белег на палеца. Лежеше там напълно обезобразен от раменете нагоре със следи от жестоки удари и порезни рани. Точно така и стана - разпознахме го по белега на палеца му\", казва Мехтап.В медицинската експертиза се посочва, че смъртта е настъпила вследствие на удари по главата и в областта на шията, от нанесени тежки рани от остри и прободни предмети - по шията, устата и носа.Турското правосъдие под натискАдвокатката на семейство Текин - Кюбра Айдън казва за ДВ, че с помощта на видеозаписи и със собствени проучвания е успяла да идентифицира най-малко 15 души, които най-вероятно са участвали в убийството на Мурат Текин. \"Предадохме на прокуратурата имената на тези лица и номерата на техните паспорти. Само че прокуратурата не привика нито един от тях. Явно или не са гледали видеата, които има изпратихме, или пък не са прочели медицинската експертиза\", посочва адвокатката. Въпросните лица дори не са призовани да дадат свидетелски показания.Кюбра Айдън предполага, че прокуратурата се страхува от политически натиск и затова бездейства. \"От година и половина вече прокурорите казват, че нищо не могат да направят. А сега с този декрет те вече имат и официално извинение. Ще обжалваме пред Наказателния съд, после в Конституционния и накрая - пред Европейския съд по правата на човека\", уверява съдебната защитничка.На 15 юли 2016 година на въпросния мост в Истанбул са се намирали общо 48 кадети от тренировъчния батальон в Ялова. Мурат Текин и Раджип Катран са убити, а останалите 46 техни другари ще бъдат съдени.", "date": "2018.01.03", "title": "Турция: \"Убиха и последната ни надежда за справедливост\""}
{"url": "https://news.bg/int-politics/tramp-stiv-banan-si-e-izgubil-uma.html", "text": "Американският президент Доналд Тръмп атакува остро бившия си съветник Стив Банън заради коментара му, че срещата между президентския син и руски представители е предателство, предаде Би Би Си.По думите на Тръмп, след като е изгубил работата си, Банън е \"изгубил ума си\".По-рано в пресата изтече информация от новата книга на журналиста Майкъл Уолф \"Fire and Fury: Inside the Trump White House\", която все още не е на пазара - в нея е цитирано мнението на Банън. Под предателство той визира срещата, проведена през юни 2016 г. в \"Тръмп тауър\" между Тръмп-младши и лица, близки до Кремъл, които са му предложили компрометираща информация за Хилари Клинтън.\"Стив Банън няма какво да прави с мен или дейността ми на президент. С уволнението си, той не само е изгубил работата си, но и разума си.\" - казва Тръмп в изявление от днес.Стив Банън беше главен стратег в президентския екип. Той беше уволнен, след като към него бяха отправени обвинения в расизъм и сексизъм. ", "date": "2018.01.03", "title": "Тръмп: Стив Банън си е изгубил ума"}
{"url": "https://news.bg/politics/bsp-se-obyavi-protiv-istanbulskata-konventsiya.html", "text": "БСП не подкрепя ратификацията на Истанбулската конвенция заради текст документа, апелиращ за противодействие срещу предразсъдъците към социалните роли на мъжете и жените.В изявление на социалистите се уточнява, че те продължават да подкрепят борбата срещу насилието над жени и деца.\"Винаги сме се борили против насилието над жени и деца. Организирали сме и сме се включвали в национални кампании в защита на техните права. Застъпвали сме се за равнопоставеност на мъжете и жените. И занапред ще отстояваме тези позиции.\" - се казва в изявление до медиите.\"Но няма как да приемем текстове в Истанбулската конвенция, които задължават: \"страните да предприемат мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на стереотипни роли за жените и мъжете\". Както и: \"социален пол\" и \"включване на съобразен с развиващите се възможности на учащите се учебен материал по въпроси като нестереотипни роли на пола\".Обръщаме внимание, че при обсъждане проекта на Конвенцията тя получава нееднозначна оценка в Комитета на министрите на Съвета на Европа. Именно поради това решението на Комитета на министрите за приемането на Конвенцията е формулирано като прието \"без гласуване\" (а не с консенсус)...\" - посочват от БСП.От червената партия посочват, че към момента 28 от 47-те страни-членки на Съвета на Европа са ратифицирали конвенцията, а от държавите в ЕС това са направили 17 от 28-те членки на общността.", "date": "2018.01.03", "title": "БСП се обяви против Истанбулската конвенция "}
{"url": "https://news.bg/your-voice/otvaryate-vratata-na-uzakonenata-ludost.html", "text": "Днес правителството предложи на НС да ратифицира Истанбулската конвенция на съвета на Европа, като част от националната програма за превенция и защита от домашното насилие.Този акт беше последван от масирана ПР кампания посветена на целта да ни убедят, че решението не е начало на нормативно регламентиране на \"трети пол\", еднополови бракове и индоктриниране на децата в училище по тези теми. Всички, които не мислят така бяха наречени невежи, неразбиращи и лъжци. Понеже принадлежа на тази \"невежа\" група хора, ще си позволя да отговоря с цитат на два текста от въпросната конвенция.1. \"Пол\" означава социално изградени роли, поведения, дейности и характеристики, които определено общество смята за подходящи за жените и за мъжете\" От името на \"невежите лъжци\" искам да припомня, че \"пол\" е биологично детерминирана характеристика на индивида ( фабрично така сме направени :) ) и за Ваше сведение тази детерминанта е в основата на живота. Полът е норма, а не е наименование за различни медицински или социални отклонения. Не е и модерна ролева игра и извратено забавление, което да регламентирате нормативно.2. \"Страните предприемат, където е подходящо, необходимите стъпки за включване... на нестереотипни роли на пола... в официалните учебни програми и на всички образователни равнища\".Като \"неразбиращ\", искрено се вълнувам от перспективата синът ми да бъде просветен в училище за дебрите на възможните \"нестереотипни роли\" на пола на баща му... Наистина ли не разбирате, че отваряте вратата на узаконената лудост. Вярвате ли убедено, че поведенческите отклонения на възрастните (което е техен избор и лично решение за живота им), трябва да бъдат наложени като образователна норма на децата?Ако не го мислите спрете с пропагандата, извинете се и се върнете към нормалността. Ако го мислите очевидно нямаме разговор и сме противници на фундаментално ниво.Освен моралните измерения на решението, то ще има и стратегически политически последствия, защото дава на антиевропейската пропагандна машина аргументи срещу които няма разумни доводи. Това е политически безотговорно!", "date": "2018.01.03", "title": "Отваряте вратата на узаконената лудост"}
{"url": "https://news.bg/bulgaria/pochistvat-prahta-ot-sofiyskite-bulevardi.html", "text": "Започна почистване на пътните платна по основните булеварди в София с цел да се отстранят фините прахови частици и да се подобри качеството на въздуха, предаде БНТ. Това се прави във връзка с нареждане на столичния кмет Йорданка Фандъкова.Днес бяха почистени пространствата, които се намират между бордюра и платното на големите булеварди в районите \"Слатина\", \"Овча купел\", \"Витоша\", \"Изгрев\" и \"Възраждане\".\"С цел наносите, които се образуват от дъждовете да бъдат изринати, да не се вдигат фини частици във въздуха и да бъде чиста София.\" - коментира Васко Христов, началник на отдел \"Оперативен контрол\" в Столичния инспекторат.Събраните отпадъци се прибират в кофи, а не се събират на купчини, докато бъдат натоварени на камион. Освен работата по платната се извършва и машинно метене на мостове, почистване на шахти и на зелени площи. Ако времето е подходящо, почистването ще продължи и в останалите райони в града.Според Васко Христов, основният замърсител на платната са автомобилите.\"Аз искам да призова гражданите да не паркират в тревни площи и кални места, за да не се свалят с гумите на автомобилите кал и наноси по пътното платно.\" - апелира той.Христов призова шофьорите да използват буферните паркинги на метрото. Той добави, че е засилен и контролът върху камионите, които излизат от строителни обекти.", "date": "2018.01.03", "title": "Почистват прахта от софийските булеварди"}
{"url": "https://news.bg/bulgaria/otkriha-drevni-artefakti-kray-troyanskiya-manastir.html", "text": "Древни ценности и оръжия са открити край Троянския манастир, предаде БНТ. Става дума за монети, пръстени, върхове на копия и стрели, кръстчета, части от римски камък.Съобщава се, строители случайно са попаднали на артефактите докато са извършвали изкопни дейности при ремонт на най-старото манастирско крило.След като предметите бъдат проучени и бъдат направени археологически изследвания на терена, може да се докаже, че манастирът е съществувал много преди 1600-ата година, както се смяташе досега.Според игумена на манастира - епископ Сионий, откритите предмети показват, че мястото е било населено още в дълбока древност, по всяка вероятност от монаси.\"Първата ми мисъл беше, че това са неща, които са останали като спомен от нашите предци и, че трябва да им отделим необходимото място, време и внимание.\" - коментира епископ Сионий.От манастира веднага са предоставили снимки на откритите артефакти на археолози и учени, за да определят времето, към което принадлежат, и тяхната историческа стойност. По този начин ще стане ясно откога съществува манастирът.\"Досега се говори от 1600-ата година, когато е дошла тук чудотворната икона на св. Богородица Троеручица. Но в по-старо време ние оставаме в неведение. Затова тези находки и тяхната датировка ще донесат едно обогатяване на историята и преместването на годината на основаването на светата обител много, много по-назад.\" - надява се епископ Сионий.И докато археолози и учени изследват древните находки, вече всеки може да ги види в обновения музей на светата обител.", "date": "2018.01.03", "title": "Откриха древни артефакти край Троянския манастир"}
{"url": "https://news.bg/crime/zadarzhaha-retsidivist-opryal-nozh-v-garloto-na-zhena-si-v-novogodishnata-nosht.html", "text": "Под надзора на Софийска районна прокуратура е образувано и се води досъдебно производство срещу обвиняемия Вили Георгиев, за това, че на 31 декември 2017 г., около 19.00 часа вечерта, в дома им в село Кривина, след възникнал спор помежду им, той опрял нож в гърлото на съпругата си - свидетеля С. М.Причинил ѝ порезна рана и извършил движения, наподобяващи убийство, като това заканване би могло да възбуди у пострадалата основателен страх за осъществяването му. Описаното деяние съставлява престъпление, за което се предвижда наказание лишаване от свобода до шест години.С оглед високата обществена опасност на деянието и дееца (който вече е осъждан за друго престъпление), наблюдаващият прокурор е постановил задържане на извършителя за срок до 72 часа, като днес на 3 януари е депозирал и искане до СРС, НО за вземане спрямо обв. Георгиев на мярка за неотклонение \"Задържане под стража\". С определение на съда от същата дата искането на СРП е уважено, като на Георгиев е определена най-тежката мярка за неотклонение.Разследването продължава, като то ще приключи в максимално кратък срок. Предвид налични данни по делото за иззети от дома на Георгиев боеприпаси, предстои извършване на преценка за повдигане на обвинение срещу него.", "date": "2018.01.03", "title": "Задържаха рецидивист, опрял нож в гърлото на жена си в новогодишната нощ"}
{"url": "https://news.bg/world/v-izrael-prokarvat-zakon-za-nalagane-na-smartno-nakazanie-za-teroristi.html", "text": "Израелският парламент прокара на първо четене законопроект, който позволява налагане на смъртно наказание за терористи, съобщава \"Таймс оф Израел\".Законодателството ще позволи на съдиите да налагат смъртно наказание за осъдени терористи.52-ма депутати гласуваха \"за\", а 49 - \"против\".Премиерът на Израел Бенямин Нетаняху подкрепи налагане на смъртно наказание за терористи при \"екстремни случаи\".Той поясни, че кабинетът ще проведе сериозна дискусия по въпроса.Проектозаконът е предложен от партия \"Наш дом Израел\".Опозицията предупреди, че смъртното наказание ще \"превърне терористите в герои\".Израелската служба за вътрешна сигурност, Шин Бет, се обяви против законопроекта, тъй като ще предизвика вълна от отвличания на евреи в света, за да ги използват при преговори с Тел Авив, пише \"Аарец\".Службата ще представи мнението си пред кабинета, когато обсъждат проектопредложението.Шин Бет алармира, че промяната може да доведе до отвличане на евреи не само в мюсюлманските държави, но и на Запад.", "date": "2018.01.03", "title": "В Израел прокарват закон за налагане на смъртно наказание за терористи"}
{"url": "https://news.bg/disasters/globalnoto-zatoplyane-mozhe-da-ostavi-25-ot-planetata-v-postoyanna-susha.html", "text": "Ново научно изследване показва, че приблизително една четвърт от планетата може да остане в постоянна суша, ако усилията за ограничаване на глобалното затопляне не успеят да постигнат целите, поставени от Парижкото споразумение за климата, сключено между страните по света през 2015 г., съобщават световните информационни агенции.Учените са събрали данните от прогнозите на 27 глобални модела на климата, за да определят кои региони на Земята е най-вероятно да бъдат засегнати от значително засушаване до края на столетието.Техният анализ, публикуван в сп. Nature, показва, че между 20 и 30 процента от територията на планетата ще бъде значително по-суха от нормалното.\"Засушаването е сериозна заплаха, тъй като може критично да засегне области като селското стопанство, качеството на водата и биологичното разнообразие\", изтъква авторът на изследването Чан-Ю Парк, който работи в Южния университет за наука и технологии в китайския град Шънджън.\"Това може също така да доведе до повече горски пожари - подобни на тези в Калифорния\", допълва ученият.Изследователите са разгледали вероятните равнища на засушаване за различни нива на глобалното затопляне, включително повишаване на средната глобална температура с 1,5 и 2 градуса по Целзий. Целта на Парижкото споразумение е да ограничи глобалното затопляне до увеличение от 2 градуса по Целзий над средната температура отпреди индустриалната революция.Последните проучвания показват, че ограничаването на глобалното затопляне до увеличение с 1,5 градуса би предотвратило голяма част от прогнозираното засушаване. Равнищата на засушаване вече се повишават в по-голямата част от планетата, след като Земята вече преживя повишение от 1 градус по Целзий в световната температура.\"Районите на планетата, които биха се възползвали от запазването на затоплянето под 1,5 градуса по Целзий, са части от Югоизточна Азия, Южна Европа, Южна Африка, Централна Америка и Южна Австралия - където повече от 20 процента от населението живее днес\", посочва проф. Тим Озбърн.", "date": "2018.01.03", "title": "Глобалното затопляне може да остави 25% от планетата в постоянна суша"}
{"url": "https://news.bg/world/za-parvi-pat-myusyulmanka-se-kandidatira-za-prezident-na-rusiya.html", "text": "Айна Гамзатова, съпруга и съветник на Ахмад Абдулаев, председател на Духовното управление на мюсюлманите в Дагестан, официално внесе документите си за участие на президентските избори в Русия на 18 март, съобщават турски агенции.Тя ще се изправи срещу фаворита на изборите Владимир Путин, който управлява страната през последните повече от 17 години.Гамзатова е подала документите в Централната избирателна комисия на Русия на 1 януари 2018 г. Тя е първата мюсюлманка, която се кандидатира за президент на Русия.Известна като съпруга на дагестанския мюфтия, Гамзатова е член на Съюза на руските журналисти и главен редактор на републиканското списание \"Ислям\".До момента са издигнати кандидатурите на ултраконсервативния политик Владимир Жириновски, кандидата на комунистите Павел Грудинин и известната в Русия телевизионна водеща Ксения Собчак.", "date": "2018.01.03", "title": "За първи път мюсюлманка се кандидатира за президент на Русия"}
{"url": "https://news.bg/politics/ministerstvo-na-otbranata-obyavi-92-vakantni-dlazhnosti.html", "text": "Обявени са 92 вакантни длъжности за военнослужещи във военните формирования на Сухопътните войски, Съвместното командване на силите и Националната гвардейска част.Със заповед на министъра на отбраната Красимир Каракачанов са обявени 19 вакантни длъжности за офицери във военните формирования на Сухопътните войски, които следва да се заемат от лица, изпълнявали кадрова военна служба.Кандидатите за вакантните длъжности трябва да отговарят на изискванията на чл. 141, ал. 6 от Закона за отбраната и Въоръжените сили на Република България. В срок до 15 работни дни от публикуването на заповедта те трябва да подадат лично чрез структурите на Централното военно окръжие писмено заявление за кандидатстване.Вакантните длъжности са във военните формирования 24 150 - Стара Загора, 34 750 - Карлово, 26 400 - Благоевград, 24 490 - Асеновград, 22 220 - Сливен, 22 160 - Плевен, 28 610 - София и 24 620 - Свобода.Във военните формирования на Съвместното командване на силите: 48 960 - София, 22970 - София и 28860 - Горна Малина са обявени със заповед на министъра на отбраната общо 23 вакантни длъжности за военнослужещи - 10 за офицери, 2 за офицерски кандидати, 7 за сержанти и 4 за войници. Те също следва да се заемат от лица, изпълнявали кадрова военна служба.До 20 работни дни от публикуването на заповедта кандидатите за вакантните длъжности трябва да подадат лично чрез структурите на Централното военно окръжие писмено заявление за кандидатстване.Обявен е и конкурс за заемане на 50 войнишки длъжности в Националната гвардейска част в София. За приемане на военна служба могат да участват лица, завършили граждански средни или висши училища. Кандидатите за вакантните длъжности могат да подадат заявление в срок до 28 февруари 2018 г. до командира на Националната гвардейска част чрез структурите на Централно военно окръжие по местоживеене на постоянния си адрес.Информация за вакантните длъжности, необходимите документи и условията, на които трябва да отговарят кандидатите, е публикувана в интернет страницата на Министерството на отбраната в рубриките \"Най-новото в сайта\" и \"Документи - Обяви и конкурси\".", "date": "2018.01.03", "title": "Министерство на отбраната обяви 92 вакантни длъжности"}
{"url": "https://news.bg/crime/elektronni-svidetelstva-za-sadimost-se-predostavyat-po-sluzheben-pat.html", "text": "По служебен път ще се предоставят свидетелства за съдимост. Министерството на правосъдието ще представя тази информация електронно и по служебен път. Това ще е възможно за неосъждани лица.Редът и начинът за предоставяне на електронни свидетелства за съдимост по служебен път между Министерството на правосъдието и администрации на органите на изпълнителната власт, се уреждат в проект за изменение на Наредба №8 за функциите и организацията на дейността на бюрата за съдимост. Изменението влиза в сила от 26 февруари 2018 г.Днес Министерството публикува проекта за обществено обсъждане.С изменението на Наредбата се променят текстове в 68 нормативни акта, като отпада изискването неосъжданите граждани да предоставят на администрацията свидетелства за съдимост.Предвидено е свидетелствата да се издават по заявление от централните и териториалните органи на изпълнителната власт чрез длъжностни лица, оправомощени да получават достъп до данните за съдимост. Министерството ще издава свидетелства и след подаване на онлайн заявление по образец. Такса няма да има, а документът ще бъде издаван в тридневен срок.Промени има и при подаването на заявления за издаване на свидетелства за съдимост на гише в районните съдилища. Ще отпадне изискването да се представя копие или оригинал на акта за раждане или удостоверение за раждане в оригинал или нотариално заверено копие или друг документ, издаден от компетентен орган, удостоверяващ данни за родителите на лицето.", "date": "2018.01.03", "title": "Електронни свидетелства за съдимост се предоставят по служебен път"}
{"url": "https://news.bg/regions/api-pravi-ustroystveniya-plan-za-struma-prez-kresnenskoto-defile.html", "text": "Възложено е изработването на Подробен устройствен план-парцеларен план /ПУП-ПП/ за изграждането на лот 3.2 на автомагистрала \"Струма\" между Крупник и Кресна. Със заповед на Министерството на регионалното развитие и благоустройството, Агенция \"Пътна инфраструктура\" трябва да изготви проекта, необходим за участъка, преминаващ през Кресненското дефиле. Заповедта включва изработването на проект на ПУП-ПП за строителството на общо 24 км от лявото платно на магистралата, в посока София, както и обходен път на град Кресна, който е част от дясното платно на магистралата - в посока Кулата. Обходното трасе е с дължина около 5 км.Проектът на ПУП ще се изготви според действащата нормативна уредба, след утвърдено от МРРБ задание. След приключване на процедурата, според изискванията на Закона за устройството на територията, проектът ще бъде внесен за разглеждане от Националния експертен съвет по устройство на територията и регионална политика.Проектът е от изключително значение с оглед изграждането на автомагистрала \"Струма\", която ще поеме транзитния трафик по международния коридор Ориент/Източно-Средиземноморски в границите на страната ни. С решение на Министерския съвет от 2013 г. обектът е определен за национален и от национално значение.Висшият експертен екологичен съвет (ВЕЕС) при Министерството на околната среда и водите одобри осъществяването на инвестиционното предложение за изграждане на трасето на Лот 3.2 от АМ \"Струма\" по т. нар. Източен вариант Г10.50.Приблизителната стойност на целия проект е около 1,2 млрд. лв. и включва строителство, надзор, отчуждения и др. Проектът предвижда разделяне на двете платна.Лявото платно Кулата - София се намира на няколко километра източно от дефилето, минава източно край Симитли, пресича път II-19 за Банско, минава между Полето и Брежани, западно от Мечкул, пресича пътя Стара Кресна - Ощава източно от Стара Кресна. След това продължава западно от Влахи и се спуска след Кресна, западно от път Е-79.Дясното платно София -Кулата ползва пътя през дефилето с малки подобрения и габарит 10.5 м с две ленти и проектна скорост 80 км/час, и продължава по новия обходен път на Кресна. Километър преди края на лот 3.2 лявото и дясното платно се събират в магистрален габарит Г29 - две платна с по две ленти в посока, и се включва в лот 3.3 - между Кресна и Сандански, който в момента се изгражда.", "date": "2018.01.03", "title": "АПИ прави устройствения план за \"Струма\" през Кресненското дефиле"}
{"url": "https://news.bg/world/v-daniya-otkradnaha-butilka-vodka-za-usd1-3-mln.html", "text": "В датската столица Копенхаген е открадната скъпа водка, съобщи полицията, цитирана от ДПА.Изключително рядката бутилка водка \"Русо-Балтик\" е на стойност 1,3 милиона долара, според собственика Брайън Енгберг, който има голяма колекция от водка.Енгберг публикува снимка на бутилката и кадри от охранителна камера, които показват млад мъж с бейзболна шапка и покрито лице.Той поясни пред телевизия \"TV2\", че скъпата бутилка, която е направена от около 3 килограма злато и 3 килограма сребро, не е застрахована.Бутилката, която беше използвана в телевизионния сериал \"Къща от карти\", е била взета назаем от компания \"Дарц\" в Латвия.", "date": "2018.01.03", "title": "В Дания откраднаха бутилка водка за $1,3 млн. "}
{"url": "https://news.bg/crime/blizo-2-g-zatvor-za-24-g-treva-v-burgas.html", "text": "26-годишният Ивайло А. от Бургас получи близо две години \"лишаване от свобода\" за това, че е държал малко над 24 г марихуана.По внесен обвинителен акт на Районна прокуратура -Бургас и след сключено споразумение в съдебна зала, съдът наложи ефективно наказание от 18м. \"лишаване от свобода\" на Ивайло.Ивайло признал, че е виновен, че в периода от 27 юли 2017 г.. до 11 август в Бургас, в условията на продължавано престъпление, държал марихуана с общо тегло 24, 358 гр. Наркотикът бил на стойност 146 лв.На Ивайло е наложена и \"глоба\" в размер на 2000 лв.Споразумението, което е одобрено от Районен съд - Бургас, е окончателно и има сила на влязла в законова сила осъдителна присъда.", "date": "2018.01.03", "title": "Близо 2 г. затвор за 24 г трева в Бургас"}
{"url": "https://news.bg/world/otliv-na-kadri-ot-agentsiyata-za-natsionalna-sigurnost-na-sasht.html", "text": "Агенцията за национална сигурност на САЩ е изправена пред отлив на талантливи кадри заради по-доходоносните и гъвкави работни места в частния сектор, пише вестник \"Вашингтон поуст\".Бивши и настоящи американски високопоставени служители обявиха, че стотици хакери, инженери и учени са напуснали агенцията от 2015 г., като ниският морал е сред факторите за изгубването на експертиза.Най-сериозно са засегнати тези отдели, които отговорят за събиране на разузнавателна информация, която всекидневно се представя на президента на САЩ, включително и информация за заплахи от ДАЕШ (\"Ислямска държава\"), руски хакери и Северна Корея.Агенцията за национална сигурност в този момент изпитва постоянен натиск, каза бивш високопоставен служител в разузнаването.Спорна инициатива за преструктуране на агенцията, слабото ръководство и климат на подозрение след няколко мащабни изтичания на информация са сред факторите за възникналия нисък морал.През септември 2017 г. офицерът от разузнаването Риалити Уинър, работещ за агенцията, беше задържана за изтичане на информация за руските опити да се манипулират машините за гласуване на президентските избори. Информацията беше публикувана от The Intercept. Процесът срещу Риалити Уинър е заплануван за март 2018 г.През 2013 г. Едуард Сноудън, служител на агенцията, публикува подробности за мащабна програма за подслушване в САЩ и чужбина на Агенцията за национална сигурност. Сега той живее в Русия.Агенцията е наела около 21 000 граждански служители. Не се съобщава колко са овакантените работни места.", "date": "2018.01.03", "title": "Отлив на кадри от Агенцията за национална сигурност на САЩ"}
{"url": "https://news.bg/int-politics/ungariya-i-polsha-nastoyavat-da-imat-tezhka-duma-za-badeshteto-na-evropa.html", "text": "Унгария и Полша искат да имат тежка дума за бъдещето на Европа и категорично отхвърлят квотите за мигранти на Европейската комисия. Това обяви унгарският премиер Виктор Орбан, след като се срещна с полския си колега Матеуш Моравиецки в Будапеща.\"Миграционната политика на Европейския съюз... се провали\", подчерта Орбан по време на съвместната пресконференция с Моравиецки, като допълни: \"Искаме да имаме силна дума, тъй като тези страни (в Централна Европа) имат визия за бъдещето на Европа.\"Орбан, дългогодишен съюзник на Полша в рамките на ЕС, заяви през декември, че Унгария ще блокира всякакво действие за отмяна на правото на глас на Полша в ЕС, след като Европейската комисия предприе безпрецедентни действия спрямо Полша заради потъпкването на една от основните ценности - върховенството на закона.", "date": "2018.01.03", "title": "Унгария и Полша настояват да имат тежка дума за бъдещето на Европа"}
{"url": "https://news.bg/crime/shestoto-tyalo-ot-tragediyata-v-novi-iskar-otkrito-v-kladenets.html", "text": "Тялото на 44-годишната Кети Кюхова е намерено в кладенец, дълбок два метра, научи NOVA. Кладенецът се намира на метри от мястото, където беше открит джипът на семейството.На този етап липсва официална информация за това дали Кети Николова Кюхова е простреляна, както бяха открити останалите тела в къщата в Нови Искър.Джипът вече е открит в гориста местност край града и остава неоткрито от полицията оръжието на престъплението - малокалибрен пистолет, по думите от вчера на главния прокурор Сотир Цацаров.Джипът на семейството е открит със счупено стъкло на шофьорското място.Така жертвите на жестокото убийство в Нови Искър стават 6.Целият ресурс на Столичната полиция бе мобилизиран в разследването на убийство. Още вчера на място пристигнаха главният секретар на МВР Маринов и главният прокурор Цацаров.В късния следобед вчера в къща . Всички тела са с огнестрелни рани от малокалибрен пистолет. Убито е и кучето на семейството. Жертвите са баща и син - автомонтьорът Неделчо Юнаков и Георги, доведена дъщеря Нанси и 20-годишният Боби - неин приятел. Най-възрастната жертва е жена - майка на жената, с която убитият е живеел на семейни начала.Полицията провери къщата след сигнал на роднина, който не може да се свърже със свой близък.Официална информация по случая ще бъде предоставена от МВР по-късно днес на брифинг.", "date": "2018.01.03", "title": "Шестото тяло от трагедията в Нови Искър открито в кладенец"}
{"url": "https://news.bg/crime/8-protseduri-na-ek-sreshtu-balgariya-v-oblastta-na-okolnata-sreda.html", "text": "Процедурите на ЕК срещу България в областта на околната среда са 8 на брой. Това заяви пред БНР директорът на Дирекция \"Координация по въпросите на ЕС и международното сътрудничество\" в Министерството на околната среда и водите Силвия Рангелова.Три от процедурите на ЕК са в областта на , други три - в областта на . По една наказателна процедура срещу страната ни е образувана за и .По думите на Рангелова околната среда е един от секторите, където се наблюдават най-много наказателни процедури, стартирани от ЕК срещу България. Това било така, защото това е сферата, където законодателството на ЕС като обем било едно от най-големите.От 1 януари 2007 година, когато България се присъедини в ЕС, до момента в областта на околната среда срещу страната ни са стартирани общо 82 наказателни процедури. Рангелова обясни, че 74 от тях вече са закрити от ЕК. 8 процедури са на открит етап, по който работата продължава, за да може в бърз срок процедурите да бъдат закрити.\"Има постановени решения на Съда на ЕС, но с тези решения съдът не налага санкции, той само установява, че има нарушения по тези процедури\", посочи Рангелова.Относно процедурата, свързана с депата, Рангелова обясни, че МОСВ има очаквания тя ще бъде официално закрита, тъй като България е изпълнила ангажимента, който е възникнал за нас след постановяване на съдебното решение всички общински депа да бъдат с прекратена експлоатация.\"Ангажиментът е изпълнен\", увери Рангелова и допълни, че България сме в процес на подготовка на документацията, която ще бъде изпратена до ЕК за закриването на процедурата.", "date": "2018.01.03", "title": "8 процедури на ЕК срещу България в областта на околната среда"}
{"url": "https://news.bg/regions/blok-ostana-bez-pokriv-po-koleda-sanirali-go.html", "text": "Навръх Коледа живеещите в блок, който продължава да се санира в бургаският комплекс \"Изгрев\", бяха наводнени. Според обитателите фирмата изпълнител е виновна, защото санирането било некачествено, съобщи БНТ.От покрива водата е стигнала до 4-ти етаж. Един от пострадалите - Тодор Георгиев разказа: \"От първия вход до осми вход . Аз съм от 4 вход на 5-ят етаж бяхме наводнени.\".Негов съсед заяви: \"Свалиха го, заваля дъждът, наводниха ни. Аз съм на 7-ия етаж и чак там протече и по-надолу отива. Това е положението.\"В един от най-засегнатите апартаменти навсякъде по стените и таваните има влага и мухъл. Когато вали навън, дори в дома му не спира да тече вода.Санирането на блок 9 в бургаския квартал \"Изгрев\" е започнало в края на септември и до сега не е завършено. От фирмата изпълнител признават, че вината за наводнението на блока е тяхна и обещават да покрият щетите на хората.Инж. Росен Нецов, отговорник на фирмата-изпълнител признава, че е имал слаб контрол. \"Навсякъде ще направим ремонти при направата на изолация, там където е текло\".След оглед от Министерството на регионалното развитие са заявили, че щетите ще бъдат отстранени от фирмата.", "date": "2018.01.03", "title": "Блок остана без покрив по Коледа - санирали го"}
{"url": "https://news.bg/crime/zadarzhaha-pomoriets-za-nepristoyni-deystviya-v-sotsialno-podpomagane.html", "text": "По искане на прокуратурата в Поморие, съдът задържа под стража Иван Х., обвинен в извършване на непристойни действия в сградата на Дирекция \"Социално подпомагане\" в града.40-годишният помориец е обвинен, че на 29 декември около 14:00 часа извършил непристойни действия, грубо нарушаващи обществения ред и изразяващи явно неуважение към обществото.В сградата на Дирекция \"Социално подпомагане\" мъжът блъскал по вратите на служителите, като казал със заповеднически тон : \"Напуснете стаите до една минута\", обръщал мебели, ритал столове, удрял с дървена пръчка и повредил монитори, принтери и компютри в две от стаите. Според прокуратурата деянието му се отличава с изключителна дързост.Иван е задържан от полицията в морския град.Според прокурора е налице обосновано предположение за това, че Иван е извършил престъплението. Налице са и съмнения, че Иван може да се укрие или да извърши ново престъпление. Той осъждан многократно.Определението на Районен съд - Поморие може да бъде обжалвано пред Окръжен съд - Бургас.", "date": "2018.01.03", "title": "Задържаха помориец за непристойни действия в \"Социално подпомагане\""}
{"url": "https://news.bg/disasters/silni-vetrove-dostigashti-do-160-km-v-chas-udariha-mnogo-chasti-na-zapadna-evropa.html", "text": "Силни ветрове достигащи до 160 км в час, удариха много части на Западна Европа, поразявайки транспорта и оставяйки стотици хиляди домове във Франция, Швейцария, Великобритания и Ирландия без ток, съобщава АП.В Швейцария бурята отмени полети на летищата в Цюрих и Базел, камион е катастрофирал на швейцарска магистрала. Хиляди домакинства на езерото Цюрих останаха без ток. Пожарникари помагат за отстраняването на дървета, блокиращи улиците и в наводненията, дължащи се на силни дъждове.В Англия бурята удари с градушки и мълнии и затвори някои мостове. Изключително високите вълни доведоха до частичното срутване на пристанищната стена в Корнуол в югозападна Англия, причинявайки наводнение.Преобърнати превозни средства наложиха затварянето на части от три главни магистрали в Англия. Поривите на вятъра достигнаха 160 км в час в Камбрия, на 450 километра северозападно от Лондон. Тази сутрин бурята прекоси Ламанша и повреди електрическите системи във Франция и Германия. Прогнозите показват, че са възможни пориви до 130 км в час.Националният доставчик на електроенергия във Франция съобщава, че около 200 000 домакинства са без електричество в страната, включително 30 000 в района на Париж.Бурята ударила северната част на Франция е една от най-лошите засягали страната от години. Съобщава се за множество пострадали коли, срутени скелета и изкоренени дървета.В района на Париж падащото дърво е ударило кола, като сериозно е ранен един човек. Друг жител на френската столица е пострадал, падайки от сграда. Девет души във Франция са ранени, като четирима са в сериозно състояние след произшествия, причинени от ветровете.Силните ветрове са предизвикали проблеми на летище \"Шарл дьо Гол\" в Париж, има закъснения на полетите, поради предпазните мерки, предприети за безопасността на пътниците.В Германия съобщават за затворени зоологически градини, наводнени пътища и дерайлирал влак, след като бурята се стовари върху много региони на страната. Германската информационна агенция ДПА съобщава, че влакът е дерайлирал близо до Люенен в Западна Германия, блъскайки се в дърво, паднало на релсите, няма информация за пострадали.Магистралите в близост до западните Дуисбург и Юелих също са частично блокирани поради паднали дървета и наводнения. Зоологическите градини в Мюнхен и Аугсбург в Бавария са затвотени.Заради бурята е затворена и железопътната линия, водеща към най-високата планина в Германия, Зюгспитце.Белгия обяви \"оранжева\" тревога, третата от четирите предупредителни нива, като властите призоваха хората да бъдат предпазливи, когато излизат от клони на дървета и други летящи предмети.В Холандия повече от 200 полета бяха анулирани на летището Шипхол в Амстердам. Няколко главни пътища и влакови линии също бяха затворени.", "date": "2018.01.03", "title": "Силни ветрове достигащи до 160 км в час, удариха много части на Западна Европа"}
{"url": "https://news.bg/int-politics/rusiya-srafa-sasht-zaradi-kritikite-im-sreshtu-iran.html", "text": "Русия нападна яростно САЩ заради позицията им относно кръвопролитните протести в Иран - сравнявайки иранския отговор на протестите с реакцията на американските власти срещу \"Окупирай Уолстрийт\" и безредиците във Фъргюсън.Руското правителство многократно се опита да омаловажи размириците в Иран и излезе с последното си порицание, след като посланикът на САЩ в ООН Ники Хейли похвали демонстрациите като вик \"за свобода\" и се зарече да повдигне въпроса в Съвета за сигурност на ООН.Хейли призова \"всички хора, обичащи свободата, да не мълчат\" и насърчи антиправителствените протести в Иран, което доведе до гневна реакция в Москва.\"Няма съмнение, че американската делегация (в ООН) има какво да каже на света\", написа във \"Фейсбук\" говорителката на руското външно министерство Мария Захарова.\"Например, Ники Хейли може да сподели опита на Америка в разпръсването на протести, като разкаже подробно за това как се случиха масовите арести и задушаването на движението \"Окупирай Уолстрийт\" или как бяха \"потушени\" размириците във Фъргюсън\", добави Захарова.Безредиците в град Фъргюсън, щата Мисури, избухнаха, след като полицията застреля невъоръжен чернокож тийнейджър през 2014 г., докато протестите \"Окупирай Уолстрийт\" през 2011 г. бяха насочени срещу неравенството в доходите. И двата американски протеста бяха сред най-големите в последните десетилетия, като доведоха до сблъсъци с полицията и арести.Най-малко 22 души загинаха в Иран от започването на протестите там през миналата седмица, а най-малко 450 души бяха арестувани само в столицата Техеран.", "date": "2018.01.03", "title": "Русия \"сръфа\" САЩ заради критиките им срещу Иран "}
{"url": "https://news.bg/crime/arestuvaha-41-godishen-retsidivist-bludstval-s-19-godishna-v-shumen.html", "text": "Искането на Районната прокуратура в Шумен да бъде определена мярка за неотклонение \"Задържане под стража\" спрямо 41-годишния Христо С. е уважено днес, 3 януари 2018 г., от състав на Шуменския районен съд.Той е обвиняем за извършени блудствени действия с 19-годишно момиче, като случаят е особено тежък. До произнасяне на определението на Шуменския районен съд, с което е била взета най-тежката мярка за процесуална принуда, обвиняемият е бил задържан за срок до 72 часа с постановление на наблюдаващия делото прокурор в Районната прокуратура.Христо С. е извършил престъплението на 24 декември 2017 г. В квартирата на момичето той отишъл под предлог, че ще ѝ помогне за спешен ремонт. Обвиняемият е осъждан два пъти за блудствени действия до момента. Изтърпял е ефективно наказание и бил освободен от затвора през 2014 г. И в трите случая на сексуално насилие над жертвите си 41-годишният мъж използвал тяхното доверие, като заявявал готовност да им помогне. След това се възползвал от тях.", "date": "2018.01.03", "title": "Арестуваха 41-годишен рецидивист, блудствал с 19-годишна в Шумен"}
{"url": "https://news.bg/world/sreshtata-s-rusnatsite-v-tramp-tauar-predatelstvo-atakuva-stiv-banan-semeystvo-tramp.html", "text": "Стив Банън, бившият главен стратег на президента на САЩ Доналд Тръмп, описа среща между единия от синовете на държавния глава с група руснаци в \"Тръмп тауър\" по време на предизборната кампания през 2016 г. като \"предателство\" и \"непатриотично\".Това пише британското издание \"Гардиън\", което се позовава на нова разтърсваща книга. Вестникът се е сдобил с книгата от книгоиздателя New England преди да бъде публикувана.Банън, който е разговарял с журналиста Майкъл Уолф, предупреждава, че разследването за сътрудничество на екипа на Тръмп с Кремъл ще се фокусира върху пране на пари и предвижда натиск върху Доналд Тръмп-младши.\"Fire and Fury: Inside the Trump White House\", която се базира на повече от 200 интервюта с президента, вътрешното му обкръжение и играчи в и около администрацията, е една от най-трескаво чаканите политически книги на годината.В нея Уолф пише за възникналите кризи и междуособици в Белия дом, включително за презрението към Тръмп от най-приближените му.Банън, който беше шеф на предизборния щаб на Тръмп през последните три месеца, а след това главен стратег в Белия дом за период от седем месеца преди да се върне в медията Breitbart News, е централна фигура в книгата.Той конкретно е язвителен относно среща през юни 2016 г. между Тръмп-младши, Джаред Къшнър, тогавашния председател на предизборната кампания на американския лидер Пол Манафорт и руския адвокат Наталия Веселницкая в \"Тръмп тауър\"в Ню Йорк. Доверен посредник обещал да предостави документи, които ще \"инкриминират\" тогавашния кандидат за президент на Демократическата партия Хилари Клинтън, но вместо да алармира ФБР за потенциален удар върху американската демокрация от чужда сила, Тръмп-младши написал имейл: \"Прекрасно\".Срещата беше разкрита от \"Ню Йорк таймс\" през юли 2016 г., което принуди Тръмп-младши да заяви, че от срещата не е излязло нищо особено. След това, пише Уолф, Банън отбелязал подигравателно: \"Трите високопоставени момчета в кампанията са смятали, че е било добра идея да се срещнат с чуждо правителство в конферентната зала на 25-ия етаж на \"Тръмп тауър\" без адвокати. Те нямаха никакви адвокати\".\"\", подчертал Банън.Според него, ако подобна среща е трябвало да се проведе, тя е трябвало да стане в хотел Holiday Inn в Манчестър, Ню Хампшър, и то с адвокати.Банън също разкритикува решението на Тръмп да уволни бившия шеф на ФБР Джеймс Коми. Той отбеляза, че разследването се е насочило към разкриване на пране на пари, което вече засегна Пол Манафорт, но обхваща също Тръмп-младши и Джаред Къшнър.Банън се защитава, че не познава руснаци, няма да бъде свидетел, няма да наема адвокат и няма да се появява пред национална телевизия, за да отговаря на въпроси.Книгата ще бъде публикувана през следващата седмица.Уолф е известен медиен критик и колумнист, който е писал за \"Гардиън\", а също така е биограф на Рупърт Мърдок. Той е направил интервюта за Hollywood Reporter с Тръмп през юни 2016 г. и с Банън няколко месеца по-късно.Омразата между Банън и \"Джаванка\" - Джаред Къшнър и Иванка Тръмп, е отбелязана в книгата на няколко пъти.Бившият държавен секретар на САЩ Хенри Кисинджър е цитиран да казва: \"Това е война между евреите и неевреите\".Тръмп не е пощаден. Авторът на книгата пише, че милиардерът Томас Барак, който е един от най-старите партньори на американския лидер, е казал пред приятел: \"Той е не само луд, а и глупав\".", "date": "2018.01.03", "title": "Срещата с руснаците в „Тръмп тауър” – „предателство”, атакува Стив Банън семейство Тръмп"}
{"url": "https://news.bg/crime/oblastniyat-na-kardzhali-ospori-v-sada-poskapvaneto-na-mestnite-danatsi.html", "text": "Поскъпването на данък сгради, данък автомобил и такса битови отпадъци бяха оспорени от областния управител на Кърджали Никола Чанев в Административния съд. Той атакува в съда като незаконосъобразни решенията на Общинския съвет, съобщи БТА.С промените в , приети от местния парламент през декември 2017 година, данъкът върху недвижимите имоти за гражданите се увеличава от 1,2 на 1,8 промила. Налогът върху имотите на предприятията се увеличава от 1, 3 на 2,0 промила. Данък автомобил поскъпва от 10 до 50 % за различните класове автомобили. Според областния управител на Кърджали мотивите за финансова устойчивост и финансово оздравяване на община Кърджали за периода 2016 г. - 2019 г., са несъстоятелни.Няма конкретни разчети и обяснения защо се налага повишаване на местните налози, обясни Никола Чанев.", "date": "2018.01.03", "title": "Областният на Кърджали оспори в съда поскъпването на местните данъци"}
{"url": "https://news.bg/crime/sadyat-telefonen-izmamnik-za-nad-18-hil-leva-v-razlog.html", "text": "Районна прокуратура - Разлог предаде на съд Ю.Ц., обвинен за участие в шест измами, извършени в периода 13 април 2017 г. до 25 април 2017 г. Обвиняемият Ц. действал като помагач на неустановено по делото лице с цел набавяне на имотна облага чрез въвеждане в заблуждение на различни граждани.Въпросният извършител се представял като служител в криминална полиция и под предлог за разкриване на престъпления и задържане на престъпници искал от пострадалите пари и златни накити. На свой ред, Ю.Ц. улеснявал извършването на измамата като вземал паричните суми от хората, транспортирал ги и предавал на неустановеното лице срещу възнаграждение.В резултат на тези действия била причинена вреда в общ размер 18 456.99 лева, в това число изделия от злато - пръстени, халка, гривна и синджир.Предстои насрочване на делото от съда.", "date": "2018.01.03", "title": "Съдят телефонен измамник за над 18 хил. лева в Разлог"}
{"url": "https://news.bg/comments/predsedatelstvo-s-veto-na-revera.html", "text": "Премиерът бленуваше българското председателство като плаване на \"Титаник\". Корабът потъва нормално - важно е оркестърът бодро да свири. Но нещо май се обърка. Вето на президента върху най-некомпетентния вреден продукт на най-бездарния законодателен орган (прецедент: не върху отделни текстове, а върху цял закон). Унищожителни материали в западната преса - бедна, корумпирана, без правосъдие и свобода на словото България. И Борисов, който иначе не рови дълго из джобовете за уместна или недотам реплика, премина в режим \"мълчанието на агнетата\". Заедно с цялата си иначе креслива партийна камарила. Унизителна тишина в ситуация, която изискваше бърз адекватен политически отговор.От какво го заболя повече премиера, че го докара до вербална немощ? От това че за месец държавният глава атакува втори закон? Като при бюджета на НЗОК принуди първия министър лично да даде заден и да унижи депутатите да се отрекат от онова, което бранеха пяна на уста. А сега дори не му предлага полезен ход. Въобще през третия мандат на Борисов, който и преди демонстрираше симпатия към тактиката \"две напред - една назад\", все по-често му се налага да прилага \"една напред - две назад - три-четири леко встрани по тъч линията\".Или от това, че авторитетни медии от страни, чиито лидери той нежно прегръща и свойски тупа по раменете, си позволиха да го настъпят по най-болезнения мазол. Така както и Нинова не го е настъпвала. В толкова отговорен за София момент, който възприема като своя лична заслуга.Доскоро Борисов си мислеше, че най-големи нерви по време на председателството ще му образува вота на недоверие. От който - при наличното мнозинство и особено след програмното слово на Почетния Председател-философ-хидроинженер Доган - се чувстваше застрахован. Сега обаче атаката срещу антикорупционния закон обещава да се превърне в драматичен епизод за управлението.Ако парламентаристите му бламират президентското вето, ще признаят две неща. Че съществуващите структури за борба с корупцията (прокуратура, МВР, ДАНС, КОПНИ, други комисийки, съд) са безсилни да се справят с уродливото явление. И за това са виновни Кой? и Той. Второ - че никой всъщност няма намерение да се бори с нищо. Просто на управляващите им трябват неподлежащ на контрол изцяло зависим от тях репресивен орган с широки правомощия; закон - ефикасен инструмент за политическа разправа с опонентите; нормативен акт, чрез който основни гарантирани от Конституцията граждански права могат да бъдат суспендирани. А \"Тефтерчето на Златанов\" в нов вариант ще надмине по многотомност произведенията на др. Живков.Ако Борисов направи правилен ход и спусне декрет до парламентаристите за ново разглеждане и ремонт на невлезлия още в сила закон - ще признае пълната несъстоятелност на парламентарната група и на управлението като цяло - корумпирани, но не създават ядове. Което отдавна знаят българите, но сега ясно се артикулира и от Европа. А това не му харесва.Докато още се отръскваше от имиджа на развял черен шлифер, запасал пищов боец с престъпността, за да влезе в костюма на държавник, Б.Б. едва ли можеше да намери на картата Западните Балкани. Сега са му по-мили от Северозападна България. Преди време обичаше да говори с народа - аз прост, вие прости. Разбираха се. Борисов ли поумня, но днес предпочита диалозите с Макрон, Меркел, Мей. Наистина е лесно - не очакват чудеса от него. Само да слушка, да папка по-малко евросредства, да е вярно куче - да пази европейските граници и евроценности. Ако иска да е корумпиран, ама ядове да не създава... Затова като търговски пътник изръшка Европата, Близкия и по-далечен Изток, само и само да не е в рòдината.Щото народът си остана прост. Иска бе! Висок жизнен стандарт, сигурност, нормално здравеопазване, образование; бързо и ефективно правосъдие; добри доходи хем за полицаите, хем за лекарите, че и за учителите; хем природа да остане, хем работни места в туристическите региони. А Б.Б. не обича да му скачат и да му викат под джамовете. Освен \"Осана!\". Затова капитулира за иновативните лекарства, ако някой си е помислил, че от грижа за пациентите. Затова се огъна пред ултиматума на вицето Симеонов - защото викащите от Банско в полза на втори лифт имат числено надмощие над еколозите, скачащи за природа.Антикорупционният закон не вълнува народонаселението. Макар че опасностите и противоконституционните текстове в него бяха разяснени стотици пъти от експерти юристи и правозащитници. Изключително разбираемо разтълкувани в мотивите на държавния глава. Рискът от агитка под премиерските прозорци е минимален. Но темата \"корупция\" е подхваната и от странство. Решението на казуса с приетото под вещата диригентска палка на Данаил Кирилов правно недоразумение ще трябва да се вземе в първите дни на реалното европредседателство. Ерго - ще бъде наблюдавано под микроскоп.Всъщност не за първи път се излагаме пред чужденците. А че с подобно калпаво законодателство в различни сфери властниците превърнаха живота тук във всекидневна борба за оцеляване - кой ли го е грижа. Каквото и да реши Борисов - това изглежда е началото на края на третия мандат. Не, вотът няма да мине, ще му гарантира известен период на затишие пред буря. Едва ли обаче председателството ще му спести скачащи под прозорците недоволни, които не викат \"Осана!\".Време е Борисов, който някога гонеше рекорден личен рейтинг, да се замисли, от какво имат нужда днес хората, които започна да приема като поданици. Щом омбудсманът Манолова има 71% одобрение (декември, \"Екзакта рисърч груп\"), а него харесват 45. Утешение му остава характерното за авторитарните лидери доверие от 95 на сто от неговите си гербери. Но едва ли и този път ще спасят проваленото управление.Някога хората изразяваха недоволството си, замеряйки парламента с яйца и домати. Отиващата си ера \"Борисов 3\" направи тези хранителни продукти труднодостъпен за мнозина лукс и на трапезата, и на площада. Остават все още безплатните павета. Защото не всички могат да свирят на бял роял и имат прилични гърди за показване...", "date": "2018.01.03", "title": "Председателство с вето на ревера"}
{"url": "https://news.bg/world/14-palestintsi-ubiti-ot-reshenieto-na-tramp-da-priznae-jerusalim-za-stolitsa-na-izrael.html", "text": "Палестински младеж е убит при сблъсъци с израелската армия до град Рамала на окупирания Западен бряг, съобщи палестинското здравно министерство, цитирано от АФП.17-годишният Мусаб Фирас ал Тамими е застрелян в село Дейр Низам, северно от Рамала, допълва ведомството.Общо 14 палестинци са убити от решението на американския лидер Доналд Тръмп да признае Йерусалим за столица на Израел през декември 2017 г.Говорител на израелската армия съобщи, че десетки палестинци са участвали в размирици в селото и войниците са засекли протестиращ с оръжие преди да открият огън.Представителят добави, че се провежда разследване на инцидента.", "date": "2018.01.03", "title": "14 палестинци убити от решението на Тръмп да признае Йерусалим за столица на Израел"}
{"url": "https://news.bg/health/stoycho-katsarov-imitira-se-borba-s-reeksporta-na-lekarstva.html", "text": "На този етап, моето впечатление е, че по-скоро се имитира борба с явлението реекспорт на лекарства, без обаче да се засяга същността. Това каза за news.bg Стойчо Кацаров от УС на Центъра за защита правата в здравеопазването по повод данните, предоставени от НЗОК за извършените плащания за лекарства в периода януари -септември 2017 г.Д-р Кацаров бе категоричен, че проблемът с реекспорта на лекарствата не може да бъде разрешен с предложените промени в Закона за хуманната медицина, с които се регламентира създаването на списък с лекарства, които са забранени за реекспорт. Той припомни, че подобно изменение на законодателството е било правено през 2014 г. Тогава то е било отменено от Конституционния съд. \"Нищо чудно и сегашното да бъде отменено. Но дори да не бъде отменено - то не засяга природата на сегашния реекспорт\", коментира д-р Кацаров. По думите му реекспортът е възможен заради регистрираните цени на лекарствата в България и другите държави.\"В България са регистрирани по-ниски цени и затова е изгодно да ги купиш тук и да ги продадеш там. Това е напълно законна дейност, напълно легална, в нея няма нищо лошо. Пак казвам лошото е, че болните остават без лекарства. За да може да се противодейства на това нещо и хората да имат лекарства, трябва да се предприемат мерки, които да засегнат природата, механизма на този реекспорт\", настоя д-р Кацаров. Така с готвените промени се дава възможност Изпълнителната агенция по лекарствата да дава разрешение за реекспорт.\"Идеята на поправката не е да се спре реекспортът, а властта да стане част от него. С нейно разрешение да се прави въпросния реекспорт\", коментира още д-р Кацаров. Относно данните на НЗОК за платените средства за лекарства, Кацаров коментира, че числата не позволяват да се направи какъвто и да било категоричен извод. По думите му се налага схващането, че цари пълна какофония с лекарствата, протоколите, които се изписват и предоставят от НЗОК. \"Пълна какофония с данните за вноса, износа и потреблението на лекарства. Ако това е информацията, с която разполагат политиците, според мен, тя не може да им помогне да вземат каквото и да е било решение. Проблемът с реекспорта на лекарства, това са лекарства, които са внесени в България и след това изнесени и продадени в друга държава, е в това, че остават болни без лекарства\", каза още той.От Центъра за защита правата в здравеопазването също настояват за въвеждането на испански модел на договаряне на цените на лекарствата, който позволява двойни цени - търговските и тези с отстъпки, договорени от НЗОК. Така се оставят фирмите да регистрират цените такива каквито са, без да бъдат принуждавани да ги регистрират на драстично по-ниски цени и същевременно се оставя правото на здравните власти да договарят отстъпки за лекарствата, които се плащат от здравната каса. \"Тогава се губи икономическият смисъл да купиш лекарства, защото цената е близка до тази в държавата, в която искаш да изнесеш и няма смисъл да правиш това упражнение. Тогава НЗОК получава лекарствата на значително по-ниски цени, защото е договорила значителни отстъпки. Това е модел, който е приложен в други държави и е работещ.", "date": "2018.01.03", "title": "Стойчо Кацаров: Имитира се борба с реекспорта на лекарства"}
{"url": "https://news.bg/int-politics/revolyutsionnata-gvardiya-na-iran-obyavi-che-buntat-e-smazan.html", "text": "Началникът на Революционната гвардия на Иран обяви поражението на \"бунта\" в страната, имайки предвид вълната от антиправителствени протести, заляла Ислямската република. Генерал-майор Мохамед Али Джафари обяви новината, след като десетки хиляди хора участваха в проправителствени демонстрации днес, свикани с цел противопоставяне на размириците.По думите на ген. Джафари, размириците през последните дни са били част от поредния заговор срещу Иран, като той твърди, че заговорът определено е бил осуетен.\"Враговете знаят отлично, че по никакъв начин не могат да застрашат Ислямска република Иран от гледна точка на отбраната. Така че те мобилизираха всичките си сили, за да отправят заплахи по отношение на културата, икономиката и сигурността срещу Иран, а с Божията помощ те със сигурност ще бъдат победени и в тези области\", изтъкна командирът на Революционната гвардия.\"В допълнение към силите от 5000 души, обучени, както беше обявено от г-жа Хилари Клинтън, за създаване на размирици, анархия, несигурност и интриги в Иран, огромен брой антиреволюционни агенти, промонархисти, бяха натоварени със задачата да създадат и развият размирици и анархия в Иран\", отбеляза той.Междувременно американският президент Доналд Тръмп написа в профила си в \"Туитър\": \"Голям респект за иранския народ, след като се опитва да си върне контрола върху корумпираното си правителство. Ще имате голяма подкрепа от САЩ в подходящото време!\" Бунтовете започнаха в четвъртък миналата седмица в град Машад, като в тях загинаха повече от 20 души.Протестите първоначално бяха срещу покачването на цените и корупцията, но се обърнаха срещу режима на аятоласите. Това са най-големите протести от 2009 г. насам в Иран.Държавната телевизия излъчи на живо проправителствените демонстрации в градовете Керманшах, Илам и Горган.Демонстрантите са носили ирански знамена и потрети на върховния лидер аятолах Али Хаменеи.Междувременно иранските власти обявиха, че европейски гражданин е бил арестуван в антиправителствените протести в Западен Иран, като не се споменава националността на задържания. Според властите арестуваният е бил обучен от европейски разузнавателни служби и ръководел бунтовниците.", "date": "2018.01.03", "title": "Революционната гвардия на Иран обяви, че \"бунтът\" е смазан"}
{"url": "https://news.bg/world/chetirima-deputati-osadeni-za-puskane-na-salzotvoren-gaz-v-parlamenta-na-kosovo.html", "text": "Четирима косовски депутати от опозицията получиха условни присъди между 15 и 18 месеца за възпрепятстване работата на парламента с пускане на сълзотворен газ в пленарна зала, съобщава \"Ройтерс\".Опозиционни законодатели пречеха на работата на законодателния орган в продължение на почти две години, използвайки сълзотворен газ в парламента през 2015 и 2016 г. като протест срещу гранично споразумение с Черна гора и сключено с посредничеството на ЕС споразумение със Сърбия.\"\", обяви съдия Бекир Калудра, докато четеше присъдата срещу лидера на най-голямата опозиционна партия \"Самоопределение\" Албин Курти и други трима депутати от партията.Обвиняемите няма да влязат в затвора, ако не извършат престъпления през следващите две години, добави съдията.Нито един от обвиняемите, сред които са и две жени, не беше в съда.Други 11 депутати са на подсъдимата скамейка за същите обвинения и чакат присъдата.Правителството на Косово твърди, че споразумението с Черна гора за границата е важно условие за косоварите да получат безвизов режим с ЕС.Но \"Самоопределение\" - най-голямата партия в парламента след изборите през юни 2017 г., е против споразумението, тъй като Косово ще трябва да предаде 8 000 хектара земя на Черна гора.Партията също се противопоставя на сключеното през 2013 г. споразумение със Сърбия, което дава повече автономия на сръбското малцинство в Косово.През ноември 2017 г. член на партията беше осъден на 8 г. затвор за участие в атака с граната в сградата на парламента през 2016 г.Косово обяви независимост от Сърбия през 2008 г.", "date": "2018.01.03", "title": "Четирима депутати осъдени за пускане на сълзотворен газ в парламента на Косово"}
{"url": "https://news.bg/health/nzok-otricha-obvineniyata-che-ne-znae-kolko-i-za-kakvo-plashta.html", "text": "НЗОК отрича обвиненията, че не знае колко и за какво плаща, във връзка с пресконференция на тема \"Кой изнася лекарствата на българския пациент\".Според НЗОК, председателят на Асоциация \"Хипофиза\" Ваня Добрева, и председателят на Центъра за защита правата в здравеопазването д-р Стойчо Кацаров, изказват напълно неверни твърдения, че \"...касата не знае за какво плаща\" и, че \"...броят опаковки по активни протоколи са повече от броя платени опаковки, както и обратното - платени опаковки от здравната каса, срещу които не стоят протоколи\".Във връзка с поискана информация по Закона за достъп до обществена информация от председателя на Асоциация \"Хипофиза\", Националната здравноосигурителна каса - НЗОК е предоставила детайлна информация по месеци на два екселски файла.\"Представената на медиите, присъстващи на пресконференцията, от пациентската организация таблица, представлява некоректно обобщена справка от двата екселски файла, отразяваща сумарен сбор от несравними данни, а именно - данните от протоколите отразяват точните индивидуални дози на всеки пациент и са съответно в конкретната лекарствена форма за този продукт - таблетки или флакони, а заплащането се отчита на база окончателната опаковка\", обяснява НЗОК.Касата дава като пример: \"В таблицата на Асоциация \"Хипофиза\" е отбелязан лекарствен продукт за трансплантирани пациенти Cellcept с код LF 120, като се сравняват 857 423 таблетки, изписани на пациенти по протоколи, със заплатени от НЗОК 6772 опаковки\".Националната здравноосигурителна каса - НЗОК счита, че като коректен партньор на пациентските организации, винаги е откликвала на всички проблеми, поставяни от тях и е търсила начин те да бъдат решени в полза на пациентите.\"Не е редно да се предоставя на обществото непрофесионални и недобронамерени манипулации върху коректно предоставена подробна и достоверна информация от институцията. Остава неприятният привкус от неверни внушения, които водят до подронване на доверието на обществото в НЗОК - единствения платец на здравни услуги за здравноосигурените\", обяснява НЗОК", "date": "2018.01.03", "title": "НЗОК отрича обвиненията, че не знае колко и за какво плаща"}
{"url": "https://news.bg/regions/protest-v-10-grada-sreshtu-stroitelstvoto-v-natsionalen-park-pirin.html", "text": "На 4 януари в София, Пловдив, Варна, Бургас, Русе, Стара Загора, Велико Търново, Дупница, Свищов и Свиленград коалицията от неправителствени организации и граждански групи \"За да остане природа в България\" и граждани ще протестират срещу приетото на 28 декември 2017 г. решение на Министерски съвет за отваряне за строителство на 48% от територията на Национален парк \"Пирин\". Протестното шествие в София започва в 18,30 ч. от паметника на Алеко Константинов на кръстовището на бул. Витоша и бул. Патриарх Евтимий. Исканията на протеста са за отмяна на решението на Министерски съвет от 28 декември 2017 г., \"с което бяха приети промени, разрешаващи строителство в националния парк, и за оставка на министъра на околната среда и водите Нено Димов, който саботира основната функция на екоминистерството - да опазва природните богатства на България\", обясняват организаторите.Във връзка с многократно представяната информация, че ключът на раздора е втори кабинков лифт, \"За да остане природа България\" заявяват, че \"Протестното шествие е срещу отварянето за строителство на 48% от територията на Национален парк \"Пирин\" (много повече от едно трасе за лифт), с което се погазват Законът за защитените територии и европейската директива за природните местообитания\".\"Протестът е срещу подмяната на процеса на обществено обсъждане за промени в плана за управление на Национален парк \"Пирин\" - подадени са хиляди граждански становища срещу строителството в парка, които и досега не са входирани и нямат отговор\", допълват те.\"Протесът се организира както от природозащитници, така и от граждани, които са против корупцията, непрозрачното взимане на решения и държавната подкрепа за бизнеси, които източват в офшорни фирми спечеленото в ущърб на българската природа\", обясняват протестиращите.Решението на Министерски съвет, според организаторите на протестите, отслабва защитата на Пирин като отваря врати за сечи на вековни гори от бяла и черна мура, ела, смърч и бял бор на възраст между 100 и 500 години. Уникалните екосистеми на Пирин и особено вековните гори са дом на мечки, вълци, диви кози, редки видове сови и кълвачи, както и на над 70 ендемични растения, от които над 30 се срещат само там и така Пирин притежава най-голямата концентрация от такива видове в България.\"За да бъдат тези гори това, което са в момента - Ноев ковчег на биологичните видове на Европа, те са се еволюирали хиляди години, без да бъдат увреждани от човешка дейност. Няма как да има компенсаторно залесяване, което би възстановило пораженията от унищожаването на природата на Пирин\", коментират \"За да остане природа в България\".Протестите са в София-18,30 ч. от паметника на Алеко Константинов на кръстовището на бул. Витоша и на бул. Патриарх Евтимий; Пловдив-18,30 ч., площад \"Стефан Стамболов\"; Варна-18,30 ч., пред сградата на Общината; Бургас-18,30 ч., Часовника; Русе-18 ч., Халите; Стара Загора-18 ч., мемориален комплекс \"Бранителите на Стара Загора\"; Велико Търново-17 ч., площад \"Майка България\"; Дупница-17,30 ч., площад \"Свобода\"; Свищов-18,15 ч., пред беседката в градската градина; Свиленград - 17,30 ч., Пощата.", "date": "2018.01.03", "title": "Протест в 10 града срещу строителството в Национален парк Пирин"}
{"url": "https://news.bg/health/zapochna-dogovaryaneto-po-nrd-v-zdraveopazvaneto.html", "text": "Националната здравно осигурителна каса (НЗОК), Българският лекарски съюз (БЛС) и Българският зъболекарски съюз (БЗС) официално започнаха преговорите за сключване на националните рамкови договори за медицински и за дентални дейности за 2018 г. Здравната каса информира, че е постигнато споразумение по начина, сроковете и графика за водене на преговорите. Съгласуван е съставът на преговарящите екипи от страна на НЗОК. Ще се работи по изготвяне на проекти за Наредба за основния пакет, Наредба за профилактичните прегледи и за диспансеризацията, както и за медицинските стандарти.Здравната каса, Лекарският съюз и Зъболекарският съюз се споразумяха и за финансовите параметри за работа в периода от 1 януари до 1 април 2018 г. След този период в действие влизат и новите НРД.Надзорният съвет на НЗОК прие и решение да бъдат извършени здравноосигурителни плащания през януари в размер до 1/12 от средствата, заложени в Закона за бюджета на НЗОК за 2018 г.Решението на Надзорния съвет е в сила докато се приеме месечното разпределение на параметрите по Закона за бюджета на НЗОК за 2018 г. То е планувано този месец.", "date": "2018.01.03", "title": "Започна договарянето по НРД в здравеопазването"}
{"url": "https://news.bg/crime/razbiha-narkolaboratoriya-v-sliven.html", "text": "Полицаи от Сливен разкриха нарколаборатория в града. На 2 януари екип от полицаи се отзовава след получен сигнал за силна музика в жилище в сливенския квартал \"Република\".Униформените открили на мястото петима души - трима мъже на възраст 21, 28 и 33 години, 17-годишно момиче и 24-годишна жена. Всички от Сливен.Единият мъж доброволно предал 3 хартиени пакета с бяло кристалообразно вещество. Оказало се, че веществото реагира на метаамфетамин.При последвала проверка в жилището полицаите намират изградена лаборатория за производство на наркотици.Иззети са прекурсори, предмети и вещества, необходими за производството. Всички са задържаниОбразувано е досъдебно производство и работата по разследването продължава.", "date": "2018.01.03", "title": "Разбиха нарколаборатория в Сливен"}
{"url": "https://news.bg/world/sarbiya-pri-tova-tempo-pregovorite-za-evrochlenstvo-shte-priklyuchat-sled-12-g.html", "text": "При това темпо Сърбия ще затвори преговорните глави за присъединяване към ЕС след 12 г. Това предупреди бившият вицепремиер на страната Сузана Грубешич, която в момента е генерален секретар на Европейското движение в Сърбия, информира B92.Грубешич поясни пред всекидневника Danas, че при тази скорост на Сърбия ще й отнеме 6 г. да отвори всички преговорни глави и 12 г. да ги затвори.До момента са отворени само 12 глави за четири години, две са временно затворени.Следователно е важно да ускорим процеса, така че през 2023 г. да затворим всички глави и да подпишем договора за присъединяване към ЕС, който ще бъде ратифициран от държавите за период от година и половина или две години, добави тя.Грубешич продължи, че всичко това е при положение, че през февруари ЕС излезе със стратегия за разширяване на съюза, като 2025 г. се посочи като годината, в която ще се присъединят Сърбия и Черна гора.Според нея най-голямата пречка е диалогът с Прищина, тъй като според някои сценарии въпросът трябва да бъде разрешен до края на мандата на шефа за външната политика на ЕС Федерика Могерини, който изтича в края на 2019 г.Бившият вицепремиер посочи и друго препятствие - преговорни глави 23 и 24, които се отнасят до правораздаването и основните права - правосъдие, свобода и сигурност.", "date": "2018.01.03", "title": "Сърбия: При това темпо преговорите за еврочленство ще приключат след 12 г. "}
{"url": "https://news.bg/int-politics/v-gartsiya-nabira-sila-kampaniya-v-imeto-na-byurm-da-nyama-makedoniya.html", "text": "Последните събития между Македония и Гърция и оптимизмът в двете страни, че дългогодишният спор за името може да бъде разрешен през 2018 г., са мобилизирали гръцки патриотични организации, съобщават македонски медии.Протести в Северна Гърция, резолюции, петиции, искания за референдум и отхвърляне на всякакво име на Бившата югославска република Македония (БЮРМ), включващо името \"Македония\", са част от действията в рамките на кампанията, наречена \"Македония означава Гърция\".Гръцката федерация на културните асоциации на македонците и асоциации на диаспората са организатори на кампанията, отразена от около 60 медии от северната част на страната.Те вече са създали сайт, изработили са видеоклип, изпратили са резолюции до висши държавни мъже и са обявили среща в град Скидра по-късно днес, а в рамките на месец се предвижда голямо събитие по въпроса в град Солун.Представители на Гръцката федерация на културните асоциации на македонците се срещнаха с президента Прокопис Павлопулос в края на ноември, представяйки резолюция за изключване на термина \"Македония\" от името на БЮРМ и настоявайки за референдум по въпроса.Кампанията също така включва видеоклип, в който се казва, че Македония е неотменима част от елинизма в продължение на 3000 години, подчертавайки, че \"Македония означава Гърция\".Междувременно премиерът на Македония Зоран Заев изрази оптимизъм, че проблемът с името ще бъде разрешен през първите шест месеца на годината.При завръщането му в Скопие след неофициално посещение в Гърция, Заев заяви, че двете съседни страни най-накрая ще намерят решение на спора, който ги разделя в продължение на повече от 25 години, в рамките на следващите 6 месеца.", "date": "2018.01.03", "title": "В Гърция набира сила кампания в името на БЮРМ да няма \"Македония\""}
{"url": "https://news.bg/world/kosovo-se-nadyava-da-poluchi-podkrepa-ot-balgariya-za-chlenstvoto-v-mezhdunarodni-organizatsii.html", "text": "Вицепремиерът и министър на външните работи на Косово Беджет Пацоли написа във \"Фейсбук\", че българското председателство на ЕС е добра новина не само за Косово, но и за Западните Балкани, информира RTK Live.Пацоли подчерта, че се надява България да продължи да подкрепя Косово по евроатлантическия й път и в присъединяването на Косово към международни организации.", "date": "2018.01.03", "title": "Косово се надява да получи подкрепа от България за членството в международни организации"}
{"url": "https://news.bg/politics/8-ministri-glasuvali-protiv-istanbulskata-konventsiya-razkri-simeonov.html", "text": "Осем министри, което е почти половината кабинет, са се обявили срещу ратификацията на Истанбулската конвенция. Това разкри вицепремиерът Валери Симеонов след заседанието на кабинета.Кои са  не каза, но поясни, че срещу нея се обявили нормално сексуално ориентираните.Дали премиерът Бойко Борисов е бил сред тях, Симеонов не забелязал, защото по време на гласуването гледал в друга посока.\"В Министерския съвет се случват и такива работи\", каза Симеонов. До голяма степен той и колегите му, които били против ратификацията на конвенцията, били успокоени с обещание за съпътстващата декларация, в която Народното събрание да уточни българската позиция.По информацията, изпратена от МС сред мерките, които се изпълняват по програмата, описана в конвенцията, са денонощното консултиране и насочване на жертви на домашно насилие. Предвижда се финансиране на проекти за предоставяне на социални услуги за пострадали в малките и отдалечените населени места, поддържане и управление на кризисни центрове и др.Всички услуги ще са от бюджетите на съответните министерства и на проектен принцип, поясняват от МС.", "date": "2018.01.03", "title": "8 министри гласували против Истанбулската конвенция, разкри Симеонов"}
{"url": "https://news.bg/int-politics/germanski-kriminolozi-svarzaha-uvelichenata-prestapnost-s-pritoka-na-migranti.html", "text": "Нарастването на престъпността в Германия през последните години се свързва с приток на мигранти. Това заключение е направено от германски криминолози - автори на проучване, проведено от Министерство на семейството, възрастните граждани, жените и младежките въпроси на Германия, съобщава ДПА, цитирана от ТАСС.Експерти начело с бившия министър на правосъдието на Долна Саксония Кристиан Пфайфър призовават за засилени мерки и превенция на престъпността сред младите мигранти, по-специално за разширяване на възможностите за тяхното участие в езикови курсове, спорт и преминаването на образователно и професионално обучение. Направен е подробен анализ на ситуацията в Долна Саксония, където в периода 2014-2016 г. броят на регистрираните насилствени престъпления се е увеличил с 10,4%, което според криминолозите на 90% е поради притока на бежанци.Според авторите на доклада това не е изненадващо, тъй като по-голямата част от мигрантите са мъже на възраст между 14 и 30 години, а именно тези хора са по-склонни да извършват престъпления. Друга причина за увеличаването на престъпността е поставянето на бежанци от различни държави в препълнени убежища.В 90% от случаите, включващи животозастрашаващи престъпления, заподозрените са търсещи убежище,  жертви или потърпевши са също други мигранти.Един от важните аспекти на проблема е, че бежанците често живеят съвсем сами в Германия. \"Навсякъде отсъствието на жена има отрицателно въздействие\", заяви Пфайфер. Той счита, че е целесъобразно да се съберат бежанците със семействата им.Трябва да се отбележи, че сред мигрантите по-рядко престъпленията са извършени от сирийци, афганистанци и иракчани, по-често от граждани на северноафрикански страни като Мароко, Алжир и Тунис.Криминолозите отбелязват, че по всяка вероятност това се дължи на факта, че последните имат много по-малък шанс да останат в Германия. Ето защо авторите на доклада призовават за укрепване на мерките за подкрепа за изселване на мигранти в родните им страни и за по-тясно сътрудничество с младите хора.", "date": "2018.01.03", "title": "Германски криминолози свързаха увеличената престъпност с притока на мигранти"}
{"url": "https://news.bg/crime/maskiran-se-opita-da-obere-minimarket-vav-vidin.html", "text": "Маскиран се опитал да обере минимаркет във видинския квартал \"Крум Бъчваров\", съобщи МВР - Видин. Инцидентът е станал към 22:00 часа.Мъжът с маска на главата, е държал пистолет, без да го насочва към служителката и да отправя заплахи. След като служителката заплашила, че ще извика полиция, маскираният напуснал магазина.Това е втори случай за въоръжен грабеж във Видин в рамките на три дни. На 31 декември около 5.00 часа двама неизвестни с маски на главите влезли в бензиностанция, намираща се на изхода на Видин.Единият от тях е заплашил с пистолет служителката, след което са взели пари в евро и лева на обща стойност 1495 лева, 6 броя седмични винетни стикери и 96 броя лотарийни билети на обща стойност 398 лева.", "date": "2018.01.03", "title": "Маскиран се опита да обере минимаркет във Видин"}
{"url": "https://news.bg/world/mladite-v-arabskiya-svyat-optimisti-vapreki-krizite.html", "text": "Арабският свят може и да преминава през икономическо и социално сътресение, но младите в Близкия изток и Северна Африка гледат към бъдещето с увереност. Това показва проучване на германската Фондация \"Фридрих Еберт\", цитирано от ДПА.Изследването, озаглавено \"Между несигурността и увереността\", е установило, че 65% от младите араби са оптимисти, въпреки че са изправени пред липса на икономически възможности, изключване от политическия процес и общо усещане за несигурност.Също става ясно, че младите хора отделят повече внимание на семейството и религията в сравнение с политически проблеми. Това е факт с голямо значение, тъй като около 30% от населението в арабския свят е на възраст между 15 и 29 години.Почти 10% от анкетираните искат да напуснат страната си. Запитани за ценностите си, повечето отговарят, че на първо място е семейството, а след това религията.В проучването, проведено през 2016-2017 г., са участвали почти 9 000 души от 8 държави в региона.", "date": "2018.01.03", "title": "Младите в арабския свят оптимисти въпреки кризите"}
{"url": "https://news.bg/society/pirin-bez-hoteli-bez-restoranti-samo-sportni-saorazheniya-v-2-6-ot-planinata.html", "text": "\"Уточнявам, промяната в Плана за управление на Национален парк \"Пирин\" върху 48% от парка - в 45% се допуска единствено и само водохващания за питейни нужди, в 2% от парка над Банско и 0.6% от парка над Добринище се позволява изграждането на спортна инфраструктура.\" Това заяви министърът на околната среда и водите Нено Димов по време на , на която екоминистърът отговаряше на въпросите на граждани. Лайфстрийм връзката с Димов се излъчваше на \"Фейсбук\" страницата на МОСВ.Димов подчерта поне десет пъти, че става въпрос за строителство само на спортни съоръжения. По думите му такива спортни съоръжения са лифт, влек и ски писти. Екоминистърът беше категоричен - строеж на хотели, ресторанти и други съоръжения няма да има, това е абсолютно забранено. Единственото строителство ще бъде на спортна инфраструктура, като ще има и компесаторни мерки. Такива компесаторни мерки се обсъждат, след като вече има инвестиционно предложение и стане ясно какво ще се сече, за да се изградят съоръженията.\"Изменението на плана дава възможност за инвестиции само в тези 2.6% и само за спортни съоръжения. Тези инвестиционни намерения трябва да минат всички оценки - през екологична оценка, оценка за съответствието, оценка за въздействието върху околната среда и после обществено обсъждане. При тези оценки ще се видят и необходимите компесаторни механизми - къде ще се строи, как ще се строи.\"На въпрос дали съществуват вратички в закона, които ще позволяват да се секат вековни гори и да се строят хотели и сгради Димов заяви, че такива вратички няма. \"Вековните гори са елемент на оценката\", посочи Димов и уточни, че в района, в който се развива ски зоната, може би има няколко вековни дървета, но не става въпрос за цели гори. По думите му когато постъпи инвестиционно предложение, ще се направят необходимите оценки, на които ще стане ясно дали трасето минава през такова вековно дърво или не. Тогава ще се установи дали е наложително проектът на трасето да се измести с \"2 метра вляво или 2 метра вдясно, за да се защити дървото\". За сега няма яснота къде ще минава трасето, защото няма постъпило инвестиционно предложение за изграждането на втори лифт.На въпрос защо не е направено обществено обсъждане преди да се приемат промените в Плана за управление на Природен парк \"Пирин\", Димов посочи, че обществени обсъждания е имало, те са били няколко през последните 5 години - както в София, така в Банско.По думите на Димов на концесионера на ски зона Банско са правени множество проверки от прокуратурата и от Дирекцията за национален строителен контрол, които проверки не са установили нарушения.На въпроса защо при хубавите условия у нас, България всъщност няма развита ски инфраструктура, Димов отговори, че преди години ски спортът е бил много по-разпространен у нас. Той посочи като пример Витоша. По думите на екоминистъра България трябва да реши дали иска да стане ски дестинация, нещо което било и заложено в управленската програма на ГЕРБ и ОП. Според Димов ако България стане ски дестинация, това ще доведе до много повече блага освен икономическите - децата ще спортуват повече и ще дишат чист въздух, вместо да седят непрекъснато пред компютрите.Димов обясни и че е провел среща с кмета на Банско и общински съветници от общината, които са обяснили, че са много доволни от решението да се изгради нова туристическа кабинкова линия в ски зона Банско.На въпрос защо съществуващите съоръжения не работят през лятото, при положение, че зимния сезон е едва 25% от годината, Димов посочи, че би било хубаво да има работещ лифт, който да превозва туристи целогодишно, но това зависи от икономическа оценка - ако няма хора, които да бъдат превозвани, няма смисъл да работи лифт.Димов заключи и подчерта за пореден път през последните седмици, че лифтът е най-екологично чистият транспорт. Екоминистърът посочи и че ще се обсъдят възможностите да се забрани изцяло качването на коли в планината, освен тези, които обслужват съоръженията. ", "date": "2018.01.03", "title": "Пирин - без хотели, без ресторанти, само спортни съоръжения в 2.6% от планината"}
{"url": "https://news.bg/int-politics/turtsiya-obvini-tramp-i-netanyahu-che-podkrepyat-protestite-v-iran.html", "text": "Израелският премиер Бенямин Нетаняху и американският президент Доналд Тръмп подкрепят антиправителствените протести в Иран. Това обвинение отправи външният министър на Турция, цитиран от \"Ройтерс\".Мевлют Чавушоглу също така е цитиран да казва, че Турция е против чуждестранните намеси в Иран, добавяйки, че иранските власти трябва да избягват двойните стандарти.Той допълни, че Турция не е дала никакви гаранции на САЩ за разрешаване на продължилия с месеци спор, който доведе до спиране на визовите услуги между двете страни. Чавушоглу ще се срещне с германския си колега Зигмар Габриел в събота.Турските власти обявиха, че по-рано днес президентът на Иран Хасан Рохани е казал на турския си колега Реджеп Тайип Ердоган, че се надява протестите, които засегнаха Иран, \"ще приключат до няколко дни\".Представители от канцеларията на Ердоган посочиха, че двамата държавни ръководители са имали телефонен разговор по-рано днес, по време на който Ердоган е подчертал важността от стабилност и спокойствие.Ердоган също така потвърдил, че Турция подкрепя изявлението на Рохани, в което одобрява правото на протести на иранците, но ги призовава да не нарушават законите. От канцеларията на Ердоган заявиха, че Рохани е благодарил на Ердоган и му е казал, че се надява, че протестите ще приключат \"до няколко дни\".Турция и Иран се сближиха, след като работят заедно, за да се опитат да сложат край на конфликта в Сирия. Рохани се срещна с Ердоган в Истанбул през миналия месец в кулоарите на срещата на върха на Организацията за ислямско сътрудничество, изразявайки категорична опозиция срещу решението на американската администрация да признае Йерусалим за столица на Израел.", "date": "2018.01.03", "title": "Турция обвини Тръмп и Нетаняху, че подкрепят протестите в Иран"}
{"url": "https://news.bg/crime/pravitelstvoto-dava-dopalnitelna-plosht-v-tri-grada.html", "text": "Правителството реши да даде допълнителни помещения на областна служба \"Изпълнение на наказанията\" в Благоевград. Кабинетът предостави на Министерството на правосъдието безвъзмездно право на управление върху част от имот - публична държавна собственост, за нуждите на областната служба в Благоевград.Така благоевградската \"Изпълнение на наказанията\" получава два етажа от административна сграда на ул. \"Свобода\" №1 в града, които са с отпаднала необходимост за ДФ \"Земеделие\".Това ще осигури подходящи работни помещения за нуждите на служителите от сектор \"Пробация\", както и за изграждането на архив. Предвижда се изграждането и на нов арест с подобрени битови условия за арестантите и за работата на служителите от сектор \"Арести\".На Българския институт по метрология пък Правителството предостави помещения в административната сграда на бул. \"Цар Симеон Велики\" №108 в Стара Загора, необходими за осъществяване на дейността на ведомството. До момента помещенията са били в управление на областния управител.Кърджалийската Професионалната гимназия по облекло и дизайн получава безвъзмездно правото на управление и върху терена, в който са разположени ползваните от гимназията училищни сгради.С това решение на Министерски съвет се дава възможност за благоустрояване на района и изграждане на спортни съоръжения, които да бъдат финансирани по оперативни програми. И този имот досега имотът е бил в управление на областния управител.", "date": "2018.01.03", "title": "Правителството дава допълнителна площ в три града"}
{"url": "https://news.bg/world/protestirashtite-v-iran-zasluzhavat-uvazhenie-obyavi-berlin.html", "text": "Германия обяви, че следи развитието на ситуацията в Иран с тревога, но подчерта, че протестиращите срещу икономическите проблеми на страната заслужават уважение, информира \"Ройтерс\".\"\", каза говорител на германското правителство.Представителят призова иранските власти да инициират диалог с протестиращите и да отговарят пропорционално на демонстрантите, които са замесени в насилие.Говорителят добави, че Германия е разтревожена от информацията за загинали по време на шестдневните протести.Вчера ЕС призова Иран да се въздържа от упражняване на насилие над демонстрантите и осъди като \"неприемливи\" повече от 20 смъртни случая на протестите.", "date": "2018.01.03", "title": "Протестиращите в Иран заслужават уважение, обяви Берлин"}
{"url": "https://news.bg/politics/petkova-dimov-i-porozhanov-da-reshat-badeshteto-sled-referenduma-v-general-toshevo.html", "text": "Екоминистър Нено Димов, енергийният му колега Теменужка Петкова и земеделският министър Румен Порожанов да намерят решение за добива на газ, за който имаше . Това разпореди премиерът Бойко Борисов при среща с кмета на Генерал Тошево Валентин Димитров, съобщиха от МС.Двамата обсъдиха резултатите от общественото допитване по въпроса за добив на природен газ.Припомняме, над 90% от участвалите в референдума са били против добива на газ там. Въпросът на местния референдум беше: \"Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?\"От Министерство на енергетиката увериха, че основен приоритет за настоящето правителство е опазване здравето на хората.Жителите на региона са обезпокоени от инвеститорски намерения за добив на природен газ, който ще е опасен за живота и здравето на хората и ще застраши земеделския бизнес в Добруджа.Пред министрите Петкова, Димов и Порожанов представителите на инициативния комитет и на зърнопроизводителите са посочили нови факти и обстоятелства, свързани с наличието на рискове за околната среда и здравето на хората. Предстои тези факти да бъдат проверени.Министър Петкова е уверила, че съгласно Закона за подземните богатства, Министерството на енергетиката няма да предприеме никакви действия по издаване на търговско открие за добивни дейности в блок \"Добрич\" преди получаване на становище по Оценка на въздействие върху околната среда от Министерството на околната среда и водите. Към момента МОСВ очаква становища от още осем компетентни институции за изясняване на поставени по време на обществените обсъждания въпроси, преди да се пристъпи към разглеждане на ОВОС от експертен съвет на Регионалната инспекция по околна среда и води.", "date": "2018.01.03", "title": "Петкова, Димов и Порожанов да решат бъдещето след референдума в Генерал Тошево"}
{"url": "https://news.bg/int-politics/v-nyu-jork-instalirat-1500-barieri-za-sigurnost-protiv-ataki-s-koli.html", "text": "Кметът на Ню Йорк обяви планове, за инсталиране на 1500 стоманени бариери за предотвратяване на атаки на автомобили, съобщава БиБиСи.Бил де Бласио коментира, че защитните бариери са част от инвестиция в инфраструктура за сигурност в размер на 50 млн. долара. Тези действия са заради две атаки с превозни средства през 2017 г., които убиха общо девет души.Новите постоянни бариери ще заменят временните бетонни блокове, въведени след инцидентите. \"Искам да ви кажа, че това са най-страхливите атаки - , това е отвратително\", обясни де Бласио на пресконференция на Таймс Скуеър, близо до мястото на едната от атаките.\"Но ние знаем, че има хора, които искат да ни навредят и ние ще се предпазим от това\", коментира кметът на Ню Йорк. На 31 октомври 2017 г.,  , убивайки осем души и ранявайки 11.През май друг шофьор се вряза с автомобила си на тротоар на Таймс Скуеър, убивайки 18-годишен и ранявайки още 20 души. През последните няколко месеца след атентатите в града и други такива по света, са инсталирани временни бетонни блокове.\"Това беше необходимо, за да бъдат незабавно осигурени тези области в светлината на тези нови тенденции, които виждаме. Но ние знаем, че се нуждаем от дългосрочни решения, имаме нужда от постоянни бариери\", коментира Бил де Бласио.", "date": "2018.01.03", "title": "В Ню Йорк инсталират 1500 бариери за сигурност против атаки с коли"}
{"url": "https://news.bg/society/plashtaneto-na-pensiite-zapochva-na-8-yanuari.html", "text": "Изплащането на пенсиите през първия месец на новата 2018 г. започва на 8 януари. От Националния осигурителен институт ще изплащат пенсиите от 8 януари - понеделник, а плащанията ще приключат на 22 януари -отново понеделник.От НОИ съобщават, че лицата, върху чиито пенсии са наложени запори по реда на чл. 446 от Гражданско-процесуалния кодекс, ще имат промяна в размера на удръжката, продиктувана от определения нов размер на минималната работна заплата за страната, който от 1 януари 2018 г. е 510 лв.Тези лица ще получат пенсиите си след 8 януари 2018 г. в зависимост от начина на изплащането им - с пенсионен запис, ако се изплащат чрез пощенска станция, или с превод по личната сметка, ако се изплащат чрез банка.", "date": "2018.01.03", "title": "Плащането на пенсиите започва на 8 януари"}
{"url": "https://news.bg/crime/25-godishen-shofyor-v-plovdiv-si-izkara-gneva-na-avtobus.html", "text": "25-годишен мъж е проявил агресия на пътя в Пловдив, след като автобус му отнема предимството.Според подаден сигнал в Областната дирекция на МВР в Пловдив шофьор е нанесъл удар с ръка спрямо междуградски автобус, при което е счупил стъкло на вратата на рейса. Това е станало на улица \"Васил Левски\" в областния град.Полицаите, които отишли на мястото на инцидента, са установили самоличността на извършителя - той е на 25 години от Пловдив.По случая е образувано бързо досъдебно производство за проявена агресия на пътя.", "date": "2018.01.03", "title": "25-годишен шофьор в Пловдив си изкара гнева на автобус"}
{"url": "https://news.bg/world/germantsite-imat-poveche-doverie-na-politsiyata-i-lekarite-ot-bankerite-i-kompaniite.html", "text": "Ново проучване хвърля светлина върху нивата на доверие на германците към неполитически институции. Много германци имат доверие на полицията и лекарите, но не се доверяват на банкерите, компаниите и на исляма.Това показва социологическото проучване \"2017 RTL/n-tv-Trendbarometer\", проведено от агенция \"Форса\" за RTL. В сондажа са участвали 2 300 респонденти, които са попитани за доверието към 26 неполитически институции.Доверието на германците е най-високо към полицията (83%), университетите (80%), лекарите (78%) и работодателите на участвалите в анкетата (75%).На дъното са корпорациите (27%), застрахователните компании (17%), ислямът (9%), мениджърите (6%) и PR компаниите (5%).Германците са изгубили значително доверие (16% надолу спрямо 2016 г.) към исляма след поредицата терористични атаки.Гражданите в източната част на Германия имат ниско ниво на доверие към медиите, включително радиото (41%), пресата (27%) и телевизията (16%).Само към три институции германците от Източна Германия имат повече доверие в сравнение с германците от западната част на страната: лекарите, Централният съвет на евреите в Германия и Централният съвет на мюсюлманите в Германия.", "date": "2018.01.03", "title": "Германците имат повече доверие на полицията и лекарите от банкерите и компаниите"}
{"url": "https://news.bg/int-politics/izrael-plashta-na-migrantite-ot-afrika-da-si-hodyat-plashi-gi-sas-zatvor.html", "text": "Израел обяви, че ще плати на хиляди африкански мигранти, живеещи нелегално в страната, да напуснат, заплашвайки ги със затвор, ако бъдат заловени след края на март, съобщава \"Ройтерс\".Премиерът Бенямин Нетаняху заяви публично по време на заседание на правителството, на което се е обсъждал въпроса с плащането на мигрантите, че граничната ограда, която Израел завърши през 2013 г. по границата си с Египет, ефективно е спряла потока от \"нелегални нарушители\" от Африка, след като около 60 хил. са преминали границата в пустинята.Огромното мнозинство е дошло от Еритрея и Судан, като мнозина са обявили, че са избягали от война и преследване, както и от икономически затруднения, но Израел ги третира като икономически имигранти.Планът, който стартира тази седмица, предлага на африканските имигранти по 3 500 долара от израелското правителство и безплатен самолетен билет, за да се върнат вкъщи или да отидат в \"трети страни\", които правозащитни организации посочват, че са Руанда и Уганда.\"Депортирахме около 20 хил. души и сега задачата е да отпратим и останалите\", изтъкнал Нетаняху.Според служител от имиграционната служба на Израел, пожелал анонимност, около 38 хил. имигранти живеят нелегално в Израел, а около 1 420 мигранти се намират в центрове за задържане.Някои от тях живеят от години в Израел и се препитават с нископлатена работа, която мнозинството от израелците избягват. Израел е предоставил убежище на по-малко от един процент от онези, които са кандидатствали за такова.Нетаняху нарече имигрантите заплаха за социалната тъкан на Израел и еврейството, а един от министрите ги нарекъл \"рак\".Теклит Майкъл, 29-годишен имигрант от Еритрея, живеещ в Тел Авив, заяви в отговор на израелския план, че плащането на пари на други правителства, за да приемат африканци, е сродно с \"трафика на хора и контрабандата\".", "date": "2018.01.03", "title": "Израел плаща на мигрантите от Африка да си ходят, плаши ги със затвор"}
{"url": "https://news.bg/regions/stolichani-shte-badat-informirani-za-promenite-v-dvizhenieto-pokray-evropredsedatelstvoto.html", "text": "Столичани ще бъдат информирани навреме за всички промени в движението, които се налагат от . Това ще става по всички канали за комуникация. Това заяви пред БНР заместник-кметът по транспорта в Столична община Евгени Крусев.Според Крусев информацията ще се разпространява навременно на хората. Това ще става чрез социалните мрежи, чрез интернет страницата на Столична община, на страницата на Центъра за градска мобилност и други. Съобщенията ще достигат и до електронните и печатните медии, \"по абсолютни всички начини\", допълни Крусев.Това се предвижда, за да може хората да разполагат с ограниченията за движение предварително и съответно да плануват или да променят графиците си в съответствие с плановете на Столична община, ако това е необходимо.", "date": "2018.01.03", "title": "Столичани ще бъдат информирани за промените в движението покрай европредседателството"}
{"url": "https://news.bg/world/nad-40-migranti-zadarzhani-na-tursko-balgarskata-granitsa.html", "text": "42 нелегални имигранти и бежанци са заловени в близост до турско-българската граница, съобщи представител на силовото ведомство на Турция, цитиран от \"Дейли сабах\".Мигрантите, предимно афганистанци, иракчани, сирийци и пакистанци, са планирали да пътуват до Европа. Те са задържани в северозападния вилает Лозенград.Мигрантите са отведени в провинциален мигрантски център, както и двама, които се смята, че са организирали незаконното пресичане на границата.", "date": "2018.01.03", "title": "Над 40 мигранти задържани на турско-българската граница"}
{"url": "https://news.bg/economics/do-13-may-rabotim-za-darzhavata.html", "text": "13 май е денят, в който спираме да работим за държавата и започваме да работим за себе си. Датата е символична. Тя показва кога държавната хазна ще се попълни, ако всичко изработено бъде незабавно изземвано. Това е Денят на данъчна свобода, а по-света е известна като Tax Freedom Day, припомнят от Института за пазарна икономика.Първите над 132 дни работим само за да си платим всички данъци към държавата.През настоящата 2018 г. българите ще изработват средно по около 289 млн. лв. за един календарен ден.Консолидираните приходи в бюджета се очаква да бъдат 38,2 млрд. лева. Това означава, че през текущата година ще са необходими малко над 132 дни, за да се попълни хазната и да се подсигурят публичните харчове.Припомняме, консолидираните приходи включват всички публични приходи за 2018 г., в т.ч. приходите по държавния бюджет, бюджетите на ДОО и НЗОК, както и приходите в общинските бюджети.В дните, които работим за попълване на хазната, живеещите в Българите ще получат помощ от европейските данъкоплатци, които ще ги \"отменят\" за малко над 8 дни работа към държавата. Това са заложените в бюджета близо 2,4 млрд. лв. помощи от ЕС.Местните данъкоплатци ще работим до 4-ти май за държавата, а в дните до 13-ти май ще бъдем отменени от европейските данъкоплатци, отчитат икономистите.За по-прецизни сметки освен изчислените 132 дни, следва да имаме наум и планираните 4 дни за отработване, които отразяват заложения дефицит от 1,1 млрд. лв. по консолидираната фискална програма.В последните години в държавния бюджет се залага дефицит. Това означава, че държавата планира да харчи повече, отколкото събира като приходи.През последните две години обаче (2016 и 2017 г.) този дефицит не се реализира и бюджетите имаха излишък. Ако и тази година стане така, може и да няма дни за отработване;От разчетените 132 дни за попълване на хазната най-много - 34 дни, са за попълване на приходите от ДДС. За доходите от акцизи ще са нужни близо 18 дни. За осигуровките ще ни е нужен малко над месец - 23 дни за социално осигуряване и 9 дни за здравно. Приходите от подоходните данъци (данъкът върху общия доход за работници - б.р.) ще попълним за близо 12 дни, а тези от корпоративни данъци - за малко над 8 дни.Други почти 8 дни ще работим, само за да платим държавните и общински такси.Тенденцията от последните години е Денят на данъчната свобода да идва все по-късно. Това означава, че реално данъчната тежест в страната нараства. През 2018 г. имаме конкретни мерки за повишаване на осигурителната тежест (покачване на осигурителната вноска за пенсия и на минималните осигурителни прагове), както и повишен акциз върху цигарите. Тези мерки са на стойност около 450 млн. лв., тоест това е цената на по-високите данъци през 2018 г., която ще покрият данъкоплатците. За съжаление през последните 10 години, след въвеждането на плоския данък от 2008 г., нямаме примери за намаление на данъчната тежест у нас.Тази сметката разпределя тежестта дори и за деца, пенсионери, но само работещите понасят в най-голяма степен тежестта на хазната. За работещите българи данъчната тежест е близо 50%. За тях Денят на данъчна свобода идва чак в края на юни.В изчислението на ИПИ е използвана прогнозата на Министерството на финансите за БВП на страната за 2018 г. и е разпределено равномерно за всички 365 дни от годината.", "date": "2018.01.03", "title": "До 13 май работим за държавата"}
{"url": "https://news.bg/world/norvegiya-sprya-iznosa-na-orazhie-i-munitsii-za-oae.html", "text": "Норвегия спря износа на оръжие и муниции за Обединените арабски емирства, тъй като могат да бъдат използвани във войната в Йемен, съобщи външното министерство на скандинавската страна, цитирано от Ройтерс.ОАЕ е част от водената от Саудитска Арабия коалиция, формирана през 2015 г. да се бори с подкрепяните от Иран хуси, които контролират голяма част от Северен Йемен и столицата Сана.По време на войната са загинали 10 000 души, а повече от 3 милиона са разселени.Въпреки че до момента няма доказателства произведени в Норвегия муниции да са били използвани в Йемен, има все по-голям риск да бъдат използвани от ОАЕ, допълва норвежкото ведомство.Съществуващите разрешителни за износ са временно отменени и няма да се издават нови лицензи при настоящите обстоятелства, пояснява министерството.През 2016 г. Норвегия е изнесла оръжие и муниции за ОАЕ в размер на 79 милиона норвежки крони (9,7 милиона долара) в сравнение с 41 милиона крони през 2015 г., показва националната статистика.", "date": "2018.01.03", "title": "Норвегия спря износа на оръжие и муниции за ОАЕ"}
{"url": "https://news.bg/int-politics/razuznavaneto-na-iran-deystva-v-zapadniya-bryag-razkri-izrael.html", "text": "Службата за вътрешна сигурност на Израел Шин Бет обяви, че е разкрила, че разузнаването на Иран работи в Западния бряг, съобщават израелски медии.Според Шин Бет служител на иранското разузнаване, който живее в Южна Африка, е вербувал необходимите хора и е финансирал операцията в Западния бряг.Шин Бет, със съдействието на израелската армия, са арестували главния таен ирански агент, 29-годишния студент по компютърни технологии Мохамед Махармех в района на Хеброн. Според Шин Бет той е бил вербуван от иранското разузнаване през 2015 г. от роднина, Башар Махармех, който е живял в Южна Африка през последните няколко години.След разследването на Шин Бет е станало ясно, че иранското разузнаване е използвало Южна Африка като значима база за откриване, набиране и работа в Израел и Западния бряг.\"Шин Бет и въоръжените сили разкриха и осуетиха в Западния бряг терористична мрежа, управлявана под егидата на иранското разузнаване\", изтъкна израелският премиер Бенямин Нетаняху.\"Това не е за пръв път. Те се опитват по различни начини там и на други места да удрят Държавата Израел. Радвам се, че Шин Бет и нашите служби за сигурност са успели да осуетят тези опити\", продължи Нетаняху.\"Искам да подчертая, че Иран използва тероризъм срещу Израел не само като подпомага терористични групировки като \"Хамас\" и \"Ислямски джихад\", но също и чрез опити за организиране на терористични атаки на територията на Израел\", подчерта премиерът на Израел.", "date": "2018.01.03", "title": "Разузнаването на Иран действа в Западния бряг, разкри Израел"}
{"url": "https://news.bg/crime/sadyat-blagoevgradchanin-za-bludstvo-s-maloletna.html", "text": "Обвиняем за блудствени действия с малолетно момиче в Благоевград предаден на съд. Районна прокуратура - Благоевград внесе за разглеждане в съда обвинителен акт срещу П.К. за извършено от него престъпление.В продължение на няколко месеца, през периода от юни до септември 2016 г., обвиняемият К. извършвал действия с цел да възбуди и удовлетвори полово желание без съвкупление по отношение на малолетно момиче, ненавършило 14-годишна възраст.Блудствата ставали на поляна, в района на ж.п. линиите в кв. Грамада в Благоевград, като П.К. използвал безпомощното състояние на момичето, поради ниската й възраст и умствена изостаналост.Предстои насрочване на делото от съда.", "date": "2018.01.03", "title": "Съдят благоевградчанин за блудство с малолетна "}
{"url": "https://news.bg/world/demokraticheskata-partiya-na-sasht-zaplashva-mnozinstvoto-na-republikantsite-v-senata.html", "text": "Демократическата партия намали мнозинството на републиканците в Сената на САЩ. Днес двама демократи ще положат клетва в горната камара на Конгреса, съобщава АП.Републиканците ще държат 51 места в Сената, а демократите - 49.Агенцията отбелязва, че сегашното разпределение на сенатските места ще усложни усилията на лидера на мнозинството Мич Макконъл да прокара законодателния дневен ред на Белия дом преди частичните избори през ноември 2018 г.Дъг Джоунс, първа победа на демократите в щата Алабама за последните 25 г., е един от новоизбраните сенатори, които днес ще положат клетва в горната камара. Другият, който ще положи клетва, е вицегубернаторът на Минесота Тина Смит, която заменя Ал Франкен - демократ, който подаде оставка заради отправени срещу него обвинения в сексуално посегателство. Смит планира да участва на частичните избори през ноември, тъй като мандатът на Франкен изтича.63-годишният Джонсън, който ще представлява един от най-консервативните щати в страната, подчерта, че ще работи и с двете партии. Изборите в Алабама се проведоха, след като Джеф Сешънс се оттегли от Сената, за да поеме правосъдното министерство.59-годишната Смит е либерален демократ, който поддържа връзки с бизнеса в Минесота.", "date": "2018.01.03", "title": "Демократическата партия на САЩ заплашва мнозинството на републиканците в Сената "}
{"url": "https://news.bg/regions/66-godishen-mazh-zagina-na-patya-varna-byala.html", "text": "Мъж почина при катастрофа на пътя от Варна за Бяла. Инцидентът е станал около 10:20 часа, на пътя от Варна за Бяла, на около 10 км преди Бяла, съобщиха от МВР.66-годишният водач на \"Мазда\" е загубил контрол над колата, тя е излязла от платното и се блъснала в крайпътно дърво. Мъжът, който е от Бяла, е загинал.Изясняват се причините и обстоятелствата, довели до възникването на инцидента, както и причините за смъртта на 66-годишния водач.", "date": "2018.01.03", "title": "66-годишен мъж загина на пътя Варна-Бяла"}
{"url": "https://news.bg/finance/zaporiraha-smetkite-na-obshtina-balchik-zaradi-bokluka.html", "text": "Община Балчик е със запорирани банкови сметки. Запорът е бил наложен заради задължения на общината към община Добрич, съобщи БНР.Натрупаните задължения са за това, че община Балчик е използвала регионалното депо за отпадъци в село Стожер. Стана ясно и че освен община Балчик длъжници са и общините Каварна и Шабла.Задълженията на трите общини за използването на регионалното депо за отпадъци в село Стожер възлизат на над 800 хиляди лева.Според кмета на община Балчик Николай Ангелов задълженията на община Каварна възлизат на 386 хил. лв., а на община Шабла - 42 хил. лв. Останалите задължения са на община Балчик - около 370 хиляди лв.По думите на Ангелов Балчик няма да изплаща задълженията на други общини. Той вече е поискал от община Добрич да се сключи споразумение за разсрочено плащане за период от 5 месеца. Съгласие от общината в Добрич обаче няма. От там са пуснали контрапредложение на Балчик - през настоящия месец януари да бъдат изплатени 60% от дълга, а останалата сума - през следващите два месеца.Предстои община Балчик да вземе решение по въпроса.", "date": "2018.01.03", "title": "Запорираха сметките на община Балчик заради боклука"}
{"url": "https://news.bg/crime/zadarzhaha-nad-2-mln-banderoli-v-taynitsi-na-kamion-na-kapitan-andreevo.html", "text": "2 190 000 броя акцизни бандероли за тютюневи изделия с надписи на Република Беларус иззеха митническите и гранични служители на ГКПП Капитан Андреево.Акцизните бандероли са открити при митническа проверка в тайници на камион с чуждестранна регистрация, управляван от молдовски гражданин. Товарният автомобил с влекач е пристигнал на Митнически пункт Капитан Андреево на трасе \"Входящи товарни автомобили\" на 22 декември 2017 г. със стоки от Турция за Латвия през България.Пред българските митнически служители шофьорът е заявил, че не пренася други стоки, валута или лични вещи, освен декларирания товар. При извършената митническа проверка на камиона със специализирана рентгенова апаратура, митническите служители установяват подозрителна плътност и съдържание в две зони на ремаркето.При последвалата физическа проверка, митническите служители откриват в тези зони специално изградени тайници, които представляват двойно дъно на два шкафа за инструменти. В тайниците са открити общо 73 пакета, обвити с кафява хартия и съдържащи по-малки пакети с общо 2 190 000 броя акцизни бандероли за тютюневи изделия с надписи на Република Беларус.Акцизните бандероли са иззети с протокол. Срещу шофьора на камиона-молдовски гражданин с инициали V.S. е съставен акт за нарушение на Закона за митниците. Товарният автомобил е задържан като средство, послужило за укриване и превозване на акцизните бандероли през държавната граница на страната без знанието и разрешението на митническите органи. Работата по случая продължава.", "date": "2018.01.03", "title": "Задържаха над 2 млн. бандероли в тайници на камион на Капитан Андреево"}
{"url": "https://news.bg/crime/hvanaha-turchin-opital-da-premina-nezakonno-balgaro-srabskata-granitsa.html", "text": "Турски гражданин задържан за незаконно преминаване на българо-сръбската граница. По искане на Районна прокуратура - Сливница съдът е определил мярка за неотклонение \"задържане под стража\" спрямо Г.Б., гражданин на Турция, привлечен в качеството на обвиняем за извършено от него престъпление.Около 17 ч. на 22 декември 2017 г., на ГКПП-Калотина, на трасе \"Изход\", Г.Б. направил опит незаконно да излезе през границата на страната от България в Сърбия. Чужденецът се намирал в автобус с италиански регистрационен номер. Деянието му останало недовършено поради намеса на граничните власти.По случая е било образувано досъдебно производство, наблюдавано от РП-Сливница. Разследването продължава.", "date": "2018.01.03", "title": "Хванаха турчин, опитал да премина незаконно българо-сръбската граница"}
{"url": "https://news.bg/world/rohani-uveril-erdogan-che-protestite-priklyuchvat-do-nyakolko-dni.html", "text": "Президентът на Турция Реджеп Ердоган проведе телефонен разговор с иранския си колега Хасан Рохани. Ердоган е подчертал, че е важно за Турция да има стабилност и спокойствие в Иран.Това съобщиха източници от турското президентство, цитирани от \"Дейли сабах\".Ердоган е казал пред Рохани, че подкрепя позицията на иранския лидер, който предупреди гражданите на Ислямската република да не нарушават законите, но в същото време имат право на протест.Рохани от своя страна благодарил на Ердоган и изразил надежда протестите да приключат до няколко дни.В същото време турският външен министър Мевлют Чавушоглу заяви, че е против чуждестранна намеса в делата на Иран.Днес се провеждат проправителствени демонстрации в Иран в отговор на антиправителствените протести, при които загинаха повече от 20 души.", "date": "2018.01.03", "title": "Рохани уверил Ердоган, че протестите приключват до няколко дни"}
{"url": "https://news.bg/politics/ban-poluchava-oshte-15-mln-leva.html", "text": "Министерският съвет отпусна 15 милиона лева от централния бюджет на Българската академия на науките (БАН), съобщи министърът на образованието Красимир Вълчев. Част от парите ще отидат за младите учени.Председателят на БАН  смята, че ще се подобрят научните изследвания в България като цяло. От БАН високо оценяват диалога с премиера Бойко Борисов. Субсидията ще се разпределя на база постигнати резултати през годината. Тази сума била изключително важна в този момент, допълни академик Ревалски.15-те млн. лева са включени в  между Министерския съвет и Българската академия на науките, уточниха от Министерския съвет.Двете страни се договарят да работят съвместно за по-силно обвързване на научната дейност и финансирането на БАН с конкретни задачи. Задачите могат да са секторни или институционални. МС и БАН започват обсъждане на принципите за финансиране на Академията.Предоставената сума за БАН е от планираните в централния бюджет средства за наука. Те ще бъдат разпределени между звената на БАН въз основа на резултатите и оценката за научната дейност.На Министерството на образованието и науката се възлага да изработи в сътрудничество с представители на  механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища.От Министерството на образованието и науката заедно с останалите министерства и научната общност ще изготвят и предложат на МС проекти на национални научни програми за финансиране на научни дейности с потенциално висока обществена възвращаемост.С отделно постановление Министерският съвет отпусна предвидения в одобреното споразумение допълнителен трансфер за БАН за 2018 г. в размер на 15 млн. лева, поясняват от МС.", "date": "2018.01.03", "title": "БАН получава още 15 млн. лева"}
{"url": "https://news.bg/politics/ms-izprashta-istanbulskata-konventsiya-v-narodnoto-sabranie.html", "text": "Истанбулската конвенция няма да доведе до разрешаване на еднополовите бракове у нас, тя не признава и третия пол. Това стана ясно от брифинга на външния министър Екатерина Захариева в Министерски съвет след редовното заседание днес.Припомняме, вчера стана ясно, че  е включено разглеждането на Истанбулската конвенция, срещу която остро в края на миналата година се обявиха от ВМРО.Кабинетът предлага Народното събрание да я ратифицира.Конвенцията не противоречи на Конституцията, категорична бе Захариева. От думите й стана ясно, че решението на Министерски съвет обаче не е било взето единодушно.Почти година е имало обществено обсъждане на Истанбулската конвенция. Екатерина Захариева и Цецка Цачева убедили патриотичния фронт, че няма заплаха за Конституцията ни.Истанбулската конвенция е изключително важна, подчерта първият ни дипломат. Все още има случаи на домашно насилие, завършващи с фатален край. В някои части на света се смятало за нормално жената да бъде изнасилвана у дома.Конвенцията от ранна възраст ще разчупва стереотипите. Целта на Конвенцията е от ранна детска възраст да възпитава в толерантност. Това е добра конвенция за мъжете, смята Захариева, тъй като се разчупва стереотипът, че мъжът трябва да носи препитанието вкъщи.17 държави членки на ЕС са ратифицирали Истанбулската конвенция, но всички в общността са я подписали. В нея има ясно определение за пол и той се отнася за мъже и жени, увери още министър Екатерина Захариева.", "date": "2018.01.03", "title": "МС изпраща Истанбулската конвенция в Народното събрание"}
{"url": "https://news.bg/disasters/ruski-helikopter-se-razbi-v-siriya-dvamata-piloti-zaginaha.html", "text": "Руски хеликоптер Ми-24 се е разбил в Сирия. И двамата пилоти са загинали, съобщават руските медии.От руското военно министерство уточняват, че авиокатастрофата е станала в неделя на 15 километра от военното летище в град Хама, когато машината е пътувала натам.Твърди се, че причината за трагедията е техническа неизправност, като се уточнява, че не е имало пожар.От ведомството отбелязват, че летателният инженер на хеликоптера е бил ранен, като незабавно е бил откаран в руската военновъздушна база \"Хмеймим\" за оказване на медицинска помощ.", "date": "2018.01.03", "title": "Руски хеликоптер се разби в Сирия, двамата пилоти загинаха"}
{"url": "https://news.bg/world/podnovyavat-izdirvaneto-na-izcheznaliya-samolet-na-malayziyskite-aviolinii.html", "text": "Подновяват издирването на изчезналия самолет на Малайзийските авиолинии MH370, съобщава АП.От ЮАР потегли кораб, който ще претърси зона около крайбрежието на Пърт, Западна Австралия.Правителството на Малайзия се е обърнало към американската изследователска компания Ocean Infinity, която е наела норвежкия кораб Seabed Constructor. Корабът трябва да пристигне в Пърт на 7 февруари, след като отплава от Дърбан във вторник.На 8 март 2014 г. изчезна пътнически самолет на Малайзийските авиолинии с полет от Куала Лумпур до Пекин. На борда имаше 239 души. Изчезването му доведе до най-голямото издирване в историята на авиацията и възникването на една от най-големите мистерии в авиацията.До момента са похарчени около 200 милиона долара за откриването му. Водените от Австралия издирвателни операции бяха прекратени през януари 2017 г.", "date": "2018.01.03", "title": "Подновяват издирването на изчезналия самолет на Малайзийските авиолинии"}
{"url": "https://news.bg/health/gripat-zapochva-s-vtrisane-visoka-temperatura-i-bolki-v-tyaloto.html", "text": "От министерството на здравеопазването обясняват какво представлява грипът и как да бъде разпозната инфлуенцата за сезон 2017/2018, информираха от МЗ.Грипът е заразно заболяване, което се наблюдава всяка година през есенно-зимния период. Причинява се от няколко вируса - А, В и С, които не могат да се различат симптоматично, информират от МЗ.Грипът започва с внезапно втрисане, висока температура, общо неразположение, болки в мускулите и ставите. От заразяването до проявата на първите дни минават между 2 до 5 дни.Заразяването с грип става по въздушно-капков път - чрез кихане и кашляне. Предават се предимно чрез отделяния секрет при кихане и кашлица. Вирусите са устойчиви във външната среда. Те могат да преживеят няколко часа върху повърхности и запрашена среда. Вирусите Честото измиване на ръцете и доброто проветряване намалява възможността за заразяване от околните предмети и повърхности, съветват лекарите.Усложненията при грип са пневмонии, синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Често това са вторични бактериални инфекции.Припомняме, преди дни 3-годишно дете почина от грип в София.От ведомството на Кирил Ананиев уверяват, че ваксинирането със сезонна противогрипна ваксина е най-ефективният метод за предпазване от грипна инфекция. Противовирусните препарати се използват за лечение с цел намаляване продължителността на боледуване и риска от усложнения. Те са най-ефективни ако се приемат в първите 24 до 48 часа от появата на симптомите.Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.Медиците съветват, че е по-добре да избягваме близък контакт с болни лица, както и местата, където има много хора.Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност. Експертите съветват да се използва и хирургическа маска.\"При заболяване останете вкъщи, не ходете на работа или училище и не излизайте по други причини. Измивайте редовно ръцете си със сапун и вода, особено след кихане и кашлица. Покривайте устата и носа си с ръка или кърпичка за еднократна употреба при кашлица и кихане. След употреба изхвърляйте носните кърпички в кофата за битов отпадък\", съветват от Здравното министерство.Ако няма чешма, те съветват ръцете да се почистват с мокри кърпички или дезинфекциращ гел. Почиствайте твърдите повърхности като дръжки на врати, телефони, дистанционни управления и други често с обикновен почистващ препарат, препоръчват медиците.Ако няма усложнения, грипът се лекува в домашни условия с медикаменти, които облекчават симптомите и достатъчно количество течности. Потърсете медицинска помощ при първите симптоми, съветват от МЗ.", "date": "2018.01.03", "title": "Грипът започва с втрисане, висока температура и болки в тялото"}
{"url": "https://news.bg/regions/oblachno-i-dazhdovno-v-sryada.html", "text": "Днес над страната ще има значителна облачност, но само на отделни места ще превали слаб дъжд, в планинските райони сняг. Още преди обяд облачността ще започне да се разкъсва и намалява, след обяд над много райони временно до слънчево, но вечерта от запад ще започне ново заоблачаване. Това съобщават от НИМХ към БАН.Ще духа умерен, в Дунавската равнина временно силен запад-северозападен вятър, който вечерта ще отслабне. Понижението на температурите ще продължи и минималните ще са между 0° и 5°, а максималните - между 5° и 10°, в София около 4°.Атмосферното налягане ще бъде по-ниско от средното за януари и през деня ще се понижава.В планините ще духа умерен, временно до силен запад-северозападен вятър. Облачността през деня ще намалее, но преди обяд на места ще превали слаб сняг. Максималната температура на височина 1200 метра ще е около 3°, на 2000 метра - около минус 3°.Над Черноморието ще има предимно значителна облачност, но без валеж. Ще духа до умерен северозападен вятър. Максимални температури 8°-9°, близки до температурата на морската вода. Вълнението на морето ще бъде 2-3 бала.", "date": "2018.01.03", "title": "Облачно и дъждовно в сряда"}
{"url": "https://news.bg/politics/grazhdani-pitat-ekoministara-za-natsionalen-park-pirin.html", "text": "Министърът на околната среда и водите Нено Димов днес ще отговаря на въпроси на граждани относно Национален парк \"Пирин\".Това ще се осъществи посредством жива видео връзка във Фейсбук на страницата на Министерство на околната среда и водите. Лайфстрийм връзката с Димов ще се излъчва от 12.00 часа.Всички граждани, които имат въпроси, свързани с Национален парк \"Пирин\", ще могат да ги зададат на живо чрез фейсбук и да получат отговори от екоминистъра.Според МОСВ връзката цели да се сложи край на разпространяваните в обществото неверни твърдения относно решението на МС на Банско да се изгради.", "date": "2018.01.03", "title": "Граждани питат екоминистъра за Национален парк \"Пирин\""}
{"url": "https://news.bg/disasters/buryata-elinor-zastigna-velikobritaniya.html", "text": "Бурята \"Елинор\" застигна Великобритания. Заради ураганния вятър, властите на Острова са предупредили жителите да предприемат пътувания само ако това е наложително, съобщи БиБиСи.Около 13 000 домакинства са без електричество.Най-тежко засегнатите райони са в Северна Ирландия и централна Англия. Има изцяло и частично затворени пътища от паднали дървета.На места във Великобритания скоростта на вятъра е била около 140 километра в час.Обявени са предупреждения за опасност от високи приливи.Обилните валежи са причинили и много наводнения.", "date": "2018.01.03", "title": "Бурята \"Елинор\" застигна Великобритания"}
{"url": "https://news.bg/regions/namalena-vidimost-poradi-magla-v-nyakoi-oblasti-v-stranata.html", "text": "На места в страната има намалена видимост поради мъгла, съобщава Агенция \"Пътна инфраструктура\".Видимостта е намалена до 50 метра в района на област Бургас, в проход \"Троянски\" (област Ловеч), в района на градовете Сливен, Нова Загора и Твърдица (област Сливен), в проход \"Шипка\" и град Стара Загора, град Чирпан (област Стара Загора).Видимостта е намалена до 100 метра в района на област Бургас, на места в област Варна, както и в района на Априлци (обл. Ловеч).Към 5.30 часа температурите в страната са били в интервала от - 3° до 8°.Времето над страната е предимно облачно. Слаб до умерен вятър духа в областите Варна, Велико Търново, Видин, Враца, Добрич, Монтана, Пловдив, Плевен, Разград, Сливен, Смолян и Търговище.Дъжд вали в района на област Ловеч. Сняг вали в района на проход \"Петрохан\" (област Монтана).Пътните настилки в по-голямата част от страната са сухи, на места - мокри, а по усойните и планински райони - частично заледени и обработени.Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.  няма ограничения. няма ограничения. няма ограничения. няма ограничения. няма ограничения. няма ограничения. Проходи:- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.", "date": "2018.01.03", "title": "Намалена видимост поради мъгла в някои области в страната"}
{"url": "https://news.bg/crime/zhena-dzhip-i-pistolet-izdirva-politsiyata-v-novi-iskar.html", "text": "Полицията работи по различни версии за убийството на петте жертви в къщата в Нови Искър. Жертвите са баща, син, дъщеря на съпругата, младеж - неин приятел и възрастна жена - майка на съпругата. Дори кучето на семейството - немска овчарка, е било застреляно.Пред Нова телевизия съсед на убитите разказа, че издирваната 44-годишна Кети Кюхова е била открита убита като останалите петима в Нови Искър. Това той дочул от разследващите. Информацията не е потвърдена от полицията.Също по думите на съседа още снощи бил открит и джипа на семейството в съседна гора, а до него - , но от МВР няма потвърждение на информацията. Познаваме ги като добро семейство, разказа съседът на убитите.Към момента не е открито оръжието на престъплението, нито 44-годишната Кети Кюхова, която е дъщеря на възрастната жена, съпруга на убития мъж и майка на младото момиче. Няма официална информация да е открит и семейния джип, според МВР.Един от убитите в Нови Искър - 20-годишният Георги, е работел като санитар в психиатричната болница \"Св. Иван Рилски\" в града. Това стана ясно от думите на психиатъра д-р Цветослава Гълъбова - директор на болницата, пред Нова телевизия.Тя бе поканена като коментатор на случая снощи, но по-късно е разбрала, че нейн служител е сред жертвите в Нови Искър.Георги винаги е било приветливо, приятно, много интелигентно момче. Занимаваше се с мотори, каза психиатърът.Според д-р Гълъбова е възможно да има обвързване между убиеца и жертвите. \"Нещо се случва в подобно обвързване. Това е обикновено семейство, спокоен квартал\", каза д-р Гълъбова.Хората в квартала се плашат, че е възможно убиецът да е на свобода.Припомняме, полицията издирва 44-годишна жена, която е живеела на семейни начала с по-големия мъж, който е бил убит заедно с 20-годишния си син.Припомняме, според разследващи убийството вероятно е станало в Новогодишната нощ. Всички са с по една прострелна рана, каза снощи главният прокурор Сотир Цацаров пред журналисти, в близост до мястото на инцидента. Пред bTV бившият главен секретар на МВР Николай Радулов заяви, че убийството в Нови Искър вероятно е заради грабеж.\"Очевидно е, че убийството е предварително замислено и добре изпълнено.\", каза той.По думите му е трудно жена да извърши такова убийство, съдейки по стрелбата. Това приличало на битово убийство. Кучето е застреляно преди другите, за да не лае.\"Най-вероятно е свързано с нещо, което е търсил убиецът в помещението. Вероятно е предполагал че има пари. Вероятно и искал да извърши безнаказано грабеж\", заяви още той.Радулов беше категоричен, че това е извършено от опитен човек.", "date": "2018.01.03", "title": "Жена, джип и пистолет издирва полицията в Нови Искър"}
{"url": "https://news.bg/society/100-zhalbi-v-kzp-okolo-koleda-i-nova-godina.html", "text": "В периода Коледа - Нова година в Комисията за защита на потребителите (КЗП) са постъпили 100 жалби. Това заяви пред БНТ председателят на КЗП Димитър Маргаритов.Според Маргаритов въпреки данните за високи обороти и много похарчени пари за подаръци около празниците, ударна вълна от жалби не е имало. По думите му това най-вероятно се дължи на засилените проверки в страната и предупрежденията на органите.Част от получените жалби са имали консултативен характер за непотребни подаръци или за рекламация на дефектна стока.Относно дефектните стоки, които е имало по обектите, Маргаритов обясни, че рекламацията е едно от основните потребителски права и е много ясно и подробно разписано като отговорност на този, който трябва да извърши ремонта.\"Отговорността се носи от търговеца, продал стоката на потребителя, т.е опитите да бъдат насочени потребителите към други лица и органи, е некоректна търговска практиката\", припомни Маргаритов. По думите му потребителите трябва да знаят, че във всеки търговски обект от дадена верига може да се предяви рекламацията. Търговецът е длъжен да го запише в регистър и в срок от 1 месец да уведоми потребителя за това как ще бъде предявена тази рекламация. \"Важно е да се подчертае, че всеки опит да се ограничи отговорността и да бъде препращан към трети лица, е нелоялна търговска практика и ако това не се случи, веднага да подадат сигнал към нас\", допълни Маргаритов.", "date": "2018.01.03", "title": "100 жалби в КЗП около Коледа и Нова година"}
{"url": "https://news.bg/society/top-kriminalist-razplita-kazusa-s-detskata-gradina-v-gorna-banya.html", "text": "\"Всякакъв натиск е недопустим.\" Това заяви кметът на София Йорданка Фандъкова по bTV по повод твърденията на Мариана Иванова - бивш директор на детска градина в Горна баня, за натиск за прием на определени деца над лимита.Фандъкова обяви, че е възложила проверка на криминалиста Ботьо Ботев заради твърденията, които хвърлят недоверие в системата. Като се установят фактите, докладът ще се изпрати на компетентните органи.\"Директорът носи отговорност как и по какъв начин спазва правилата\", категорична беше Фандъкова.Всеки, който е нарушил правилата трябва да понесе отговорност, уточни столичният кмет.Проверки се правят във всички детски градини, но такива факти като в детската градина в Горна баня не са установени.В 8 часа пред Столична община родители на деца от детската градина излязоха на протест. Те настояват Мариана Иванова да бъде възстановена на поста като директор на детската градина, както и прокуратурата да извърши проверка по съмнения за оказан натиск от администрацията на общината върху директорите на детски градини в София за приемане на деца, които са извън системата за класиране в детските градини. Протестиращите категорично искат и честна система за приемане на деца в детските градини на територията на столицата.По повод затрудненията с придвижването заради строежа на метрото в Овча купел, Фандъкова уточни, че хората са прави да се сърдят заради калта и фините прахови частици и помоли за търпение, защото това се прави, за да може районът да има най-бързият и екологичен транспорт - метрото.От думите ѝ стана ясно, че най-големите инвестиции след метрото се правят в трамвайните релси. Линията на трамвай номер 5 изцяло ще се реконструира и ще бъдат закупени 13 нови мотриси.Ще се реконструира изцяло кръстовището на \"Цар Борис III\" и \"Тодор Каблешков\". Участъкът от кв. \"Бъкстон\" до АМ \"Люлин\" също ще се реконструира.Фандъкова заяви, че е започнала кампания за , за да не се допуска изгарянето им и замърсяване на столицата.", "date": "2018.01.03", "title": "Топ криминалист разплита казуса с детската градина в Горна баня"}
{"url": "https://news.bg/video/roditeli-iskat-vsichki-dokumenti-ot-proverkite-v-detskata-gradina-v-gorna-banya.html", "text": "Родители поискаха да видят всички документи от проверката за дейността на бившия директор Мариана Иванова на Детска градина №164 \"Зорница\". На протест пред сградата на столична община родители заявиха, че не са запознати с всички факти от проверките на градината в Горна Баня и че протоколите са разписани с особено мнение от директорката.Знаем само едната страна - на общината, заяви баща пред Нова телевизия и допълни, че според тях проверките не са коректни.От август до сега текат проверки. Нямаме резултати, искаме среща с общината, казаха родители.Майка на дете заяви, че Мариана Иванова винаги е била коректна към всички. Ако не е била права, това трябва да се докаже.Друга майка заяви, че зам.-директорът Петя Георгиева от самото начало е започнала да се държи лошо с децата, имало крясъци и обидни думи към тях. Едно от децата разказало у дома, че зам.-директорът Георгиева им заявила, че ако падне нещо, докато се хранят, ще го излижат от земята. Искаме г-жа Фандъкова като безпристрастен орган да вземе отношение и тази госпожа (Петя Георгиева - б.р.) да няма достъп до деца.Припомняме, протестът на родителите пред сградата на Столична община е срещу решението на Столична община да уволни . Исканията им са Мариана Иванова да бъде възстановена на позицията директор на детската градина.Родители искат прокуратурата да провери дали е оказван натиск от администрацията на общината върху директорите на детски градини в София да приемат деца, които са извън системата за класиране в детските градини.Родителите настояват за  в детските градини, като с приоритет да бъдат децата от съответния квартал.Междувременно пред bTV уволненият директор Мариана Иванова показа няколко есемеса, в които има имена и ЕГН-та на деца, за които има натиск да бъдат приети \"по втория начин\". Натискът бил от служители на Столичната община бе заявила в края на м.г. Иванова. Есемесите са от експерти на Столичната община и от районния кмет на \"Овча купел\" Христина Хаджигеоргиева.Марияна Иванова обяви, че натискът често идва от директора на дирекция \"Образование\" в общината Мария Минчева, но тя не рискувала да праща есемеси. Иванова съжалява, че не е изнесла данните по-рано.В отговор на тези обвинения зам.-кметът на София Тодор Чобанов каза, че в показаните есемеси не вижда натиск. Възможно е г-жа Хаджигеоргиева да е искала информация за някое дете, уточни Чобанов.На обвиненията отговори и районният кмет на \"Овча купел\". \"Нека покаже целия текст на моето съобщения, да каже как съм оказвала натиск\", каза Христина Хаджигеоргиева. Тя изпрати целия есемес, в който е изписано ЕГН и име на детето и накрая пише \"ако е възможно\". Един есемес не е натиск, изпратила съм само един есемес ... имам право да пращам есемеси, на когото си поискам, това не означава натиск\", каза още районният кмет.От своя страна Мариана Иванова уточни, че преди изпращането на есемес има разговор по телефона - вербален натиск, който е трудно доказуем.", "date": "2018.01.03", "title": "Родители искат всички документи от проверките в детската градина в Горна баня"}
{"url": "https://news.bg/society/personalna-pensiya-za-detsa-s-pochinal-roditel-predvizhda-sotsialnoto-ministerstvo.html", "text": "\"Увеличението с 50 лв. на минималната заплата би трябвало да позволи на хората да покриват основните си разходи. За бизнеса то е свързано с по-високи разходи за труд.\" Това заяви социалният министър Бисер Петков по bTV.Той уточни, че като цяло нагласите на бизнеса са да увеличават заплатите. А това е свързано с общия дефицит на кадри.С увеличаването на МРЗ правителството цели да намали дела на работещите бедни, категоричен беше Петков.За децата с починал родител, които не отговарят на критериите за получаване на наследствена пенсия, ще се разшири обхвата с персонална пенсия в размер на 108 лв.", "date": "2018.01.03", "title": "Персонална пенсия за деца с починал родител предвижда социалното министерство"}
{"url": "https://news.bg/energy/tsenata-na-toka-za-biznesa-skacha-s-mezhdu-30-i-60-ot-sledvashtiya-mesets.html", "text": "Към момента бизнеса плаща за ток средно около 70 лева за мегаватчас. От следващия месец обаче цената на електроенергията за бизнеса се увеличава с между 30 и 60%. Това означава, че работодателите ще бъдат изправени пред два варианта - да съкращават разходи или да качат цените на стоките и услугите.Заради увеличението на цената на електроенергията, у нас може да се наблюдава скок в цената на основните стоки и услуги. Поради това фирмите, които произвеждат мляко, месо, яйца, хляб са силно притеснени. Очаква се продуктите в потребителската кошница да поскъпнат средно с около 5%.По този въпрос председателят на Асоциацията на индустриалния капитал в България (АИКБ) Васил Велев обясни пред Нова, че това се дължи на лошо управление. \"Това се нарича инкриминален пазар на балансираща електроенергия. Това се нарича лошо управление. Не знаем дали поради некомпетентност или е зловредно управление\", отсече Велев.По думите му независимо от причините, резултатът е следният - \"за 9-месечието цената на производител на АЕЦ, ТЕЦ 2 и НЕК, е поскъпнала общо с 4,6%. От този процент до 40-50% разликата се плаща от търговците\".Стана ясно и че бизнесът е неспокоен от повишаването на цените на тока. Работодателите заплашват, че имат готовност за протести. Според Велев е обявена готовност за съвместни протести между бизнеса и синдикатите.Припомняме, на 20 декември 2017 година, синдикати и работодатели седнаха на една маса, за да обсъдят проблема със \"спекулативното\" повишаване на цената на тока. Те призоваха министърът на енергетиката Теменужка Петкова да предприеме конкретни мерки по въпроса.Тогава председателят на КТ \"Подкрепа\" Димитър Манолов заяви: \"В залата се каза нещо важно, когато работодатели и синдикати са на \"един акъл\", значи нещо в държавата не е наред.\"", "date": "2018.01.03", "title": "Цената на тока за бизнеса скача с между 30 и 60% от следващия месец"}
{"url": "https://news.bg/politics/silviya-georgieva-e-noviyat-direktor-na-sdruzhenieto-na-obshtinite.html", "text": "Силвия Георгиева е новият изпълнителен директор на Националното сдружение на общините в Република България (НСОРБ), информираха от организацията.Тя встъпи в длъжност от 1 януари 2018 г., след като бе избрана с конкурс през декември 2017 г. До момента Силвия Георгиева бе управител на търговското дружество \"Актив\" на НСОРБ.Сред приоритетите й са реално въвеждане на електронните услуги в общините и новата методика за изчисляване на такса битови отпадъци. Георгиева иска да работи за развитието на модерни общини, със сигурна, чиста и зелена среда, силна местна икономика и социално справедливи общности, където всеки човек има значение.От Сдружението уверяват, че ще продължат да водят постоянен диалог с правителството и парламента за реална децентрализация на държавното управление. Стремежът е да бъдат предоставяни публичните услуги на местно ниво.Силвия Георгиева е завършила Софийския университет \"Свети Климент Охридски\" със специалности \"Политически науки\" и \"Европейска публична администрация\", с профил \"Местна власт и управление\".Тя има следдипломна квалификация \"Лидерство и местна демокрация\" от Централноевропейския университет в Будапеща, както и специализации по управление на проекти с европейско финансиране от България, Белгия и Гърция.Георгиева има над 15 годишен опит в местното самоуправление - като общински съветник в мандат 2003 - 2017 и управител на НСОРБ - Актив ЕООД (консултантска фирма на НСОРБ) от създаването й през 2006 г. досега. Притежава и петгодишен опит в управление на неправителствена организация като изпълнителен директор на Фондация \"Свиленград 2000\", тя е на 43 години, омъжена, с едно дете.Припомняме, досегашният изпълнителен директор на НСОРБ беше Гинка Чавдарова.", "date": "2018.01.03", "title": "Силвия Георгиева е новият директор на Сдружението на общините"}
{"url": "https://news.bg/society/mariya-gabriel-prizovava-za-obsht-evropeyski-podhod-sreshtu-falshivite-novini.html", "text": "\"Подходът спрямо фалшивите новини в социалните мрежи трябва да се превърне от национален - в европейски.\" Това заяви българският еврокомисар по цифровата икономика и цифровото общество Мария Габриел в интервю за белгийския всекидневник L'Echo.Габриел посочи, че през пролетта на настоящата 2018 година ще предложи да се изгради обща стратегия спрямо феномена \"фалшиви новини\". \"Наша отговорност е да помогнем на \"четвъртата власт\" - журналистиката, която е стожер на демокрацията\", допълва еврокомисарят.Според Габриел експертна група на високо равнище трябва да идентифицира добрите практики за борба с фалшивите новини. Такива вече съществуват - \"trusted flaggers\" за доброволно сигнализиране на невярно съдържание в YouTube или т.нар. \"fact checkers\" за проверка на фактите. \"От нас зависи да преценим каква добавена стойност може да внесе ЕС\", обясни Габриел.Габриел съобщи и че на 9 януари организира среща в Брюксел с представители на 30 интернет платформи - от най-голямата до най-малката. Срещата ще е посветена на незаконното съдържание онлайн. По думите на еврокомисаря на срещата ще се обсъдят на доброволните мерки и редовния диалог за борбата с незаконното съдържание онлайн.\"От платформите изискваме прозрачност, така че потребителят да е информиран за онова, което се определя като незаконно съдържание. Второ - да сътрудничат с органите на полицията и съдебните власти. И накрая - искаме да дадем възможност на гражданите да подават сигнали\", коментира Габриел.", "date": "2018.01.03", "title": "Мария Габриел призовава за общ европейски подход срещу фалшивите новини"}
{"url": "https://news.bg/world/kndr-provede-parviya-telefonen-razgovor-s-yuzhna-koreya-ot-2-g.html", "text": "Представители на КНДР и Южна Корея проведоха първия за последните две години телефонен разговор след възстановяване на \"горещата линия\" в граничното село Панмунджом, съобщава южнокорейската медия \"Йонхап\", цитирана от руски медии.Отбелязва се, че севернокорейски чиновник е инициирал разговора.Подробности за разговора не се съобщават.Според други медии разговорът е продължил около 20 минути. Южна Корея съобщи, че ще чака втори телефонен разговор със съседката си по-късно днес.По-рано лидерът на КНДР Ким Чен-ун се съгласи да започне преговори със Сеул. Южна Корея обяви готовност за възобновяване на преговорите с представители на Северна Корея на 9 януари. В новогодишното си обръщение Ким Чен-ун заяви, че КНДР може да изпрати националния си отбор на Зимните олимпийски игри.Днес Северна Корея обяви, че ще поднови канала за комуникация в 15,00 часа (пхенянско време).КНДР подчерта, че ще установи тесен контакт с Южна Корея и ще обсъдят на работно ниво въпроси относно изпращането на делегация.Пхенян прекъсна \"горещата линия\" през февруари 2016 г. като протест срещу решението на Сеул да затвори индустриалния комплекс Кесон.Технически линията не беше прекъсната, а просто Северна Корея не отговаряше на ежедневните опити на Сеул за телефонен контакт.", "date": "2018.01.03", "title": "КНДР проведе първия телефонен разговор с Южна Корея от 2 г. "}
{"url": "https://news.bg/world/desetki-hilyadi-demonstrirat-v-podkrepa-na-pravitelstvoto-na-iran.html", "text": "Десетки хиляди иранци участват в демонстрации в подкрепа на правителството, съобщава \"Таймс оф Израел\", позовавайки се на полуофициалната иранска телевизия PressTV.Демонстрациите са в отговор на антиправителствените протести и възникналите размирици през последните дни.Тълпи в различни градове на страната, включително Ахваз, Горган, Керманшах и други градове, скандират: \"Лидер, готови сме\" и \"Даваме кръвта си на нашия лидер\". Те също така развяват иранското знаме и носят снимки с върховния лидер на Ислямската република аятолах Али Хаменеи, както и лозунги като \"Смърт на бунтарите\".PressTV отбелязва, че те \"протестират срещу възникналото през последните нощи насилие в градовете\".Вчера Хаменеи заяви, че протестите са предизвикани след вътрешна намеса на \"враговете на Иран\".При сблъсъците са загинали най-малко 20 души.", "date": "2018.01.03", "title": "Десетки хиляди демонстрират в подкрепа на правителството на Иран"}
{"url": "https://news.bg/crime/shest-zhertvi-v-tragediyata-v-novi-iskar.html", "text": "Тяло на простреляна жена е открито близо до Нови Искър още тази нощ.Предполага се, че трупът е на издирваната заради петорното убийство - 44- годишна Кети Николова Кюхова, съобщи БНР като се позовава на два свои източници от разследването.До момента от МВР отричат жената да е открита.Ако информацията се потвърди това означава, че жертвите в трагедията в Нови Искър са вече не пет, а шест.Открит е и изоставен джип в борова гора в близост до Нови Искър.Целият ресурс на Столичната полиция е мобилизирана в разследването на убийство. Още вчера на място пристигнаха главният секретар на МВР Маринов и главният прокурор Цацаров.В късния следобед в къща в Нови Искър бяха открити пет тела. Всички тела са с огнестрелни рани от малокалибрен пистолет. Убито е и кучето на семейството. Жертвите са баща и син - автомонтьорът Неделчо Юнаков и Георги, доведена дъщеря Нанси и 20-годишният Боби - неин приятел. Най-възрастната жертва е жена - майка на жената, с която убитият е живеел на семейни начала.Оръжието на престъплението все още не е открито.Първият оглед на полицията е приключил около 4.00 часа сутринта. Днес по светло е започнал втори оглед.Все още не са ясни и мотивите за извършеното престъпление.Официално полицията продължава да  По отношение на жертвите в Нови Искър Кети е майка на Нанси и живее на съпружески начала с Неделчо.Засега обаче не е изяснена връзката на жената с убийствата.За момента разследването се води срещу неизвестен извършител.", "date": "2018.01.03", "title": "Шест жертви в трагедията в Нови Искър?"}
{"url": "https://news.bg/world/velikobritaniya-obmislya-da-se-prisaedini-kam-transtihookeanskoto-partnyorstvo.html", "text": "Великобритания е заинтересована да се присъедини към многонационалното споразумение за търговия Транстихоокеанско партньорство (ТТП) след напускането на ЕС.Това пише вестник \"Файненшъл таймс\", цитиран от Ройтерс.Изданието отбелязва, че Обединеното кралство е започнало неформални разговори за присъединяване към търговския блок с цел засилване износа след Брекзит. Въпреки че САЩ се оттеглиха от преговорите за формирането на блока преди около година, другите 11 държави се съгласиха да продължат напред с изпълнението на плановете.Към момента участват следните държави: . Но няма географски ограничения, които могат да попречат на Лондон да участва.Според правилата на ЕС Великобритания не може да сключва търговски споразумения преди да напусне съюза през март 2019 г.Вестникът цитира официален представител от страна, която е в Транстихоокеанското партньорство, който е заявил, че е \"твърде рано\" да се обсъжда приемането на Обединеното кралство.", "date": "2018.01.03", "title": "Великобритания обмисля да се присъедини към Транстихоокеанското партньорство "}
{"url": "https://news.bg/press/proveryavat-yazovirni-steni-zaradi-gratskite-trusove-ruski-trolove-se-podigraha-s-vashington.html", "text": "Проверяват язовирни стени заради гръцките трусове Серия от земни трусове държаха будни хората от Югозападна България в нощта срещу вторник. Първите по-слаби бяха веднага след полунощ, последвани от няколко със сила между 3-а и 4-а степен в интервала от полунощ докъм 1 ч. Най-силният обаче бе в 6, 24 ч с магнитуд 5,1.От агенцията за метрология обявиха, че ще направят извънредни проверки на язовирите в Югозападния регион, където е усетен трусът.Руски тролове се подиграха с ВашингтонПреди дни \"Вашингтон пост\" публикува статия за тайна дезинформационна операция на ГРУ (руското военно разузнаване) в Украйна от 2014 г. Материалът се опира на \"секретен доклад на ГРУ\", с който вестникът разполага. Изданието преразказва неговото съдържание. То е съвсем банално: след като Виктор Янукович напуснал Украйна през февруари 2014 г., руското военно разузнаване създало мрежа от \"множество\" фалшиви профили в социалните мрежи. Тези профили трябвало да представляват \"обикновени хора от цяла Украйна\", уж разочаровани от Евромайдана. Вестникът твърди, че за провеждането на дезинформационната операция били подбрани 30 украински групи в социалните мрежи и 25 англоезични издания.Данъчните спират далаверите със запечатани обектиДалаверите със запечатаните от данъчните обекти са на път да останат в историята, след като бяха въведени последните промени в Закона за данък върху добавената стойност (ЗДДС), които влизат в сила от началото на тази година.Търговците, чиито магазини НАП затваряше поради различни нарушения, масово заобикаляха закона. Това ставаше чрез прехвърляне на стопанисването на обекта в рамките на ден на друго юридическо лице, включително преназначаване на персонала, прехвърляне на касовите апарати и дори преподписване на договори с наемодатели и доставчици.Банско протестира срещу зелената мафияБанскалии отново излизат на протест на първокласен път Е-79. Този път жителите на зимния курорт Банско се събират, за да се опълчат на \"зелената мафия\".\"Псевдоеколозите продължават да тиражират лъжи и свикват протестно шествие на 4 януари в София срещу решението на правителството за промяна на Плана за управление на Национален парк \"Пирин\". Нека не стоим безучастни и да им отговорим както се полага! Призовавам ви да се се съберем отново при Симитли на 4 декември и да изразим нашия протест срещу Зелената мафия\", написа в личния си профил във фейсбук кметът на община Банско - Георги Икономов.Управляващите катастрофираха с мерките срещу катастрофитеЗаканите на премиера Бойко Борисов и управляващото мнозинство за строги мерки срещу вандалите на пътя, които причиняват катастрофи и сеят смърт, претърпяха пълен провал. Към 31 декември 2017 г. жертвите по пътищата са 678, сочи полицейската статистика. Това е само с около 30 души по-малко от предната година. \"Резултатите в края на годината не са така добри, както се очакваше\", заяви вчера бившият шеф на КАТ Алекси Стратиев, цитиран от \"Фокус\". Годината започна с президентско ветоВ първия работен ден от 2018 г. президентът Румен Радев наложи вето върху наложения от ГЕРБ антикорупционен закон. Той оспорва нормативния акт по принцип и в неговата цялост. Приетият закон не само не създава адекватна нормативна основа за справяне с корупцията, но дори ще затруднява борбата с нея, категоричен е президентът. Според него предвидените мерки не са достатъчни за ефективно противодействие.Авторитетни европейски издания като \"Гардиън\", \"Ди цайт\" и \"Журнал дьо Диманш\" в един тон отбелязаха, че най-корумпираната държава в ЕС ще ръководи европредседателството. Корнелия Нинова поиска позицията на премиера Бойко Борисов.Президентът наложи вето на антикорупционния законОчаквано президентът Румен Радев наложи вето върху приетия в края на миналата година Закон за противодействие на корупцията и за отнемане на незаконно придобитото имущество, при това не върху отделни негови текстове, а принципно върху целия закон. В мотивите си той обобщава, че новоприетият закон \"не само не създава адекватна нормативна основа за справяне с корупцията, но дори ще затруднява борбата с нея\".Ветото на държавния глава беше очаквано, доколкото Румен Радев заяви такова намерение още в средата на декември, докато течеше второто четене на закона преди неговото окончателно приемане. Тогава той коментира, че законът не е ефективен удар срещу корупцията, защото позволява на корумпиращите пак да \"захранват корупция\", а същевременно може да бъде използван като \"бухалка за разправяне с неудобните\".", "date": "2018.01.03", "title": "Проверяват язовирни стени заради гръцките трусове, Руски тролове се подиграха с Вашингтон"}
{"url": "https://news.bg/world/italianskata-politsiya-zalovi-2-3-tona-marihuana-ot-albaniya.html", "text": "През изминалите два дни, по време на новогодишните празници, италианската полиция залови 2,3 тона марихуана, транспортирана с моторници от Албания. Стойността на наркотика на нарко пазара се оценява на над 20 млн. евро, пресмята БГНЕС.Задържани са четирима албанци и италианец.В първата акция в Новогодишната нощ полицията в Лече е заловила 1,7 тона марихуана и автомати \"Калашников\". Арестувани са трима 25-годишни албански младежи от Валона. Дрогата се оценява на 17 млн. евро.Сутринта на 1 януари, при втората операция, италианската полиция залови още 605 кг. марихуана на стойност 6 млн. евро и арестува 55-годишен албанец и 38-годишен италианец.Албанската полиция, която залови 25 тона марихуана през 2017, участва и в двете операции.", "date": "2018.01.03", "title": "Италианската полиция залови 2,3 тона марихуана от Албания"}
{"url": "https://news.bg/world/sasht-nyama-da-plashtat-na-palestintsite.html", "text": "САЩ няма повече да изплащат стотици милиони долари годишно на палестинците, с които не може да се преговаря за мир.Това написа в профила си в \"Туитър\" президентът на САЩ Доналд Тръмп.Така той призна, че израелско-палестинският мирен процес е в застой и заплаши, че ще спре американската финансова помощ за палестинската автономна власт, предаде АП.В началото на декември Тръмп разгневи палестинците и арабите с решението си да признае Йерусалим за столица на Израел.", "date": "2018.01.03", "title": "САЩ няма да плащат на палестинците"}
{"url": "https://news.bg/world/ukrayna-predstavi-nov-raketen-kompleks.html", "text": "Украйна представи нов ракетен комплекс. Той носи името \"Гром-2\".Това съобщават от телевизионния канал \"112 Украйна.Досега тестовете на ракетния двигател са успешно извършени. В този случай самият комплекс е готов за първите полеви тестове.\"Гром-2\" е създаден да поразява единични и групови стационарни цели на разстояние от 50 до 280 км.", "date": "2018.01.03", "title": "Украйна представи нов ракетен комплекс"}
{"url": "https://news.bg/world/rusiya-s-5-a-sasht-s-10-v-svetovnata-orazheyna-targoviya.html", "text": "През 2005-2015 г. делът на Русия от световните доставки на оръжие и военно оборудване е около 5%, докато за Съединените щати е 10%. Тези данни са цитирани в нов доклад за международната продажба на оръжие и военно оборудване, публикуван във вторник от пресслужбата на Държавния департамент.Документът обхваща периода от 2005 г. до 2015 г.През този период, приблизително 10% от световната търговия с оръжие в парично изражение се пада на САЩ, други 10% - на Европейския съюз, около 5% - Русия и по-малко от 2% - Китай. Това пресмятат от Държавния департамент.Съединените щати са продали оръжие и военно оборудване в чужбина за $129 млрд., се казва в доклада.", "date": "2018.01.03", "title": "Русия с 5%, а САЩ с 10% в световната оръжейна търговия"}
{"url": "https://news.bg/world/tramp-kam-kim-yadreniyat-mi-buton-e-po-golyam.html", "text": " Севернокорейският лидер Ким Чен-ун току що каза, че ядреният бутон е постоянно на бюрото му. Информирайте го, че аз също имам ядрен бутон, но той е много по-голям и по-мощен от неговия, и моят Бутон работи! Това написа в профила си в Туитър американският президент Доналд Тръмп.В понеделник телевизионно обръщение лидерът на Северна Корея Ким Чен-ун заплаши, че \"целите Съединени щати са в обсега на нашите ядрени оръжия и на моето бюро има постоянно ядрен бутон.Това е реалността, това не е заплаха\".", "date": "2018.01.03", "title": "Тръмп към Ким: Ядреният ми бутон е по-голям"}
{"url": "https://news.bg/world/pennyman-parviyat-crowdfunding.html", "text": "Бихте ли дали едно пени, за да помогнете на един заслужаващ непознат да посещава колежа?Това припомня Националното радио на САЩ.Многобройни услуги за заеми от типа \"crowdfunding\" и \"peer-to-peer\" като Kickstarter и Upstart са популярни през последните години.През 1987 г. обаче 18-годишният Майк Хейс, студент от Университета в Илинойс, можеше да мисли само за една възможност за своето собствено финансиране за университета.Младият Майк завършва гимназия \"Рошъл\" през юни 1987 г. и изглежда все по-малко вероятно той и семейството му да съберат сумата от 28 000 долара за Илинойския университет.В началото на есента Хейс имаше само 2500 долара в джоба си от работа от дрогерия, но имаше една огромна идея за набирането на нужните средства.Той се среща с Боб Грийн, колумнист от в. \"Чикаго трибюн\". Така се появява статията с призив за дарение от едно пени, а самият Майк Хейс се прославя с прозвището си \"Пени мен\".Още тогава цената на изпращането на дарението е била 22 пъти по-висока от самото пени, но човешката солидарност е по-силна.Набират се над 2,9 млн. пени.", "date": "2018.01.03", "title": "Pennyman - първият Crowdfunding"}
{"url": "https://news.bg/world/million-dollar-homepage-urok-po-internet.html", "text": "През 2005 г. британският студент Алекс Тю имаше идея за милиони долари. Той пусна уебсайта . Той представи на посетителите само страница от 1000 × 1000 празни пиксели. Това припомня в анализ Джон Боуърс.При цена от $1 / пиксел посетителите биха могли да претендират за блок 10 × 10 пиксела, който да попълват с каквото си искат. Може да се вграждат URL адреси и текст за подсказка, избрани от купувача.Сайтът бързо стана популярен и набра $ 1 037 100. Последните 1 000 пиксела бяха продадени на търг за $ 38 100. Клиентите и съдържанието демонстрират огромно разнообразие в интернет. Някои закупиха минимум блок от 10 × 10, докато други платиха хиляди пиксели.12 години по-късно от близо 2 816 линка, които са на сайта, 547 са напълно недостъпни. Други 489 пренасочват към друг домейн или до портал за препродажба на домейни, остават 1 780 достъпни връзки.В наши дни началната страница на Million Dollar говори за належащо предизвикателство в областта на цифровото архивиране.", "date": "2018.01.03", "title": "Million Dollar Homepage - урок по интернет"}
{"url": "https://news.bg/world/mit-romni-se-zavrashta-v-politikata.html", "text": "Мит Ромни се завръща в политиката, предаде Си Ен Ен.Сенаторът от Юта Орин Хач обяви във вторник, че няма да се бори за преизбиране през тази година.Хач обяви решението в специално съобщение в социалните медии, че \"след много молитви и дискусии със семейството и приятелите си е решил да се пенсионира в края на този мандат\".Самият президент Доналд Тръмп призова републиканеца с най-дълъг стаж в Сената да се бори за осми мандат.В отговор Орин Хач реши да се отдаде на заслужена почивка. От своя страна Мит Ромни не крие критиките си към Доналд Тръмп като държавен глава.Ромни е бивш кандидат на републиканците на президентските избори в САЩ през 2012 г.", "date": "2018.01.03", "title": "Мит Ромни се завръща в политиката"}
{"url": "https://news.bg/world/turtsiya-podsilva-armiyata-si-s-40-000-dushi.html", "text": "Турция подсилва армията си с 40 000 души, разкрива в. \"Хюриет\".Над 8568 души бяха уволнени от армията след опита за преврат, сред които 150 генерали, 4630 офицери и 2167 сержанти.Всички те бяха обвинени във връзки с Фетхуллах Гюлен, който според Анкара е организатор на преврата от лятото на 2016 г..Освен това 16 409 курсанти от военните училища бяха уволнени, а част от заведенията бяха затворени.За компенсиране на загубите министерството на отбраната е назначило 15 850 души.", "date": "2018.01.03", "title": "Турция подсилва армията си с 40 000 души"}
{"url": "https://news.bg/economics/tsenite-na-toka-i-parnoto-ostavat-pone-do-1-april-vodata-shte-poskapva.html", "text": "До 1 април цените на парното и на тока остават непроменени, заяви председателят на Комисията за енергийно и водно регулиране /КЕВР/ Иван Иванов в интервю за БТА.След 5 години България ще има напълно либерализиран пазар на електроенергия, което ще създаде конкурентна среда и няма да позволява резки скокове на цената на електроенергията, увери Иванов и допълни, че енергийният сектор в последните години се стабилизира.Относно свободния пазар на електроенергия Иванов увери, че през 2017 г. над 85 000 потребители напуснаха регулирания и вече са на свободния пазар, сред тях действително са само 1 000 битови потребители. Според него, след 5 години България може да има напълно либерализиран пазар на електроенергия.В 10-годишния План за развитие на Електропреносния системен оператор (ЕСО) се твърди, че през следващите години потреблението на електроенергия в страната не само няма да се повиши, но се очаква и определен спад. Това се дължи на новите енергоспестяващи технологии, на енергийната революция в бита, на санирането на сградите и повишаване на енергийната ефективност, заяви Иванов.За евентуалното размразяване на проекта АЕЦ \"Белене\" председателят на КЕВР смята, че до 2035 г. България няма да има нужда от нови мощности. Ако се налага да бъдат строени такива, то те трябва да бъдат само заместващи на действащите към момента мощности.\"Няма страна в света, която с на електроенергия. Ядрените централи като базова мощност се строят за задоволяване на чувствително нарастващо вътрешно потребление. Примери в това отношение са страни като Китай, Индия, Турция и др. Независимо кой е инвеститорът, за страната остава ядрения риск от авария, ангажиментите по съхраняване на отработеното гориво, на радиоактивните отпадъци, както и всички разходи по извеждане на централата от експлоатация\", обясни Иванов.Относно доклада на БАН за възобновяване на проекта, се прогнозира увеличаване на населението на страната с 300 000 души до 2040 г. България годишно губи по 42 000 души, било поради демографски причини, било поради емиграция в чужбина, каза Иванов. Това е много съществено разминаване. БАН не прогнозира повишаване на потреблението в страната, а визира подобна тенденция в региона, поясни той.Относно дерогацията на директивата, която иска по-високи стандарти за ТЕЦ-овете, шефът на КЕВР обясни, че в България почти 40 процента от производството на електроенергия се дължи на термичните централи в Маришкия басейн.Той акцентира на социалния фактор, с който се надява ЕС да се съобрази - термичните централи създават трудова заетост на десетки хиляди семейства от Старозагорския и Хасковския регион.Що се касае до инвестициите, немалко бяха направени през последното десетилетие. Например централата ТЕЦ \"ЕЙ И ЕС Гълъбово\" е с много добри показатели. Тя е най-модерната термична централа на Балканския полуостров, увери Иванов.Според председателя на КЕВР Маришките централи лесно биха преминали към използване на природен газ като алтернативно гориво, тъй като бъдещият интерконектор \"Комотини-Стара Загора\" ще доставя природния газ буквално на входа на Маришкия енергиен комплекс. Това рязко ще повиши спазването на екологичните норми от тези централи, смята той. Относно увеличението на цената на водата, шефът на КЕВР мотивира решението си, че водният сектор от години е бил недофинансиран. Поскъпването на услугата водоподаване края на 2017 г. трябва да навакса липсата на каквито и да било инвестиции в предшестващ дългогодишен период.В следващите 4 години ще има ценови корекции, които ще бъдат много по-малки, увери Иванов. Той мотивира поскъпването на водата с постигане на европейско качество на водоснабдителните услуги за доставяне, отвеждане и пречистване на водата.\"Хората трябва да знаят, че състоянието на мрежата в страната - водоснабдителна и канализационна, е отчайващо. Водата достига до потребителите, но загубите по водоснабдителната мрежа са огромни. Една съществена част от необходимите инвестиции за рехабилитация и модернизация на мрежата трябва да бъдат поети от ВиК операторите, а те нямат друга възможност да съберат тези средства, освен чрез цената на предлаганите ВиК услуги\", заяви Иванов.Същественото увеличение на цената на ВиК услугите е и през първата година, когато трябва да се направят инвестиции, заяви Иванов. Според него, в следващите 4 години ценовите корекции ще бъдат много по-малки. След третата година, ако дружеството не е изпълнило инвестиционните програми, ще намаляват цената на ВиК услугите. ", "date": "2018.01.03", "title": "Иван Иванов: Цените на тока и парното остават поне до 1 април"}
{"url": "https://news.bg/society/43-ot-balgarite-vyarvat-v-uspeshno-evropredsedatelstvo.html", "text": "43% от българите смятат, че българското председателство на Съвета на Европейския съюз ще бъде успешно. Това сочат данни от социологическо проучване на изследователски център \"Тренд\" относно нагласите на българите към европредседателството.На въпроса дали председателството на България на Съвета на ЕС ще бъде успешно 16% от анкетираните са дали отрицателен отговор. Прави впечатление обаче, че почти толкова, колкото смятат, че европредседателството ни ще бъде успешно, нямат мнение по посочения въпрос - 41% от българите са отговорили, че не знаят или не могат да преценят.По този въпрос се наблюдават сериозни разлики между мненията на привържениците на двете най-големи политически сили у нас - ГЕРБ и БСП. Избирателите на ГЕРБ са оптимистично настроени по въпроса - според тях председателството безспорно ще бъде успешно. Симпатизантите на социалистите обаче са далеч по-резервирани, въпреки че и при тях превес имат по-скоро оценките, че председателството ще бъде успешно.Според данните на \"Тренд\" 76% от българите смятат, че българското председателство на Съвета на ЕС е важно за страната ни. 9% от анкетираните са посочили, че европредседателството не е важно за България, а 15% нямат мнение по въпроса.Иначе като цяло българите са информирани и запознати с това, че България поема председателството на законодателния орган на ЕС. 85% от запитаните са отговорили, че знаят, че от 1 януари страната ни става домакин на Съвета на ЕС. 13% са отговорили, че не са запознати с това, а 2% не са дали отговор на въпроса.37% от българите са на мнение, че страната ни е подготвена да председателства Съвета на ЕС. 28% са на противоположното мнение - България не е готова за това. 35% от запитаните нямат мнение.По този въпрос отново се забелязват сериозни разлики между позициите на привържениците ГЕРБ и БСП. Над три четвърти от симпатизантите на ГЕРБ смятат, че България е подготвена, докато сред червените привърженици доминира мнението, че страната ни не е подготвена.Изследването на \"Тренд\" е реализирано в периода от 1 до 10 декември 2017 година между 1 003 лица на възраст над 18 години.Припомняме, на 20 декември 2017 година \"Галъп интернешънъл\" също излезе със  относно нагласите на българите към европредседателството ни.Данните на \"Галъп\" сочат, че 55% от сънародниците ни смятат, че ще се справим добре със задачата \"европредседателство\", докато 16% от българите са на противоположното мнение. 29% от анкетираните нямат мнение по въпроса.", "date": "2018.01.03", "title": "43% от българите вярват в успешно европредседателство"}
{"url": "https://news.bg/int-politics/palestintsite-besni-ot-iznudvaneto-na-tramp.html", "text": "Високопоставен палестински лидер изрази остро възмущение от заплахата на американския президент Доналд Тръмп, че ще спре финансирането на палестинската власт, наричайки неговите публикации в \"Туитър\" \"изнудване\", съобщава \"Асошиейтед прес\".Ханан Ашрауи посочи в изявление, че Тръмп \"на своя глава разруши самите основи на мира\", признавайки Йерусалим за столица на Израел през миналия месец. Тя настоя, че палестинците \"няма да бъдат изнудвани\".Тя също така каза, че \"Тръмп саботира нашия стремеж към мир, свобода и справедливост\".САЩ предоставиха на палестинците над 5 млрд. долара помощ в областта на икономиката и сигурността от средата на 1990-те години насам, според данни на Конгреса на САЩ, като средно годишно 100 млн. долара са били заделяни от 2008 г. насам за службите за сигурност на президента на Палестина Махмуд Абас.Орязването на финансирането може да се окаже катастрофално за Израел, който разчита на сътрудничеството в областта на сигурността с Палестинската автономия, за да поддържа спокойствието в Западния бряг.Междувременно от канцеларията на Абас коментираха по този повод, че Йерусалим \"не е за продан\". ", "date": "2018.01.03", "title": "Палестинците бесни от \"изнудването\" на Тръмп"}
{"url": "https://news.bg/world/v-sasht-legalnata-prodazhba-na-kanabis-generira-usd40-mlrd-i-400-hil-rabotni-mesta-do-2021-g.html", "text": "Легалната продажба на канабис в САЩ се очаква да генерира 40 милиарда долара и повече от 400 000 работни места до 2021 г. Това става ясно от проучване на консултантската компания Arcview, цитирано от АФП.В изследването са включени преки покупки на клиентите в размер на 20,8 милиарда долара и непреки приходи от отглеждане и други.Предвижда се да бъдат генерирани 4 милиарда долара от данъци през следващите три години.Проучването е публикувано ден след официалното узаконяване употребата на марихуана за развлекателни цели в американския щат Калифорния. В щата до 2021 г. новият режим ще доведе до откриването на близо 100 000 работни места в сектора.Притежанието на канабис остава незаконно според федералното законодателство.", "date": "2018.01.03", "title": "В САЩ легалната продажба на канабис генерира $40 млрд. и 400 хил. работни места до 2021 г. "}
{"url": "https://news.bg/regions/avtobus-i-koli-v-seriya-ot-katastrofi-na-stolichniya-bulevard-rozhen.html", "text": "Автобус и 4 автомобила са катастрофирали на столичния булевард \"Рожен\", съобщи БНР.Движението по булеварда е блокирано. Към момента няма данни за пострадали хора при пътния инцидент.На мястото на катастрофата са пристигнали екипи на \"Пътна полиция\".По информация на Нова тази сутрин на кръстовището на бул. \"Рожен\" и надлез \"Надежда\" в София са възникнали няколко катастрофи, в които са участвали общо 11 автомобила.Причината за възникването на инцидентите е разлят бетон по платното на движение. Не е ясно обаче как точно бетонът се е озовал на асфалта и кой го е разлял.Към момента бетонът се чисти от шосето, но това може да отнеме до 7 часа.Според bTV в катастрофите са участвали 9 коли. При инцидентите леко е пострадал един човек, който е бил закаран в здравно заведение.Причината за катастрофите е била разлята на платното монтажна смес.В инцидентите е участвал и автобус от градския транспорт, по линия №85.Първият сигнал за инцидента на булевард \"Рожен\" е подаден на телефон 112 около 7.15 часа сутринта. Почистването на монтажната смес е започнало малко след 9 часа.", "date": "2018.01.03", "title": "Автобус и коли в серия от катастрофи на столичния булевард \"Рожен\""}
{"url": "https://news.bg/world/27-godishen-spad-na-bezrabotitsata-v-germaniya.html", "text": "Рекордно ниска безработица в Германия през 2017 г., съобщиха от Федералната агенция по заетостта, цитирана от ДПА.Процентът на безработните германци е намалял от 6,1% през 2016 г. до 5,7 на сто през изминалата година - най-ниското ниво от обединението на Германия през 1990 г., отбелязва агенцията.Със 158 000 души е спаднал броят на безработните през 2017 г., достигайки ниво от 2,53 милиона души в сравнение с 2016 г.", "date": "2018.01.03", "title": "27-годишен спад на безработицата в Германия"}
{"url": "https://news.bg/health/do-2-mlrd-lv-stiga-paralelniyat-iznos-na-lekarstva.html", "text": "30% от пациентите с акромегалия остават без лекарства. За това алармира Ваня Добрева от Асоциация \"Хипофиза\". Асоциацията е поискала информация по Закона за достъп до информация от Изпълнителната агенция по лекарствата, Комисията за защита на конкуренцията, Агенция \"Митници\", НАП и НСИ. От информацията, предоставена от НЗОК в срок от 24 дена, става ясно, че по отношение на събирането на данни за плащаните лекарства и изписаните по протокол цари пълна какофония. Обобщената справката е за периода януари - септември 2017 г.От нея е видно, че дори информацията за рядкото заболяване акромегалия не е коректна. Пациентите се лекуват с лекарството Sandostatin.Ваня Добрева заяви, че в асоциацията имат точен брой на пациентите, тъй като това е рядко заболяване и всички пациенти се наблюдават в един център. Би трябвало активните протоколи да са поне - 1 260, а числото е 984.\"Според това, което ние имаме като информация, 30% от нашите пациенти остават без лекарства. Това е доживотна терапия и е изключително важно пациентът да се придържа към нея, за да не нарасне туморът му\", заяви Добрева.Обобщената справка на НЗОК показва още, че за единия месец за инсулин има 300 протокола, а за следващия месец 30, което също не е възможно. Пациентските организации алармират, че в момента у нас в аптеките липсват лекарства за трансплантирани пациенти, пациенти с хронични заболявания и диабет. Така в аптечната мрежа у нас липсват медикаментите - Cellcept, Sandostatin Lar, Tranjenta.От предоставената обобщена справка от НЗОК става ясно, че за лекарството Cellcept разликата между \"брой на опаковки по заверени протоколи\" е 857 423, а броят платени опаковки е 6772 или това е разлика от близо 100 пъти. Видно е, че са платени опаковки от НЗОК, за които насреща не стоят протоколи.Добрева припомни, че в Закона за хуманната медицина е записано задължение фирмите да задоволяват първо нуждите на вътрешния пазар, но това не се случва, тъй като лекарствата липсват в аптеките. Спряганият в размер на 400 млн. лв. паралелен износ всъщност възлиза на близо 2 млрд. Добрева посочи, че 59 % от внесените лекарства от страни от ЕС се изнасят обратно.По данни, предоставени от Агенция \"Митници\" и НСИ, вносът от страни от ЕС е в размер на 1 924 014, износът е 1 131 662. По отношение на контрола съществуващата нормативна уредба не се спазва. По данни на НСИ фирмите, които изнасят лекарства и са декларирали това в НАП, са 91, същевременно в Изпълнителната агенция по лекарства деклариралите намерение за износ са едва 33. Добрева посочи, че две трети от фирмите изобщо не подават никаква информация в ИАЛ, а въпросната контролна агенция не ползва данните от НАП.\"Това е поредното доказателство, че никой не следи какво се случва в този бранш. Фирмите са оставени да изнасят абсолютно на воля\", коментира Добрева. Същевременно във всички страни от ЕС съществуват ограничителни режими. У нас се готвят промени в Закона за хуманната медицина, с които да се въведе списък на лекарствата, забранени за експорт.От сдруженията за защита правата на пациента - Асоциация \"Хипофиза\", Сдружение за развитие на българското здравеопазване и Център за развитие на българското здравеопазване - смятат, че тази промяна няма да сработи в полза на пациента. От Асоциация \"Хипофиза\" настояват у нас да бъде въведен моделът на Испания, в която се практикува двойно договаряне на цени за износ и за вътрешния пазар. Добрева посочи, че това решение не изисква работещи институции и работеща информационна система, която да следи движението на самите лекарства.В момента няма адекватна информация какво плаща касата, констатира тя. От асоциацията ще изготвят законодателно предложение за прилагане на испанския модел у нас.", "date": "2018.01.03", "title": "До 2 млрд. лв. стига паралелният износ на лекарства"}
{"url": "https://news.bg/int-politics/eksshefat-na-tsru-se-nahvarli-na-tramp-zaradi-iran.html", "text": "Бившият директор на ЦРУ Джон Бренън остро разкритикува американския президент Доналд Тръмп и твърдата позиция на администрацията му към Иран, включително постоянните критики на Тръмп към иранското ядрено споразумение, сключено със световните сили през 2015 г.Според Бренън политиката на президента подкопава възможността за \"мирна политическа реформа\" в Иран.\"С безразборното осъждане на Иран и ядрената сделка през изминалата година, администрацията на Тръмп пропиля възможността да подкрепи реформаторите в Техеран и перспективите за мирни политически реформи в Иран. Шумните заплахи не са нито стратегия, нито механизъм за упражняване на американската власт и влияние\", написа Бренън в профила си в \"Туитър\".Бренън беше директор на ЦРУ по време на управлението на бившия президент Барак Обама и е известен като критик на външната политика на Тръмп.Споразумението за ограничаването на ядрената програма на Техеран за сметка на отмяна на повечето от икономическите санкции беше едно от най-важните дипломатически постижения при управлението на Обама, но многократно беше осъждано от Тръмп, чиято администрация обяви през октомври, че няма да потвърди, че Иран спазва споразумението.Коментарите на Бренън идват на фона на продължващите протести в Иран, които първоначално бяха с икономическа насоченост, но се разраснаха до търсене на отговорност от режима на аятоласите. Протестите, най-големите от 2009 г., избухнаха преди около седмица заради покачването на цените на горивата и храните, както и високата безработица, инфлацията и замърсяването на въздуха. Повече от 20 души загинаха при размириците.", "date": "2018.01.03", "title": "Ексшефът на ЦРУ се нахвърли на Тръмп заради Иран"}
{"url": "https://news.bg/disasters/buryata-elinor-ostavi-bez-tok-200-000-domakinstva-v-severna-frantsiya.html", "text": "Зимната буря \"Елинор\" остави без ток 200 000 домакинства в северна Франция и се премества и в други райони през целия ден, съобщава електроенергийната компания Enedis, цитирана от \"Ройтерс\".Домакинствата в района на Нормандия са най-силно засегнати от бурята, районът около Париж, североизточна Пикардия и Шампан-Арден също са сред засегнатите.Последните предупреждения за метеорологичните условия и, която удари Западна Франция на 1 януари, а около 40 000 домакинства в региона Бретан временно бяха без ток в понеделник.", "date": "2018.01.03", "title": "Бурята \"Елинор\" остави без ток 200 000 домакинства в северна Франция"}
{"url": "https://news.bg/regions/zidovete-na-krepostta-tsarevets-se-rushat.html", "text": "Половин милион лева са необходими за укрепване на историческата крепост \"Царевец\" във Велико Търново. Зидовете й се рушат, информира БНР.От 200 хил. лева на половин милион лева се е увеличила сумата за спешни ремонти на зидовете. От Община Велико Търново, които вече 4 години , не са предвидили финансиране на укрепителните дейности, заяви директорът на Регионалния исторически музей Иван Църов.\"Царевец има значителни проблеми, най-вече с оригиналните зидове, защото резките климатични промени, големите температурни разлики водят до изветряване на свързващия зидовете хоросан и оттам съответно и саморазрушаване\", заяви Църов. ", "date": "2018.01.03", "title": "Зидовете на крепостта \"Царевец\" се рушат"}
{"url": "https://news.bg/politics/da-uvedomim-i-venetsianskata-komisiya-za-antikoruptsionniya-organ-iska-rumen-petkov.html", "text": "Намаляването в последния момент на изискването за стаж към бъдещите ръководни кадри на антикорупционния орган, означава че за позициите вече има предвидени конкретни лица. За това трябва да бъде уведомена , заяви пред bTV бившият вътрешен министър Румен Петков.Припомняме, Венецианската комисия е консултативен орган по конституционно право, създаден към Съвета на Европа през 1990 г. От 2002 г. в работата на комисията могат да участват и страни извън Съвета на Европа.Същевременно няколко институции като президентската, Висшия адвокатски съвет и опозицията в парламента, трябва да сезират Конституционния съд, заяви Петков. По думите му, този антикорупционен закон нарушава човешките права в България.За бившия вътрешен министър Румен Петков създаването на мегаорган за борба с корупцията, предвиден в новия антикорупционен закон е недомислица. Това стана ясно от думите му по повод наложеното президентско вето върху  и за отнемане на незаконно придобитото имущество.Петков е скептичен към създаването на новия орган, който механично събира пет служби с разнопосочни функции. Сред тях са Сметната палата, Комисията за отнемане на незаконно придобитото имущество, Комисията за предотвратяване и разкриване на конфликт на интереси, Специалната дирекция \"Корупция\" към ДАНС и БОРКОР.Имаме пример за механичен сбор на служби от ДАНС с много спорен резултат, припомни Петков. България ще изгражда трета самостоятелна служба за използване на СРС-та. В същото време никъде в текстовете не се споменава, че тя ще бъде под контрола на Бюрото за използване на специални разузнавателни средства, уточни бившият вътрешен министър.В Германия има две такива звена, във Франция - също две, стана ясно от думите му. \"Трябва да вземем предвид броя на населението там, а ние с нашите колебливи шест милиона души изграждаме трета служба, която ще може да ползва пълния спектър на . И тук не говоря за техниката и парите, които ще бъдат похарчени, а за това каква държава изграждаме\", каза Петков.Според него механичното преместване на структури разпилява службата за борба с организираната престъпност. \"И чест прави на сегашния ѝ директор, че някак си я овладява и управлява\", заяви Румен Петков.В коментар на закона той уточни, че служителите минават тестове за проверка на лоялността, но петимата души, които ще оглавят антикорупционното звено, не се предвижда подобна проверка.В коментар за предстоящия вот на недоверие, Петков, който е член на ИБ на АБВ припомни думите на Борисов: \"Какъв е този вот на недоверие, да си вадим кирливите ризи\".\"А те повече от половин година вече , плочки в НДК, вадят дупки в оградата, вадят депутати от парламента за щяло и нещяло... Е, те очевидно имат само кирливи ризи, той какво очаква да извадят?\", запита Петков.", "date": "2018.01.03", "title": "Да уведомим и Венецианската комисия за антикорупционния орган иска Румен Петков"}
