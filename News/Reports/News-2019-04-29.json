{"url": "https://news.bg/world/sarbiya-e-gotova-na-dialog-s-kosovo-no-sled-otmyana-na-mitata.html", "text": "Сърбия е готова да продължи диалога, веднага щом Прищина отмени митата си върху сръбските стоки.Това заяви сръбският президент Александър Вучич в Берлин по време на срещата си с шефа на външната политика на ЕС Федерика Могерини, цитиран от Танюг.Но дали това ще се случи не зависи само от нас, е казал след това Вучич пред репортери.Сърбия е ангажирана с европейския си път и ще продължи да работи по него, каза той.Той каза, че на западните Балкани в Берлин.Същото признаха и останалите лидери на страните, които взеха участие. В крайна сметка бе решено следващата среща по темата да се проведе на 1 или 2 юли в Париж. Сърбия не иска конфликти, а поддържа стабилност и дългосрочен мир, увери Вучич.Косово въведе по-рано , като се оправда с желание да подпомогне своята икономика. Също така бе , което Белград приема като предизвикателство. Тези мерки  със Сърбия. Прищина поиска признаването на , за да махне митата. ", "date": "2019.04.29", "title": "Сърбия е готова на диалог с Косово, но след отмяна на митата "}
{"url": "https://news.bg/int-politics/boeing-obyasnyava-za-stabilen-napredak-i-sertifitsirane-na-vsichki-737-max.html", "text": "Boeing заявява, че е постигнат стабилен напредък, за сертифициране на всички приземени самолети 737 MAX с актуализация на софтуера и завършва последния полетен тест преди полета за сертифициране, съобщава \"Ройтерс\".Променени са спорните системи за контрол, свързани с .\"Тестовите пилоти са направили 146 полета с 737 MAX с общо около 246 летателни часа с актуализирания софтуер, а близо 90% от нашите 50 и повече оператори на самолета по целия свят са тествали актуализацията на софтуера по време на една от нашите тренировъчни сесии на симулатор\", обяснява изпълнителният директор Денис Мюленбург.Мюленбург се изправя днес пред акционерите, за първи път след двете фатални катастрофи, които доведоха до приземяването на 737 MAX в световен мащаб и предизвика разследвания, съдебни дела и рязък спад в стойността на акциите.Припомняме, на 10-ти март, . Загинаха всички 157 души на борда.През октомври пътнически самолет на. И двата инцидента са с новите самолети 737 МАХ 8. откриха сходства между смъртоносната катастрофа в Етиопия и катастрофата през октомври край бреговете на Индонезия.Производителят на самолети добави, че \"за да се гарантира, че няма да има повторно активиране на MCAS\", планира да пусне  за 737 MАХ.", "date": "2019.04.29", "title": "Boeing обяснява за стабилен напредък и сертифициране на всички 737 MAX"}
{"url": "https://news.bg/int-politics/nad-50-ot-izbiratelite-v-sasht-nyama-da-glasuvat-za-tramp.html", "text": "Над половината от гласоподавателите в САЩ заявяват, че няма да гласуват за президента Доналд Тръмп на президентските избори през следващата година. Това е установило ново социологическо допитване на ABC News и \"Вашингтон пост\".Докато 55 на сто от участвалите в проучването са заявили, че не одобряват работата на Тръмп, 39 процента са заявили, че ще подкрепят настоящия държавен глава. Сред неговите поддръжници 28 на сто са потвърдили, че ще гласуват за Тръмп, а останалите все още не са решили.От анкетираните, които са заявили, че няма да гласуват за Тръмп, 29 на сто са посочили, че ще гласуват за неговия опонент от Демократическата партия. Освен това около две трети от избирателите отбелязват, че искат да изчакат и да видят кой ще бъде кандидатът на демократите, тъй като понастоящем партията има над 20 претенденти.Междувременно 85% от участниците в проучването са уверили, че ще гласуват на изборите през 2020 г. Допитването е проведено в периода между 22 и 25 април на английски и испански език и е включвало 1001 души.", "date": "2019.04.29", "title": "Над 50% от избирателите в САЩ няма да гласуват за Тръмп"}
{"url": "https://news.bg/int-politics/sasht-plashi-evropa-sas-spirane-na-razuznavatelna-i-druga-informatsiya-zaradi-huawei.html", "text": "САЩ предупреждават страните да не включват оборудване от Huawei или други китайски доставчици във всички части на тяхната телекомуникационна мрежа, защото няма начин да се премахнат напълно рисковете за кибернетичната сигурност, съобщава \"Блумбърг\".Коментарите идват, когато изглежда, че Великобритания ще затегне правилата, според които Huawei работи в страната, като в същото време няма да има пълна забрана за китайския производител на телекомуникационно оборудване.Очаква се мерките да включват по-строг надзор от страна на държавата и могат да ограничат компанията от някои чувствителни части от телекомуникационните мрежи на Великобритания.\"Няма начин ефективно да смекчим риска и да имаме ненадежден доставчик в края на мрежата\", коментира Роб Страйър, заместник-помощник на Държавния департамент за киберполитики, добавяйки, че потенциално компрометирано оборудване и софтуер в част от мрежата е \"неприемлив риск\".\"Позицията на Съединените щати е, че поставянето на Huawei или други ненадеждни търговци във всяка част на 5G телекомуникационната мрежа е риск\", обяснява Страйър.Той отбеляза, че Великобритания все още не е обявила окончателно решение как да организира своята 5G мрежа, но отново подчертава, че САЩ ще преоцени обмена на разузнавателни данни с държави, които позволяват на ненадеждни доставчици в техните мрежи.\"Докато икономиките ни стават все по-взаимосвързани, включително и нашите цифрови икономики, повече данни се предават между Съединените щати и Европа, отколкото всяка друга част на света, което разбира се включва Обединеното кралство\", коментира той.\"Не става дума само за споделяне на разузнавателна информация или за сътрудничество при обмена на информация. Става въпрос за всички услуги, които предоставяме днес през Атлантическия океан, които биха могли да бъдат прекъснати\", допълва представителят на Държавния департамент за киберполитики на САЩ.", "date": "2019.04.29", "title": "САЩ плаши Европа със спиране на разузнавателна и друга информация заради Huawei"}
{"url": "https://news.bg/politics/ataka-prishpori-karakachanov-da-se-spravi-s-tsiganskata-prestapnost.html", "text": "Ако силовият вицепремиер Красимир Каракачанов не може да се справи с циганската престъпност, ще предложим друг. Това предупреди членът на политическото ръководство на \"Атака\" Павел Шопов, който е и депутат от \"Обединени патриоти\".Припомняме, че \"Атака\" са коалиционни партньори с ВМРО на Каракачанов в \"Обединени патриоти\", които са част от управляващата коалиция.\"Атака сме първите, които се борим циганската престъпност. Години наред бяхме в опозиция, а сега сме във властта. Имаме силов премиер от \"Обединени патриоти\" - Красимир Каракачанов. Очакваме от него да се справя с важните за обществото проблеми. Ако той не може да се справи, ще предложим друг\", изтъкна Шопов, цитиран от пресцентъра на \"Атака\".Предупреждението на Шопов е по повод събитията в Куклен, където вчера избухна скандал заради силна музика и нападение срещу полицейски екип. По този повод бяха арестувани седем души.", "date": "2019.04.29", "title": "\"Атака\" пришпори Каракачанов да се справи с циганската престъпност"}
{"url": "https://news.bg/world/pone-shestima-zastrelyani-hristiyani-v-tsarkva-v-burkina-faso.html", "text": "Въоръжени мъже са открили огън по църква в северната част на африканската държава Буркина Фасо, като са убили най-малко шестима души, съобщиха властите, цитирани от световните осведомителни агенции.Нападателите са пристигнали със седем мотоциклета в края на неделната служба и са убили пастора, двама от синовете му и още трима миряни. Атаката е станала вчера, но от правителството съобщиха за нея днес. Това е първата атака срещу църква, след като през 2016 г. в западноафриканката страна избухна насилие, подето от джихадисти.Екстремисти, свързани с терористичните групировки \"Ал Кайда\" и ДАЕШ (\"Ислямска държава\"), както и с местната \"Ансарул ислям\", са активни в страната.Нападението срещу протестантската църква е станало в малкото градче Силгаджи близо до Джибо, столицата на провинция Сум, около 12 часа местно време (15 часа българско) вчера.Броят на нападателите или техните евентуални принадлежности към групировки засега не са известни.Ислямистки групировки са обвинявани за редица нападения в страната през последните години.В петък петима учители бяха убити в източната част на страната при друг инцидент, приписан на джихадисти.Междувременно съдбата на отвлечен преди месец католически свещеник остава неясна.", "date": "2019.04.29", "title": "Поне шестима застреляни християни в църква в Буркина Фасо"}
{"url": "https://news.bg/int-politics/pompeo-vizhda-v-rusiya-zaplaha-za-desetiletiya.html", "text": "Държавният секретар на САЩ Майк Помпео очаква Русия да се опитва да се намесва в изборите в САЩ в продължение на десетилетия, като описва Москва като дългосрочна заплаха - не само през 2016 г., съобщава The Hill.Помпео коментира пред главния редактор медията, че \"разбира се\" руснаците продължават да представляват заплаха за изборите в САЩ.Но той отхвърля идеята, че заплахата е някак нова или по-сериозна след усилията на Москва да се намеси на президентските избори през 2016 г., както е описано в .\"Без съмнение те са били заплаха за нашите избори през 1974 г., те се намесиха в изборите ни през 80-те години\", обяснява Помпео и допълва, че \"трябва да очакваме през 2050 г. руснаците все още да са така\".Помпео отказва да коментира изявлението на адвоката на Тръмп Руди Джулиани, че няма \"нищо лошо\" в получаването на информация от чужденци по време на кампания. Той позволява на Джулиани да говори за себе си и подчертава, че всеки трябва да е \"осведомен\" за източника на информацията, която получават.\"Всички трябва да сме наясно с източниците на информацията, която получаваме. Трябва да сме наясно, когато получаваме досиета, за да сме сигурни, че те са верни, че имаме валидирана информация, преди да докладваме за това\", коментира той. Помпео описва заплахата като много по-широка от Русия - тя идва от Китай, Иран и недържавни участници, чиито кибер-способности могат да възпрепятстват не само изборите в САЩ, но и функционирането на американската инфраструктура, включително финансовата система и телекомуникациите.Помпео счита, че администрацията на Обама е трябвало да направи повече, за да предотврати намесата на Русия, и че администрацията на Тръмп е предприела стъпки, за да се увери, че не се случва отново.\"Сега сме на мисия, да се уверим, че това няма да се случва\", обяснява Помпео.Във връзка със ситуацията във Венецуела, той обяснява, че хора от вътрешния кръг на венецуелския президент Никола Мадуро мислят да преминат към венецуелската опозиция. \"Абсолютно съм сигурен, че има напредък. Виждаме, че лидерите от вътрешния кръг на Мадуро сега мислят как изглежда \"златния билет\", какво ще стане, ако напуснат. И ако започнат да задават такива въпроси, тогава със сигурност някои от тях ще решат, че ги очакват по-добри времена, ако престанат да подкрепят този гангстер\", коментира той.Помпео не посочва дати, кога Вашингтон очаква прехвърлянето на властта в страната в ръцете на опозицията, \"аз не поставям срокове\".Относно Северна Корея, американската администрация все още не знае дали ще бъде възможно да се организира трета поредна лична среща между Тръмп и Ким Чен Ун.\"Не знам\", коментира ръководителят на американската дипломация, отговаряйки на директен въпрос по темата.\"Искаме да гарантираме, че ще създадем условия, при които и двамата лидери, ако се срещнат, ще могат да постигнат значителен напредък\", допълва той.\"Имахме напредък (на предишната двустранна среща на високо равнище) в Ханой\", обяснява държавният секретар.Той потвърждава, че продължава да ръководи делегацията на САЩ в преговорите с КНДР, въпреки недоволството на Пхенян.\"Ние не решаваме кой е моят партньор (от КНДР), а президентът Тръмп решава кой да представлява Америка\", допълва Майк Помпео.", "date": "2019.04.29", "title": "Помпео вижда в Русия заплаха за десетилетия"}
{"url": "https://news.bg/int-politics/kosovo-vizhda-sasht-kato-klyuchov-faktor-za-razreshavaneto-na-konflikta-sas-sarbiya.html", "text": "САЩ са ключов фактор за разрешаването на продължаващия конфликт между Косово и Сърбия. Това обяви президентът на Косово Хашим Тачи, изтъквайки неспособността на големите европейски страни да постигнат единна позиция по въпроса, съобщава \"Ройтерс\".Бившата сръбска и предимно етническа албанска република Косово обяви независимостта си от Сърбия през 2008 г., почти десетилетие след кървавата война там.Тя беше призната от САЩ и повечето страни от ЕС, но не и от Сърбия или от нейния голям покровител Русия, а отношенията между Белград и Косово остават напрегнати.\"Без САЩ никога няма да имаме какъвто и да е диалог, преговори или споразумение\", изтъкна Тачи, добавяйки: \"ЕС не е единен в този процес.\"Тачи е в Берлин, за да участва в срещата за Западните Балкани, организирана от германския канцлер Ангела Меркел и френския президент Еманюел Макрон.Тачи омаловажи очакванията за срещата в Берлин, посочвайки: \"Не очаквам никакво чудо.\"Според косовския президент за Сърбия било от решаващо значение да признае Косово като независима държава.\"Ще поискаме днес от канцлера Меркел и президента Макрон да убедят (сръбския) президент (Александър) Вучич да признае Косово\", разкри Тачи, добавяйки, че ако това не се случи, \"смятам, че срещата в Берлин няма да бъде полезна\".Тачи подчерта, че Сърбия има тенденция да се ориентира към Русия, но Косово иска да бъде част от НАТО и Европейския съюз възможно най-скоро.", "date": "2019.04.29", "title": "Косово вижда САЩ като ключов фактор за разрешаването на конфликта със Сърбия"}
{"url": "https://news.bg/politics/petkova-interkonektorat-e-neobratim-protses-angazhiment-pred-balgarite-i-evropa.html", "text": "\"В края на месец май, имаме амбициозната цел да бъде даден стартът на строителството на интерконектора Гърция-България. Той ще бъде въведен в търговска експлоатация през втората половина на 2020 г.\" Това заяви министърът на енергетиката Теменужка Петкова при откриването на конференцията \"Отключване на бизнес потенциала на източноевропейските газови пазари - конкуренция, алтернативи, пазари, проекти, сигурност чрез диверсификация. Случаят LNG\".Петкова обясни, че темата за диверсификацията е изключително важна за нас, но и за целия Балкански регион. Всички ние знаем какво означава диверсификацията и какви ползи носи тя. Усилията ни са да направим, така че България да бъде независима по отношение на своите доставки, сигурност и тогава ще има конкуренти цени и икономика, поясни енергийният министър.\"Ние желаем да развиваме пазара на природен газ и България ще бъде един партньор в областта на търговията с природен газ от различни източници и различни маршрути\", заяви енергийният министър.Теменужка Петкова се похвали, че до края на настоящата година ще имаме платформа за търговия на природен газ.По думите й, България осъзнава смисъла на диверсификацията като основен приоритет на източниците и маршрути на доставката на природен газ. Петкова отчете няколко основни проекта, по които се работи много целенасочено през последни четири години.Първият най-важен и ключов проект за Югоизточна Европа е изграждането на интерконектора Гърция-България - проект, който ще даде енергийна сигурност не само за България, но и за целия регион.\"Интерконекторът Гърция-България се намира в своята решителна и заключителна фаза. През месец май предстои да бъдат избрани компаниите, които ще имат отговорността и честта да реализират проекта\", заяви Петкова и похвали работата на българското правителство за реализирането на проекта.Тя е сигурна, че \"интерконекторът е необратим процес и проект, който ще стане факт така, както сме го поели като ангажимент пред българските граждани и европейските партньори\". Друг много важен проект е изграждането на междусистемната връзка между България и Сърбия.Следващият важен проект, според енергийния министър, който ще има значение за развитие на енергийния пазар, е участието на България в изграждането на терминала за втечнен природен газ \"Александруполис\". С него България ще има възможност да доставя втечнен газ от различни други източници - САЩ, Катар, Алжир и други.Теменужка Петкова посочи, че през втората половина на 2019 г. трябва да има окончателно инвестиционна решение за реализирането на проекта за доставка за втечнен газ от различни държави. \"Реализирайки всички енергийни проекти, ние смятаме, че това е една добра база и реализиране на една по-мащабна концепция - газоразпределителен център на територията на България\", коментира енергийният министър.По думите на Петкова, ако се реализират всички други енергийни връзки с другите страни, това означава, ще се създаде предпоставка страната ни да стане средище на потоците от газ както от север, така и от юг.", "date": "2019.04.29", "title": "Петкова: Интерконекторът е необратим процес, ангажимент пред българите и Европа"}
{"url": "https://news.bg/int-politics/sadat-v-slovakiya-otkaza-da-zabrani-kraynodyasna-parlamentarna-partiya.html", "text": "Върховният съд в Словакия отхвърли искането на главния прокурор на страната да забрани крайнодясна партия, която има 14 депутати в словашкия парламент, съобщава \"Асошиейтед прес\".В молбата, подадена преди две години, Яромир Чизна посочва, че крайнодясната Народна партия \"Нашата Словакия\" е екстремистка групировка, чийто активности нарушават конституцията на страната.Ала съдът постанови, че главният прокурор не е предоставил достатъчно доказателства за забраната. Решението е окончателно и не подлежи на обжалване.Партията открито се възхищава от нацистката марионетна държава, която страната е била по време на Втората световна война. Членовете на партията използват характерните нацистки поздрави, обвиняват циганите за престъпления в бедняшки райони, смятат НАТО за терористична групировка и искат страната да излезе от западния военен алианс и от Европейския съюз.Ако беше одобрена, това би била първата забрана на парламентарна партия в Словакия.", "date": "2019.04.29", "title": "Съдът в Словакия отказа да забрани крайнодясна парламентарна партия"}
{"url": "https://news.bg/energy/kevr-iska-balgariya-da-e-gazorazpredelitelen-tsentar.html", "text": "\"Ние трябва да търсим първите елементи на либерализацията в посока на по-нататъшно развитие на газопреносната мрежа с оглед набиране на нови бизнес и стопански потребители в направленията, които са в десетгодишния план на \"Булгартрансгаз\" - Банско-Разлог, Козлодуй-Свищов-Никопол-Панагюрище и Пирдоп\".За това настоя председателят на Комисията за енергийно и водно регулиране (КЕВР) Иван Иванов на конференцията \"Отключване на бизнес потенциала на източноевропейските газови пазари - конкуренция, алтернативи, пазари, проекти, сигурност чрез диверсификация. Случаят LNG\".Шефът на КЕВР настоява синьото гориво да се купува от борса за търговия с природен газ и свободния пазар. Той иска още да се намерят допълнителни източници за природен газ, които да уплътнят идеята за газовия хъб \"Балкан\" и България да стане газоразпределителен център.По думите му конференцията е навременна, защото тя се провежда в период, когато в целия свят се чувства сериозната промяна, която настъпва в сектора на природния газ.\"Ако сравним ситуацията в сектора сега, със ситуацията през 80-те години, ще отбележим, че има силно развити технологични решения, които променят коренно производството, преноса и търговията на природния газ\", тълкува Иван Иванов.От друга страна технологията по втечняването на природен газ и преноса му позволява газът да достига, до което и да е кътче на земята, \"дори, там където никога не се е мислило и не са се реализирали тръбопроводи и газопроводи за доставка на природен газ\", подчерта Иванов. Той открои няколко фактора за състоянието на сектора природен газ в момента.Сред тях са, че имаме един-единствен външен доставчик на природен газ, България в момента не разполага с местни източници на природен газ и все още сме далеч както от окончателни резултати, така и от производство на природен газ от Черно море.Останалите фактори, според шефа на КЕВР са, че България продължава да няма действащ интерконектор в южно направление, в сектора природен газ няма конкуренция и на последно място в България потреблението на природен газ е сравнително ниско.", "date": "2019.04.29", "title": "КЕВР иска България да е газоразпределителен център"}
{"url": "https://news.bg/int-politics/erdogan-predlozhi-na-tramp-obshta-rabotna-grupa-za-ruskata-s-400.html", "text": "Президентът на САЩ Доналд Тръмп и турският президент Реджеп Тайип Ердоган са разговаряли по телефона днес, като са обсъдили предложение на Турция за създаване на съвместна група за планираното от Турция придобиване на руската система за противоракетна отбрана С-400, съобщиха от турското президентство, цитирани от \"Ройтерс\".\"Нашият уважаем президент представи предложението за създаване на работна група относно закупуването на противовъздушната система С-400 от Руската федерация\", се посочва в съобщението от турското президентство.Вашингтон настоя, че руската ракетна система може да компрометира най-модерните американски изтребители F-35. Анкара отбеляза, че работна група може да оцени въздействието на С-400 върху американските изтребители, но в петък заяви, че не e получила обратен отговор от американците.", "date": "2019.04.29", "title": "Ердоган предложи на Тръмп обща работна група за руската С-400"}
{"url": "https://news.bg/society/ministerstvo-na-otbranata-predstavi-boynata-tehnika-za-parada-na-6-ti-may.html", "text": "Министерство на отбраната представи информация за бойната техника на сухопътни войски, която ще бъде представена на военния парад на 6 май - Ден на Храбростта и празник на Българската армия.Лек автомобил с повишена проходимост брониран \"Мерцедес\" G 270FB-6, Предназначен е за транспортиране на личен състав при изпълнение на бойни задачи. Той има монтиран люк с възможност на завъртане на 360 градуса и застопоряване във всяко едно положение. Може да се монтира 7,62 мм и 12,7 мм картечница. Двигателят е тип - дизелов с максимална скорост на движение 120 км/ч.Бронираната машина \"Хамър\". Предназначена е за транспортиране на личен състав при изпълнение на бойни задачи, патрулиране, и конвоиране на механизираните формирования. На машините се монтира 7,62мм картечница. Двигателят е 6,5 литров дизелов с турбокомпресор. Мощността му е 190 конски сили, който развива максимална скорост от 110 км/ч.Бойна бронирана колесна машина \"Comando select\". Предназначена е за транспортиране на екипажа на машината и механизираното отделение при изпълнение на бойни задачи. Въоръжението е една 12,7мм. картечница \"Браунинг М2 калибър 50\", сдвоена с 40мм автоматичен гранатомет МК 19 и съоръжение за изстрелване на 76мм. димни гранати. Машините разполагат с 6- цилиндров дизелов двигател с турбокомпресор. Максималната скорост на движение е 100 км/ч. Притежават висока степен за балистична и противоминна защита на екипажа. Бойните машини \"Comando select\" са доставени за контингента ни в Афганистан по Програмата за чуждестранно военно финансиране (FMF) на САЩ.Бойна бронирана колесна машина \"Guardian\". Предназначена е за транспортиране на екипажа на машината и механизираното отделение при изпълнение на бойни задачи. Въоръжението е една 12,7мм. картечница \"Браунинг М2 калибър 50\", сдвоена с 40мм автоматичен гранатомет МК 19 и съоръжение за изстрелване на 76мм. димни гранати. Машините разполагат с 6- цилиндров дизелов двигател с турбокомпресор. Максималната скорост на движение е 100 км/ч. Притежават висока степен за балистична и противоминна защита на екипажа. Бойните машини \"Guardian\" са използвани до 2012г. от контингентите ни в Афганистан.Бронетранспортьор БТР-60 ПБ МД-1. Оборудване със съвременни дизелови двигатели и автоматични скоростни кутии. Въоръжението е с 14,5 мм куполна картечница с прицелна далекобойност - 2000 м и 7,62 мм картечница с прицелна далекобойност - 1500 м. Екипажът на машината е от 7-9 души с десант. Развива максимална скорост на движение 80 км/ч, а при плаване 9-10 км/ч.152 мм оръдие гаубица Д-20. Предназначена е за унищожаване на артилерийски и други огневи средства на противника. Има следните характеристики: тегло в походно положение - 2,6 тона, тегло в бойно положение 2,7 тона, с разчет от 10 души. Максималното разстояние на стрелбата 17 400 м и скорострелност 4 изстрела в минута.Реактивна система за залпов огън БМ-21 \"ГРАД\". Предназначена е за унищожаване и подавяне на живата сила, огневите средства и опорните пунктове на противника. Установката има 40 направляващи, като залпа от 40 снаряда се извършва за 20 секунди. Разчетът е от 6 души. Максималното разстояние на стрелбата е 21 км.122 мм самоходна минохвъргачка Б1 - 10 \"Тунджа\". Предназначена е за подавяне и унищожаване с навесен огън живата сила и огневите средства на противника, както и за разрушаване на полевите му отбранителни системи. Машината е бронирана от плаващ тип и разполага с четири души екипаж.122 мм самоходна гаубица 2С-1 \"Гвоздика\". Предназначена е за подавяне и унищожаване на живата сила и огневите средства на противника, разрушаване на полеви съоръжения, разчистване на проходи в минни полета и борба с танкове, артилерия и автомобили на противника. Разполага с екипаж от 4 души. Максималната далечина на стрелбата е 15 200 м.Бойна машина на пехотата БМП-23. Бойната машина е бронирана, верижна от плаващ тип с екипаж от трима души и седем души десант. Въоръжението е 23 мм автоматично оръдие и 7,62 мм картечница сдвоена с оръдието. Максималната скорост на движение на машината е 62 км/ч, а при плаване 5 км/ч. В боекомплекта машината разполага с противотанкова двуканална система за управление 9П135М и установка за изстрелване на снаряди.Бойна машина на пехотата БМП-1. Бойната машина е бронирана, верижна, плаваща, с екипаж от трима души и седем души десант. Въоръжена е с 73 мм гладкостволно оръдие и сдвоена към него 7,62 мм картечница. Максималната скорост на движение е 65 км/ч, а при плаване - 7 км/ч. В боекомплекта на машината е включен преносим противотанков управляем комплекс за борба с бронирани цели на разстояние от 500м до 3000м.Танк Т-72, който е основна бойна верижна машина на Сухопътните войски с мощно въоръжение, сигурна бронева защита и висока маневреност. Въоръжен е с 125мм. гладкостволно оръдие, сдвоено с 7,62мм. картечница и една 12,7мм. зенитна картечница. с бойно тегло 41 тона, екипаж - 3 души. Двигателят е с мощност 780 конски сили.Тактически ракетен комплекс ТРК \"Точка\". Предназначен е за поразяване на ракетни установки, пунктове за управление, летища, хранилища и високоточни оръжия на противника. Далекобойността на ракетния комплекс е от 15 до 75 км. Разчетът е от четирима души.Зенитно-ракетен комплекс \"ОСА-АКМ\". Мощно огнево средство за защита на механизираните подразделения от ударите на въздушния противник. Зенитно-ракетния комплекс \"ОСА-АКМ\" е автономен и е най-модерният комплекс на въоръжение в ПВО на Сухопътните войски. Той унищожава въздушни цели на малки и средни височини във всякакви метеорологични условия и в сложна радиоелектронна обстановка. Комплексът унищожава цели на височини от 25 до 5 000 метра и на разстояния до 10 500 метра, движещи се със скорост до 500 метра в секунда. Има възможност да обстрелва цел с две ракети едновременно. Разчетът му е от 5 души.", "date": "2019.04.29", "title": "Министерство на отбраната представи бойната техника за парада на 6-ти май"}
{"url": "https://news.bg/world/ispaniya-sprya-puchdemon-za-evrovota.html", "text": "Бившият лидер на Каталуния Карлес Пучдемон, живеещ в самоналожено изгнание в Белгия, няма да участва в изборите на 26 май за Европейския парламент като водещ кандидат на своята партия в Каталуния.Това е решението на Централната избирателна комисия на Испания, предаде The Guardian. То бе взето, след като дясната Народна партия и либералната партия \"Гражданите\" подадоха жалба в ЦИК срещу участието на сепаратиста. Според тях, \"беглецът\" не може да участва в евровота като кандидат на Кралството. Участието му е недопустимо, считат те. Каталунски партии обявиха решението за опит да се спре Пучдемон като му се запуши устата. Те ще подадат жалба, заяви адвокатът му, според когото няма пречки клиентът му да се яви на изборите. Припомняме, че намерението на Пучдемон да участва в евровота56-годишният Пучдемон избяга от Испания през октомври 2017 г., след като Мадрид наложи пряко управление на Каталуния. Богатият североизточен регион едностранно обяви независимост въз основа на референдум, който се счита за незаконен от испанските съдилища.Пучдемон и петима други бивши каталунски лидери са в самоналоженото изгнание в европейските страни и могат да бъдат арестувани, ако се върнат в Испания.Миналият юли испанските съдилища отмениха европейските заповеди за арест за Пучдемон, след като  в Испания, за да се изправи пред обвинение за злоупотреба с публични средства, но не и за бунта, нещо, което Испания реши да не приеме.От Белгия, Пучдемон  в Каталуния през декември 2017 г. и бе предложен за президент с парламентарно мнозинство, но испанските съдилища забраниха опита му да поеме поста извън страната.Ориол Жункерас, лидер на партията за независимост ERC, който е  каталунски политици за ролята им в инициативата за отцепване през 2017 г., също иска да участва в европейските избори.", "date": "2019.04.29", "title": "Испания спря Пучдемон за евровота"}
{"url": "https://news.bg/world/merkel-i-makron-zapadnite-balkani-sa-obsht-angazhiment.html", "text": "За положителното развитие на Западните Балкани се обявиха днес германският канцлер Ангела Меркел и френският президент Емануел Макрон, съобщиха световните информационни агенции.Те официално откриха днешната среща на върха с лидери от Западните Балкани на пресконференция, като подчертаха, че регионът е и техен приоритет.Срещата ще се занимае с блокирания диалог между Косово и Сърбия.Това е само неформална дискусия и не трябва да се очаква окончателно решение. Тя не може да замени нито преговорите за присъединяване, нито Берлинския процес, предупреди германският канцлер.\"Надяваме се на открит и искрен разговор\", заяви тя.Президентът Макрон заяви, че Франция иска да се върне към региона, от който донякъде се е оттеглил от 2000 г. насам.Решаването на спора за името между Гърция и Северна Македония показва, че регионът може да продължи напред, каза той.Френският президент изброи още няколко области, които ще бъдат обсъдени на срещата на високо равнище: икономическото и социално развитие на региона, неговата сигурност и борба срещу икономическата и финансовата престъпност.Няма да решим въпроса за Косово, но се надяваме, че диалогът може да бъде възобновен и планираме да преминем през всяко възможно решение, заключи Макрон.САЩ са ключов фактор за разрешаването на продължаващия конфликт между Косово и Сърбия. Това обяви президентът на Косово Хашим Тачи, изтъквайки неспособността на големите европейски страни да постигнат единна позиция по въпроса, съобщава \"Ройтерс\".Бившата сръбска и предимно етническа албанска република Косово обяви независимостта си от Сърбия през 2008 г., почти десетилетие след кървавата война там.Тачи е в Берлин, за да участва в срещата за Западните Балкани, но не очаква никакво чудо.Тачи подчерта, че Сърбия има тенденция да се ориентира към Русия, но Косово иска да бъде част от НАТО и Европейския съюз възможно най-скоро.", "date": "2019.04.29", "title": "Меркел и Макрон: Западните Балкани са общ ангажимент "}
{"url": "https://news.bg/politics/borisov-sega-gore-dolu-razbira-zashto-sa-ryazani-trabi-i-koy-e-pomagal.html", "text": "\"Ако руснаците дадат по-евтин газ - взимаме него, дадат ли американците по-евтин газ - затова изграждаме именно тези магистрали (газовите), за да може, който даде по-евтин газ да вземем от него\". Така премиерът Бойко Борисов коментира пред журналисти темата на днешната конференция \"Отключване на бизнес потенциала на източноевропейските газови пазари - конкуренция, алтернативи, пазари, проекти, сигурност чрез диверсификация. Случаят LNG\".\"Не знам по времето на кое правителство е било, когато паралелните тръби на транзитите са били изрязани и запушени. С каква цел е било направено, оставям на разследващите журналисти да го проверяват. Много преди нас е направено, по кое време е било и с каква цел. Ние сега сме концентрирани в България, какво става в последни 30 дена и това е, а тези, които навремето са рязали тръбите, за да ни вкарат в тази зависимост, трябва да си мълчим за тях. Това ли значи много отдавна\", ядоса се премиерът.Министър-председателят обеща, че тръбите ще бъдат възстановени и обяви, че горе-долу сега разбрал защо са били изрязани и кой им е помогнал, \"разбира се, нашите опоненти\".Борисов иска много добре да знаят тези, които се заяждат с едните или другите по темата за енергийната сигурност, газовия хъб \"Балкан\" и транзита през България, че е много добре изчислен и свързан с третия енергиен пакт. По думите му целта на днешната среща и разговорите по LNG е диверсификацията вътре на производството в страната и ако има по евтин газ от сегашния, който доставяме, нашата икономика и потребители да получават най-евтиния газ.Премиерът потвърди новината от енегийния министър Теменужка Петкова, че в края на месец май започва строителството на интерконектора \"Гърция-България\", а по газовия хъб \"Балкан\" се движат нещата. \"Правят се репетиции, подменихме компресорите с американски, така че в тази тема сме много напред и ще го изградим\", изтъкна Борисов и допълни, че енергийната сигурност е свързана с националната сигурност.Министър-председателят посочи, че освен разширението на Чирен в хранилището, трябва да се остави и свободен капацитет по тръбите, за да може ако дойде по-евтин газ, да се запълни с него. Той отчете и че към настоящия момент може да се вкара един милион втечнен газ през стария газопровод в Солун.Като имаме газовите магистрали и интерконекторите, който докара по-евтин газ, това ще бъде плюс за българската икономика и индустрия, защото потребителите ще имат по-ниски цени, сигурен е премиерът. Борисов честити на всички българи Възкресение Христово и им пожела да бъдат живи и здрави.\"Ние не преговаряме още, не ми слагайте думи в устата\". Така премиерът Бойко Борисов отговори на въпрос, дали в рамките на преговорите за F-16 можем да получим дотации.Премиерът не иска утре някой да му каже, че \"лобираме за самолети и сме лобисти\".Борисов категорично заяви, че страната ни не лобира и не участва в лобисктите неща, а иска най-доброто за България.Той се надява, че през следващите месеци ще се срещне с правителството на САЩ за самолетите.", "date": "2019.04.29", "title": "Борисов сега горе-долу разбира защо са рязани тръби и кой е помагал"}
{"url": "https://news.bg/world/bagdadi-se-poyavi-za-parvi-pat-ot-5-godini.html", "text": "Главатаря на групировката \"Ислямска държава\" Абу Бакр ал Багдади се е появил за пръв път от пет години във видео, публикувано в понеделник от джихадистката организация, предаде Daily Mail.Не е ясно кога точно клипът е бил заснет, но човекът, за когото се твърди, че е самият Багдади, споменава за дългогодишната борба за Багуз, последния  бастион в Източна Сирия, която приключи миналия месец.Битката за Багуз свърши - казва мъжът, седнал с кръстосани крака на възглавница и се обръща към трима мъже, чиито лица са замъглени.Но той настоява, че операциите на ДАЕШ срещу Запада са част от \"дълга битка\" и че групировката \"ще отмъсти\" за убитите членове.Багдади, предполагаемо на 47 г., има дълга сива брада, която изглежда боядисана и говори бавно, като често спира.Той се появява за последен път на публично място в Мосул през 2014 г., когато обявява ислямски \"халифат\" в териториите на ИС, които след това се държат в Сирия и Ирак.Оттогава многократно бе съобщавано, че той е убит или ранен.Последният му гласов запис на поддръжниците му бе разпространен през август, осем месеца след като Ирак обяви, че е разгромил джихадистите.Припомняме, че беше съобщено, че Багдади е оцелял при опит за преврат през миналия месец, направен от чуждестранни бойци в неговото убежище в източната част на Сирия. След като областта, контролирана от ДАЕШ, се разпадна, а нейните главатари бяха ликвидирани, местонахождението на Багдади се превърна в нарастващ фокус.Диабетик с високо кръвно налягане, който претърпя трайно нараняване при авиоудар преди четири години, той бяга и се укрива от военните на четири страни, както и от десетки хиляди членове на милиции след единственото му публично появяване, в което се обяви за халиф в джамията \"Ал Нури\" в иракския град Мосул в средата на 2014 г.", "date": "2019.04.29", "title": "Багдади се появи за първи път от 5 години "}
{"url": "https://news.bg/regions/golemi-parcheta-mazilka-padnaha-ot-stara-sgrada-v-sofiya.html", "text": "Големи парчета мазилка от стара сграда паднаха на кръстовището на улиците \"6-ти септември\" и \"Граф Игнатиев\" в София, информира БНР.По първоначални данни няма пострадали при инцидента.Мястото е отцепено и е забранено преминаването на хора, за да не пострадат минувачи.По информация на БНТ бетонът се е откъртил от частна тераса. ", "date": "2019.04.29", "title": "Големи парчета мазилка паднаха от стара сграда в София"}
{"url": "https://news.bg/bulgaria/mestyat-golyamo-kolichestvo-voenna-tehnika-ot-provintsiyata-v-sofiya.html", "text": "Във връзка с провеждането на военния парад в Деня на Храбростта и празник на Българската армия (6 май), утре (30 април) ще бъде предислоцирана военна техника от военните формирования в страната до летище Доброславци край София, съобщават от Министерството на отбраната.Военната техника ще се придвижва по националната пътна инфраструктура от градовете Асеновград, Благоевград, Карлово, Стара Загора и Ямбол.За транспортирането на техниката, която ще участва в парада, ще бъде използван железопътен транспорт.От военното ведомство умоляват гражданите да спазват мерките за безопасност на \"Военна полиция\", които ще ескортират колоните.", "date": "2019.04.29", "title": "Местят голямо количество военна техника от провинцията в София"}
{"url": "https://news.bg/health/1800-dushi-potarsiha-pomosht-v-pirogov-po-praznitsite.html", "text": "1800 души потърсиха помощ в Спешното отделение на \"Пирогов\" по време на великденските празници. Това съобщиха от пресцентъра на университетската болница. От тях за лечение се налага да останат 260.Настанените за лечение в университетската болница без здравни осигуровки са 15 души.Помощ са получили около 80 души от различни части на страната.По време на великденските празници натоварено е било и в детско спешно отделение.През него са преминали над 520 деца, като 50 от тях са останали за лечение в болницата. В реанимационните структури се борят за живота на 60 пациенти.Натоварени са били хирургичните, травматологичните, неврохирургичните спешни кабинети и клиники.През спешния неврологичен кабиент са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти.Двама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в \"Пирогов\" поради същата причина.", "date": "2019.04.29", "title": "1800 души потърсиха помощ в \"Пирогов\" по празниците"}
{"url": "https://news.bg/regions/obshtina-veliko-tarnovo-prodava-na-targ-edno-ot-parvite-kiliyni-uchilishta.html", "text": "Община Велико Търново продава на търг едно от първите килийни училища в страната, съобщи Нова телевизия.Килийното училище се намира във великотърновското село Плаково. Създадено е в началото на 19 век. В годините на османското робство в него последователно са били настанени конака, пощата, кметството. Последно през 1974 г. сградата е била детската градина.Кметът на селото Петя Кънчева обяснява, че училището е ремонтирано няколко пъти. По думите ѝ обаче сега то се руши и затова се опитват от три години да го продадат.Обявената първоначална цена за продажба на търг е 17 000 лв. Въпреки, че е архитектурен паметник, бъдещият му собственик ще има свободата да го реставрира, както намери за добре.\"Не виждам, никакви проблеми бъдещият собственик да пристрои в дворното място и допълнителни сгради, които да ползва за функциите на този имот\", коментира арх. Донка Колева, експерт в дирекция \"Култура, туризъм и международни дейности\" във Велико ТърновоСело Плаково има около 100 жители. Те са на мнение, че училището трябва да бъде реставрирано, заедно с църквата до него.Кметът допълва още, че ако не се намери купувач за килийното училище, то цената му, обявена от общината, ще продължи да пада, докато самата сграда не падне физически.", "date": "2019.04.29", "title": "Община Велико Търново продава на търг едно от първите килийни училища"}
{"url": "https://news.bg/int-politics/obama-natisnal-baydan-da-ne-se-kandidatira-na-izborite-prez-2016-a.html", "text": "Още през 2015 г. бившият американски президент Барак Обама е притиснал вицепрезидента си Джо Байдън да не се кандидатира за президент през 2016 г., тъй като е смятал, че Хилари Клинтън има най-голям шанс да спечели, съобщава \"Ню Йорк таймс\".След няколко седмици опити да разговаря с Байдън за кандидатурата за президент през 2016 г., Обама най-накрая е инструктирал един от стратезите си да информира тогавашния вицепрезидент за шансовете му да спечели. \"Президентът не беше окуражаващ\", отбелязал по-късно Байдън, който в края на краищата се оттегли от надпреварата, като причина за това обяви скръбта покрай смъртта на сина си.Миналата седмица Байдън обяви, че ще впуска в надпреварата за президентска номинация на Демократическата партия за изборите през 2020 г. във видео, публикувано в социалните мрежи.Дни по-късно той каза, че е помолил Обама да не го подкрепя в опита му да стане президент, подертавайки, че \"който спечели тази номинация, трябва да я спечели със собствени сили и със собствените си заслуги\".", "date": "2019.04.29", "title": "Обама натиснал Байдън да не се кандидатира на изборите през 2016-а"}
{"url": "https://news.bg/int-politics/razgovori-sas-sasht-sa-nevazmozhni-otseche-revolyutsionnata-gvardiya-na-iran.html", "text": "Влиятелният главнокомандващ на силите \"Кудс\" на Революционната гвардия на Иран ген. Касем Солеймани обяви, че духовното ръководство на страната никога няма да преговаря със САЩ под наложен икономически натиск, съобщава полуофициалната новинарска агенция \"Фарс\".\"Оказвайки икономически натиск върху Иран, Америка иска да ни принуди да влезем в преговори с тази страна... всякакви преговори при тези обстоятелства са капитулация пред Америка и това никога няма да се случи\", подчерта ген. Касем Солеймани.Президентът на САЩ Доналд Тръмп изтегли САЩ през миналата година от ядреното споразумение, сключено с Техеран през 2015 г., и възобнови санкциите срещу Ислямската република.Изявлението на генерала идва само ден след като иранският външен министър Мохамед Джавад Зариф намекна, че страната може да излезе от Договора за неразпространение на ядрените оръжия, ако САЩ продължат да утежняват санкциите срещу Техеран. ", "date": "2019.04.29", "title": "Разговори със САЩ са невъзможни, отсече Революционната гвардия на Иран"}
{"url": "https://news.bg/regions/vavezhdat-sinya-zona-v-karnobat-sled-remont-na-ulitsi.html", "text": "\"След ремонта на инфраструктурата ще бъде въведена синя зона. В Карнобат и преди имаше синя зона, но беше по примитивен начин.\" Това заяви пред БНР кметът на града Георги Димитров.По думите му има предложения от оператори, които да я обслужват.Градоначалникът обясни още, че кръговото кръстовище на улица \"Граф Игнатиев\" ще реши досегашните проблеми, тъй като имало струпване на автомобили, паркирали са се автобуси и се е затруднявало движението.Той подчерта, че кръстовището е било опасно и на него не бива има места за паркиране.", "date": "2019.04.29", "title": "Въвеждат синя зона в Карнобат след ремонт на улици "}
{"url": "https://news.bg/crime/kat-otchete-68-katastrofi-i-98-postradali-v-pochivnite-dni.html", "text": "\"По време на празничните дни има настъпили 68 катастрофи, при които има 98 пострадали, 2 загинали и 6 човека с опасност за живота.\"Това заяви пред медиите главен инспектор Илия Георгиев от Пътна полиция във връзка с пътната обстановка и безопасното пътуване в последните от празничните дни.Той призова всички граждани да спазват ограниченията и правилата за движение, като поясни, че в по-късните часове през деня се очаква засилен трафик на входно-изходните артерии на големите градове и магистралите.Георгиев изрази надежда обстановката по граничните пунктове да бъде спокойна.Той припомни, че и главни пътища.\"В първият от почивните дни имаме двама водачи санкционирани по отношение на тази забрана\", отбеляза инспекторът и допълни, че има и 10 случаи на нарушение на забраната за движение в аварийната лента.\"Глобата за това нарушение е отнемане на книжката за срок от 3 месеца и налагане на парична санкция от 1000 лв.\", уточни служителят от Пътна полиция.Георгиев обясни, че към момента обстановката е спокойна, като служителите на реда са ангажирани да следят всичко.\"Обръща се внимание на употребата на алкохол и наркотици, както и на правоспособността на водачите и превишената скорост\", посочи инспекторът.Той допълни, че обобщаване на данните ще бъде направено след приключване на празничните дни.", "date": "2019.04.29", "title": "КАТ отчете 68 катастрофи и 98 пострадали в почивните дни"}
{"url": "https://news.bg/int-politics/yunker-ne-e-saglasen-che-es-e-v-dalboka-kriza-dokolkoto-tseliyat-svyat-e-v-kriza.html", "text": "Жан-Клод Юнкер не е съгласен с мнението на френския президент Еманюел Макрон, че Европейският съюз преживява най-дълбоката криза в историята на интеграцията. Макрон, по-рано коментира, че Брекзит става символ на \"кризата в Европа, която не може да намери отговор на необходимостта да се гарантира защитата на народите в лицето на най-силните катаклизми на съвременния свят\".\"Днес не толкова ЕС, колкото целият свят е в криза. Предишният начин на живот се разпада. Силата на Китай и Индия нараства. Имаме работа с миграционна криза, президентът Тръмп и  със САЩ\", обяснява Юнкер в интервю за вестник Rzeczpospolita, цитиран от ТАСС.\"Но дори и по втория въпрос, бях във Вашингтон в края на юли и успяхме да отложим . Затова не мисля, че преминаваме през екзистенциална криза\", допълва Юнкер.В отговор на въпроса за бъдещето на Европейската комисия относно резултатите от предстоящите избори за Европейски парламент в края на май, той коментира, че ЕК ще бъде различна.\"Но също така ми се струва, че на тези избори тези, които защитават глупавия национализъм, ще платят за това. Уважавам народите, винаги съм бил против европейския федерализъм\", каза Юнкер.\"Европейците не искат да смесят всичко в един казан, в който ще загубят своите корени. Не трябва да се изгражда ЕС срещу чувствата на народите. Но той може да бъде изграден в противовес на глупавия национализъм, насочен срещу другите\".\"Здрав национализъм, патриотизмът, това е, от което се нуждаем\", заявява ръководителят на Европейската комисия.Жан-Клод Юнкер не вярва, че скоро Полша може да реши да напусне Европейския съюз.  В отговор на въпроса дали ще има Polexit- Полекзит след изборите за Европейски парламент (по аналогия с Брекзит), той отговори с \"Не.\"\"Винаги съм считал Полша като страна за пример в Централна Европа\", обяснява той, припомняйки историята на държавата от миналия век.\"Но не само миналото е важно тук. Поляците виждат как се развива тяхната страна, виждат, че Полша е получила подкрепа в размер на 175 милиарда евро от 2004 г. насам. Те не искат да бъдат отделени от всичко това\", допълва Юнкер.В същото време Юнкер смята решението на  като погрешно, въпреки че изразява разбиране за факта, че мнозинството от поляците се противопоставят на общата европейска валута.\"Очевидно, те се чувстват по-сигурни със злотата, а не с еврото. Разбирам това, но това е погрешен подход\", каза той.Темата за евентуално излизане на Полша от Европейския съюз се появи след  по въпросите за реформите и вземане на решения по ключови норми на правовата държава.Сега Полекзит е една от водещите теми на предизборната кампания преди изборите за Европейски парламент. Полската опозиция обвинява управляващата партия на Ярослав Качински \"Право и справедливост\" в опит да изведе страната от ЕС. Сегашното ръководство на страната отрича всичко, като уверява, че не възнамерява да се стига до Полекзит.", "date": "2019.04.29", "title": "Юнкер не е съгласен, че ЕС е в дълбока криза, доколкото целият свят е в криза "}
{"url": "https://news.bg/int-politics/dva-voenni-koraba-na-sasht-prez-tayvanskiya-protok-vbesyavat-kitay.html", "text": "Военните на САЩ обявиха, че са изпратили два военни кораба през Тайванския проток, докато Пентагонът увеличава честотата на движението през стратегическия воден път, въпреки противопоставянето на Китай, съобщава \"Ройтерс\".Преминаването на бойните кораби рискува допълнително изостряне на напрежението с Китай, но вероятно ще бъде разгледано от автономен Тайван като знак за подкрепа от страна на администрацията на американския президент Доналд Тръмп на фона на нарастващото напрежение между Тайпе и Пекин.Тайван е една от нарастващия брой конфликтни точки в отношенията между САЩ и Китай, които включват също така търговска война, американски санкции и увеличаващото се показване на мускули от страна на военните на Китай в Южнокитайско море, където САЩ също провеждат патрули за осигуряване на свобода на корабоплаването.Въпросните два американски военни кораба са разрушителите \"Уилям П. Лоурънс\" и Stethem. Тайванският проток, който отделя Тайван от Китай, е с ширина от около 180 км.\"Преминаването на корабите през Тайванския проток показва ангажимента на САЩ към свободен и отворен Индо-Тихоокеански регион\", изтъкна говорителят на Седми флот на американските военноморски сили Клей Дос.Дос увери, че по време на преминаването на американските кораби не е имало опасни или непрофесионални взаимодействия с кораби на други страни.От Министерството на отбраната на Тайван заявиха, че американските кораби са преминали в северна посока през протока.\"Американските кораби, свободно преминаващи през Тайванския проток, са част от мисията за изпълнение на стратегията в Индо-Тихоокеанския регион\", посочиха тайванските военни.Въоръжените сили на Тайван са наблюдавали преминаването, като не се е случило нищо необичайно, отбелязаха от ведомството.В Пекин говорителят на китайското външно министерство заяви, че Китай е обърнал голямо внимание на действията на американските кораби и е изразил загриженост пред САЩ.\"Тайванският въпрос е най-важният и чувствителен въпрос в китайско-американските отношения\", изтъкна говорителят по време на ежедневната пресконференция.САЩ нямат официални отношения с Тайван, но са задължени по закон да подпомагат острова със средства за самоотбрана и са неговият основен доставчик на оръжие.Пентагонът уточнява, че Вашингтон е продал на Тайпе оръжие на стойност повече от 15 млрд. долара от 2010 г. насам.Китай засили натиска, за да утвърди суверенитета си над острова, който той разглежда като непокорна провинция на \"единен Китай\" и свещена китайска територия.Говорителят на външното министерство на Китай настоя също така, че неотдавнашното преминаване през Тайванския проток на френския военен кораб, е незаконно.Опасенията на Пекин за Тайван вероятно ще са фактор за военните разходи на Китай през тази година, след непреклонната новогодишна реч на президента Си Цзинпин, който заплаши да атакува Тайван, ако той не приеме върховенството на Китай.", "date": "2019.04.29", "title": "Два военни кораба на САЩ през Тайванския проток вбесяват Китай"}
{"url": "https://news.bg/society/zhilishtni-asotsiatsii-predlagat-obshtinata-da-sabira-taksi-ot-nekorektni-obitateli.html", "text": "Жилищни асоциации предлагат общината да започне да събира такси от некоректни обитатели, за да се реши проблема с таксите в жилищните сгради.В тази връзка с Министерството на регионалното развитие са постъпили над 260 писма с предложения за промени и допълнения в Закона за управление на етажната собственост (ЗУЕС) в рамките на инициирания от ведомството обществен дебат.Те са постъпили в периода от 19 март до 15 април.В предложенията се посочва още когато има разпоредителна сделка с имот - етажна собственост, да се изисква и декларация, че таксите за входа са платени. Ако това не е направено, плащането да се извърши в момента на изповядване на сделката или новият собственик да подпише декларация, че ще ги поеме.Според предложенията за новите текстове на закона трябва да се плащат задължително такси за общи части, без значение дали жилището е обитавано, както и да се регламентират минималните им размери, сумите да влизат в собствена банкова сметка на етажната собственост, а касиерите на блока да се заменят от професионални домоуправители.Има и мнения домоуправител да стане професия, а т.нар. домови книги да станат електронни и общината да има грижата да ги води.Сред предложенията са и въвеждане на различни минимални такси за поддръжка на управление на сградите. А в по-скъпите квартали да плащат повече предвид възможността от по-високи приходи от наеми.Друго предложение е част от таксите, които се събират, да са процент от минималната работна заплата. Ако някой съсед реши да не плаща, в началото на годината да му се налага да се издължи пред общината заедно с плащането на местните данъци.Целта на новите текстове е по-ефективно управление на етажната собственост и конкретизиране на правата и задълженията на собствениците.В момента статутът на сградите, които представляват затворени комплекси не е уреден, затова с промените в ЗУЕС ще се направи отделна глава в закона и ще се разпишат подробно ангажиментите на техните обитатели.Подготовката на новите текстове в закона ще става съвместно с други ведомства, като се очаква с промените да се повишат правомощията на местните власти.Предстои през септември тази година да бъде публикуван за обществено обсъждане проекта на Закон за изменението и допълнение на ЗУЕС. Преди това ще бъдат създадат четири работни групи за изработване на бъдещите текстове от закона, съответно в категориите: \"Управление на етажната собственост\", \"Професионални домоуправители\", \"Сгради с особено управление\", \"Контролни функции на общинските администрации\".В последната група ще бъдат активно включени представителите на местните власти в страната.", "date": "2019.04.29", "title": "Жилищни асоциации предлагат общината да събира такси от некоректни обитатели"}
{"url": "https://news.bg/crime/4-katastrofi-stanaha-za-chas-na-patya-mezhdu-simitli-i-zheleznitsa.html", "text": "Четири катастрофи станаха за 1 час в в разстояние на 5 км - между Симитли и Железница, съобщи bTV.Основната причина за инцидентите е неспазване на дистанция.По-интензивен трафик се очаква в следобедните часове на последния почивен ден от великденските празници.Малко по-късно от Пътна полиция съобщиха, че движението по автомагистрала \"Тракия\" е интензивно. Част от причината е, че всички автомобили са съсредоточени в активната лента.От полицията уточняват, че в ремонтните участъци по автомагистралата, където движението е двупосочно, аварийната лента в посока София, е лента за движение и водачите на моторни превозни средства могат да я ползват. Тези места са обозначени и със съответните знаци за това.Регулира се и движението в района на тунел \"Ечемишка\" на АМ \"Хемус\" като постъпателно преди тунела се пускат и спират моторните превозни средства. Целта е да не се допусне пътен инцидент в трите тунела на магистралата.Припомняме, че с цел облекчаване на движението от 14 до 20 ч. отново се Ще има още две ленти за София и една за Бургас и Варна в участъците с ремонт на \"Тракия\" и \"Хемус\". Пътят през Владая също ще бъде с две ленти за влизащите в столицата.По-рано днес от Пътна полиция призоваха за спазване на правила за движение, тъй като през празничните дни са ", "date": "2019.04.29", "title": "4 катастрофи станаха за час на пътя между Симитли и Железница"}
{"url": "https://news.bg/int-politics/otkazat-na-germaniya-ot-f-35-za-smetka-na-eurofighter-drazni-partnyori-v-nato.html", "text": "Решението на Германия да не купува стелт-изтребител F-35 е \"ретроградна стъпка\", която може да попречи на способността на страната да работи на същото ниво като нейните партньори от НАТО, според европейския ръководител на Lockheed Martin, които произвеждат самолета, съобщава \"Файненшъл таймс\".Джонатан Хойл, вицепрезидент за Европа в американската отбранителна група, коментира, че решението на Германия да изключи F-35 от по-нататъшно разглеждане като заместител на остарялата флотилия от самолети \"Торнадо\" е уловило много правителства \"неподготвени\". Германското министерство на отбраната заяви, че е взело решение за  или F-18 от Boeing.В същото време, преди 3 месеца Франция и Германия дадоха начало на . Европа в момента разполага с три бойни самолета - \"Юрофайтър Тайфун\", \"Рафал\" и \"Грипен\". Същевременно, двете страни се разбраха , като работата по проекта трябва да започне до средата на 2019 г. Танкът трябва да влезе на въоръжение през 2035 г.Тъй като германската реторика през последните три години е за засилване на отбранителните си способности, решението да не се обмисля F-35 предизвикаха въпроси сред другите европейски правителства относно \"позицията на Германия да напредва и следователно какво означава това за НАТО\", коментира Хойл.Той допълва, че по време на неотдавнашно посещение в НАТО няколко посланици изразяват \"разочарование\" от решението на Германия.Те отбелязват, че макар и много от техните страни да инвестират в пето поколение изтребители, избирайки F-35, то \"Германия, която има най-голям бюджет за отбрана, току-що е направила тази ретроградна стъпка\".\"Така че, когато излизаме и работим заедно оперативно, ако летите със стелт, пето поколение, не искате четвърто поколение по средата на операциите си, защото всеки може да го види\", обяснява представителят на Lockheed Martin за Европа.Германското решение е възприето от много наблюдатели в областта на отбраната като сигнал от Берлин, че остава ангажиран със създаването на следващото поколение френско-германска \"бъдеща бойна въздушна система\" (FCAS).Ключов въпрос за Германия, според анализатори в отбраната, ще бъде как една нова флотилия може да разгръща американски ядрени оръжия, разположени в Бюшел, в западната част на страната, като част от споразумението за \"ядрено споделяне\" в НАТО.Всеки заместител на \"Торнадо\" ще трябва да бъде в състояние да направи същото и да бъде сертифициран от САЩ.Позицията на Германия по отношение на отбраната е подложена на многократни критики от Доналд Тръмп, че не харчи достатъчно.Вицепрезидентът на САЩ, Майк Пенс поднови критиките по време на  този месец.Въпреки неуспеха на F-35, Хойл коментира, че Lockheed Martin продължава да разглежда Германия като \"голям потенциален пазар\".Lockheed има интерес от редица важни програми за отбрана в страната, включително хеликоптери, както и от противоракетна отбрана, където Германия има водеща роля в НАТО.Европа остава ключова област на растеж за Lockheed, особено , допълва Хойл.Полша обеща да изразходва 2% от силно растящия си БВП всяка година за отбрана като част от 10-годишния план за модернизация, очертан през 2013 г.", "date": "2019.04.29", "title": "Отказът на Германия от F-35 за сметка на Eurofighter дразни партньори в НАТО"}
{"url": "https://news.bg/int-politics/v-norvegiya-raztrevozheni-ot-beluga-izpolzvan-ot-rusiya-kato-orazhie.html", "text": "Морски експерти в Норвегия смятат, че са се натъкнали на белуга (бял кит), който е бил обучен от военноморските сили на Русия като част от програма за използване на подводни бозайници като средство за специални операции, съобщава британският в. \"Гардиън\".Рибари във водите близо до малкото норвежко рибарско селище Инга съобщили през миналата седмица, че бял кит, носещ странна сбруя, е започнал да тормози рибарските им лодки.\"Вадехме мрежите, когато видяхме кит, плуващ между лодките\", каза рибарят Джоар Хестен пред норвежката телевизия NRK, допълвайки: \"Той се приближи към нас, и докато се приближаваше, видяхме, че му е била надяната нещо като сбруя.\"Странното поведение на кита, който активно е претърсвал лодките и се е опитвал да издърпа ремъци и въжета от страните на лодките, както и фактът, че е носел стегната сбруя, която е изглеждала като средство за прикрепяне на камера или оръжие, е повдигнало подозрения сред морски експерти, че животното е получило военно обучение от съседна Русия. В сбруята, която е била премахната от кита, са били изписани думите \"Оборудване на Санкт Петербург\".Рибарят каза, че китът е бил много питомен и изглеждал свикнал с хора.\"Ако този кит идва от Русия, а има сериозна причина да го смятаме, тогава това не са руски учени, а по-скоро руските военноморски сили са тези, които са направили това\", коментира Мартин Бюу от Института за морски изследвания в Норвегия.Одун Рикардсен, професор в отдела по арктическа и морска биология в Арктическия университет в Норвегия, посочи: \"Ние знаем, че в Русия са имали домашни китове в плен и също така че някои от тях очевидно са били освободени. После те често издирват лодки.\"Той уточни, че се е свързал с руски изследователи, които са казали, че оборудваният със сбруя кит нямал нищо общо с тях. \"Те ми казаха, че това е работа на руския военноморски флот в Мурманск\", посочи Рикардсен.През 1980-те години Съветският съюз е провеждал военно обучение на делфини, като тяхното остро зрение, хитрост и добра памет ги прави подходящи подводни инструменти за откриване на оръжия.Съветската програма за военно обучение на делфини беше прекратена през 1990-те години. Информация през 2017 г. на телевизия \"Звезда, която е собственост на руското военно министерство, обаче разкри, че руските военноморски сили отново обучават белуги, тюлени и делфини за военни цели в полярни води. През последните три години руският президент Владимир Путин отново отвори три бивши съветски военни бази по протежение на огромното руско арктическо крайбрежие.Неотдавна са били извършени изследвания и обучения от Института по морска биология в Мурманск в северната част на Русия по поръчение на военноморските сили на Русия, за да се види дали белугите могат да бъдат използвани за \"охрана на входовете на военноморските бази\" в арктическите райони, \"да подпомагат дълбоководни водолази и ако е необходимо, да убиват всякакви непознати, които навлизат на тяхна територия\".Делфини и тюлени междувременно са били обучени да носят инструменти за водолази и да откриват торпеда, мини и други боеприпаси, които са потънали на дълбочина до 120 метра. Публичните архиви на правителството показват, че руското военно ведомство е закупило пет делфини на възраст между три и пет години от московския делфинариум \"Утриш\" в Москва през 2016 г. на цена от 18 000 паунда.По време на своите изследвания институтът в Мурманск е стигнал до заключението, че делфините и тюлените са много по-подходящи за обучение и за арктическия климат в сравнение с белугите. Китовете са били счетени за твърде чувствителни към студа и са нямали същия \"висок професионализъм\" на тюлените, които имали много по-добра памет за запомняне на устни команди.", "date": "2019.04.29", "title": "В Норвегия разтревожени от белуга, използван от Русия като оръжие"}
{"url": "https://news.bg/politics/vmro-nastoyavat-za-spirane-na-epidemiyata-tsiganska-agresiya.html", "text": "От ВМРО настояват за спиране на епидемията \"циганска агресия\"Припомняме, че вчера там имаше засилено полицейско присъствие след скандал за силна музика и нападение на полицейски екип.В тази връзка ВМРО заявяват, че напълно подкрепят действията на полицаите, които са завършили с арест на 7 души.Те настояват тези хора да не бъдат минати по бързото производство заради дребно хулиганство, а да получат максималните присъди. По думите им циганите все по-често си позволяват да бъдат агресивни и арогантни към хората, които следят за спазването на обществения ред и сигурност.От ВМРО напомнят и за няколко случая - пребитият на Йордановден , бунтът в Столипиново от преди два месеца, забитите нож и мачете в полицейската кола при опит да бъде прекратена кражба на дърва във велинградско от миналата зима, както и побоят над кмет в ломско, при които според тях водеща роля има циганската агресия.Те са на мнение, че тя започва да придобива епидемични размери и това трябва да бъде прекратено.Според тях е дошъл моментът, в който предложената от вицепремиера, министър на отбраната Красимир Каракачанов Концепция за справяне с маргинализираните маси, придобила публичност като трябва спешно да бъде приета от Министерски съвет.По думите им депутатите им вече са внесли няколко законопроекта в Народното събрание, които да ограничат социалния паразитизъм и да дадат възможност за полагане на обществено полезен труд на хора, които не могат да бъдат накарани да спазват законите.От ВМРО са категорични, че ще настояват и за връщане на предложението им да отпадне т.нар. \"съкратено следствие\", което позволява намаляване на наказанията с 1/3. Те ще подложат на обсъждане и \"споразуменията\", с които присъдата за тежки престъпления пада драстично.По думите им продължават да настояват и за увеличаване на пределите на неизбежната обрана, както и за повишаване на наказанията за маловажните кражби.ВМРО изтъкват, че Европа ни налага друг модел на поведение, който води до безнаказаност на агресорите и уязвимост на служителите на реда.", "date": "2019.04.29", "title": "ВМРО настояват за спиране на епидемията \"циганска агресия\""}
{"url": "https://news.bg/int-politics/svetat-harchi-nay-mnogo-za-otbrana-sled-studenata-voyna-blagodarenie-na-sasht-i-kitay.html", "text": "Глобалните военни разходи достигнаха най-високото си ниво от миналата година след края на Студената война, подхранвано от увеличените разходи в Съединените щати и Китай, двете най-големи икономики в света, съобщава \"Ройтерс\".В  - \"Стокхолмски международен институт за изследване на мира\", се съобщава, че общите глобални военни разходи през 2018 г. достигат 1,82 трилиона долара, което е с 2,6% повече от предходната година.Това е най-високата стойност от 1988 г., когато тези данни за първи път стават достъпни, когато Студената война започна да намалява. Първите пет държави са САЩ, Китай, Саудитска Арабия, Индия и Франция, които представляват 60% от световните военни разходи.Военните разходи на САЩ нараснаха с 4,6% през миналата година и достигнаха 649 млрд. долара, оставайки все още най-големият инвеститор в отбрана в света. Те заемат 36% от общите глобални военни разходи, които са почти равни на средствата на осемте най-големи страни след тях в класацията, допълва SIPRI.Китай, който е на второ място, отбеляза ръст на военните разходи с 5% до 250 млрд. долара миналата година, 24-ти пореден годишен ръст. \"През 2018 г. САЩ и Китай са съставлявали половината от световните военни разходи\", коментира Нан Тиян изследовател в програмата SIPRI за оръжие и военни разходи (AMEX).След като президентът Доналд Тръмп се ангажира със силна национална отбрана, въпреки намаляването на броя на американските войски в конфликтни зони като Афганистан, 2018 г. отбелязва първото увеличение на военните разходи на САЩ от 2010 г. насам. Неговото искане за разходи за отбрана към Конгреса тази година е най-голямото в доларово изражение преди корекция за инфлацията.\"Увеличението на разходите в САЩ се дължи на прилагането от 2017 г. на нови програми за снабдяване с оръжие в рамките на администрацията на Тръмп\", се казва в изявление на Од Флорен, директор на програмата SIPRI - АMEX.Другите най-големи инвеститори в низходящ ред са Саудитска Арабия, Индия, Франция, Русия, Великобритания, Германия, Япония и Южна Корея. Саудитска Арабия, която оглавява военна коалиция, която се бори с хутите в Йемен, харчи най-много за отбрана на глава от населението.Тръмп критикува някои от съюзниците на Вашингтон от НАТО в Европа, особено Германия, за това, че не успяват да посрещнат целта на Алианса за 2% от брутния вътрешен продукт.Данните на SIPRI показват, че военните разходи са били 1.2% от БВП в Германия (най-голямата икономика в Европ) миналата година, въз основа на прогнозите за БВП за 2018 г. от Международния валутен фонд.Великобритания и Франция, другите две най-големи икономики в Европа, изразходват съответно 1,8% и 2,3% от БВП за отбрана през 2018 г.Военните разходи на всичките 29 страни-членки на НАТО възлизат на малко над половината от общите разходи, допълва SIPRI.Русия, която използва военни мускули с анексирането на Крим от Украйна през 2014 г. и намесата в сирийския конфликт, отпада от списъка на петте най-големи през 2018 г. след годишен спад от 3,5%.Въпреки постоянния стремеж да се модернизират руските въоръжени сили, президентът Владимир Путин трябваше да позатвори портфейла след рязкото намаляване на световните цени на петрола и необходимостта от приоритизиране на някои програми за вътрешни разходи.Руските разходи отбелязват първия си годишен спад за почти две десетилетия през 2017 г., с реално намаление от 20%, показват оценките на SIPRI миналата година.", "date": "2019.04.29", "title": "Светът харчи най-много за отбрана след Студената война, благодарение на САЩ и Китай"}
{"url": "https://news.bg/press/hristovoto-vazkresenie-horoto-v-bryuksel-pozitivnite-novini.html", "text": "Христовото Възкресение е водеща тема за електронните издания на вестниците.\"Хиляди старозагорци се събраха на площада пред общината, за да посрещнат Благодатния огън, който донесе от Божи гроб Старозагорският митрополит Киприан. Той бе посрещнат от кмета Живко Тодоров и Емил Христов, зам.-председател на Народното събрание под звуците на църковни песнопения, изпълнени от хора на Старозагорската опера, предаде БТА. \"Благодаря на Бога, че за пореден път ми даде възможност и сили да донеса част от Вечния огън. Отново сме заедно, всяка година все повече хора виждат светлината. Пазете тази светлина, защото тя е чудотворна. Топлината й влиза в сърцата ни. Нека да не угасва никога и да свети\", призова митрополит Киприан. След това литийно шествие отнесе огъня до катедралния храм \"Св. Николай\", където в започна Великденското богослужение. Старозагорци, които не успяха да влязат в храма, имаха възможност да наблюдават службата на две видеостени на площада и пред катедралния храм \"Св. Николай\"...\" - в. \"24 часа\".\"Мир, светлина в душите и благодат пожелаха патриарх Неофит и членовете на Светия синод на православните християни за Великден. \"Дневник\" публикува без редакторска намеса посланието: Възлюбени в Господа чеда на светата ни Църква, Дивната вест за Христовата победа и днес се разнася из цялата Вселена, за да сгрее сърцата ни и да изпълни душите ни с радост, която не може да се сравни с никоя друга радост, защото отново пълнотата на Църквата тържествува: ХРИСТОС ВОСКРЕСЕ! Възкръсна Христос и вече няма смърт! Възкръсна Христос и животът се възцари! Възкръсна Христос и цялото творение се радва! Заличен е грехът на праотците, вдигнато е древното проклятие и заключените отвека порти на Небесното царство са повторно отворени за всекиго, който с вяра, надежда и богоподражателна любов изповядва Господа и Неговото спасително за човешкия род дело. \"Защото както казва св. ап. Павел ако вярваме, че Иисус умря и възкръсна, то и починалите в Иисуса Бог ще приведе с Него\" (1 Сол. 4:14). \"Ще отрие Бог всяка сълза\" и праведност ще се вмени на всекиго, който вярва \"в Оногова, Който възкреси от мъртвите Иисуса Христа, Господа нашего, предадения за нашите грехове и възкръсналия за наше оправдаване\" (Откр. 21:4; Рим. 4:25). Възстановено е нашето богосиновство и ние вече не сме роби на греха, но сме чеда на светлината, призвани към святост и вечен живот (вж. Рим. 6:22; Еф. 5:8). А всичко това стана възможно затова, защото Сам Бог влезе в света и в човешката история, възприемайки с божествено смирение падналия някога образ и пълнотата на човешката природа, за да я въздигне обратно в първоначалната є чистота и невинност. Да я освети и я очисти от пораженията на греха, и да я прослави, и, така прославена, да я въздигне на Небесата, като по този начин изпълни волята на Небесния Отец, за която Христос свидетелства и говори: \"Волята на Отца, Който Ме е пратил, е тая: от всичко, що Ми е дал, да не погубя нищо, а да го възкреся в последния ден... всякой, който види Сина и вярва в Него, да има живот вечен; и Аз ще го възкреся в последния ден\" (Йоан. 6:39-40). Залогът пък за това наше възкресение е самото Възкресение Христово, както в радостта си изяснява и апостолът: \"Христос възкръсна от мъртви и за умрелите стана начатък\" (1 Кор. 15:20). Защото \"ако начатъкът е свет, свето е и тестото; и ако коренът е свет, свети са и клоните\" (Рим. 11:16). А тези клони сме всички ние, верните на Христа, свидетели във всяко време и на всяко място за Неговото славно Възкресение. Бедно е човешкото слово и не са достатъчни думите, с които да изразим пълнотата на тази радост, която ни изпълва в деня на Възкресението. Недостъпното за ума обаче е открито за човешкото сърце, което и днес, тържествувайки, ликува: \"Ден на възкресение е... Пасха, Господня Пасха!\" (Ирмос на Песен 1 от Пасхалния канон). \"Пасха нова, свята, ... тайнствена, Пасха всечестна, Пасха Христос Избавител, Пасха непорочна, ... велика, Пасха на верните, Пасха, отваряща ни райските врати, ... освещаваща всички верни\" (из Пасхалните стихири). Тази Пасха празнуваме и днес, приобщавайки се към радостта на цялото творение, за чието обновление Христос дойде в света и принесе Себе Си в жертва свята и непорочна, жертва \"за живота на света\" (Йоан. 6:51), за да имаме ние живот и да го имаме \"в изобилие\" (Йоан. 10:10). Братя и сестри, Тържествувайки с радостта от Христово Възкресение, нека пребъдваме в неговата светлина и да бъдем носители на тази светлина свидетели и апостоли Христови, които с живота и делата си и днес благовестят на всички за победата на Спасителя и за изгрялата в утрото на Пасха светлина на живота. Нека всяко наше слово и дело бъдат потвърждение на това спасително благовестие и свидетелство за него, защото това е нашето призвание: да освещаваме и да преобразяваме самите себе си и да разпръсваме чудната светлина на Възкресението, възсияла в третия ден от празния гроб, защото затова дойде Христос, \"за да просвети ония, които са в тъмнина и сянка смъртна, и да насочи нозете ни в пътя на мира\" (Лука. 1:79). Да бъдем вестители на радостната вест за Възкресението и носители на Божия мир и на Божията всеопрощаваща любов...\" - в. \"Дневник\".\"Папа Франциск отправи великденски поздрав към православните християни за Великден в традиционната си неделна проповед на площад \"Св. Петър\". \"Искрени поздравления на нашите братя и сестри от източните църкви, които днес отбелязват Великден, следвайки юлианския календар. Бог да ви дава радост и мир!\", заяви папата. Католиците отбелязаха Великден преди седмица. Редица православни църкви от Източна Европа и Близкия изток, както и някои източнокатолически църкви, празнуват Великден днес, предаде БТА. Франциск вече е предлагал да се разгледа възможността за обединяване на датата на Великден за всички християни.\" - в. \"Труд\".\"Вторият ден след Великден, според православната традиция, слага началото на Светлата седмица - време, в което се прославят светите апостоли и Света Богородица. Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома. Светлата седмица или Томината неделя е тясно свързана с името на Тома - един от дванайсетте апостоли на Иисус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус. Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя. В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан Кръстител.\" - в. \"Стандарт\".\"Десетки се включиха в традиционното българско хоро на централния площад в Брюксел по случай Великденските празници, предаде БНР. Голямото българско хоро се извива в белгийската столица за седма поредна година. То е започнало около 16 часа. Освен от България там са наши сънародници от Белгия, Холандия, Люксембург и Германия. Пред \"Хоризонт\" Валерия Маринова, ръководител на танцовата група \"Мераклийски аукцион\" от Кьолн, коментира, че всяка година е на проявата, и че тук се чувства като у дома си. На събитието присъства и кметът на Брюксел, който трябва да получи специален подарък - великденски яйца, изписани с български фолклорни мотиви... Сред музикантите, които се включиха в събитието, са представители на Националното училище за фолклорни изкуства \"Филип Кутев\" от Котел и ансамбъл \"Здравец\" от Гент.\" - в. \"Сега\".Позитивните новини от различни сфери също са част от тематичните акценти на вестниците в понеделник, в съзвучие с атмосферата на празника.\"Планински спасители помогнаха на израелски туристи край Рилските езера Планинските спасители с тежка нощна акция край Седемте рилски езера. Двама израелски туристи се изгубили заради лошото време. Те са открити измръзнали, но в момента вече са добре, предаде БНТ. Акцията на спасителите от дупнишкия отряд е приключила в 4 ч тази сутрин.\" - в. \"24 часа\".\"Най-успешната българска състезателка по спортна стрелба и президент на Българския стрелкови съюз Мария Гроздева спечели квота за летните игри в Токио през 2020 г. На 46 години тя си осигури участие в седма олимпиада. Гроздева си гарантира квотата, след като спечели световната купа в дисциплината 25 метра спортен пистолет. Надпреварата се проведе в Пекин с участието на почти всички водещи състезателки...\" - в. \"Дневник\".\"Ансамбълът на България спечели златния медал на финала на съчетанието с три обръча и два чифта бухалки на Световната купа по художествена гимнастика в Баку (Азербайджан). Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха силно композицията си и получиха оценка от 25.550 точки (16.9 за трудност и 8.650 за изпълнение). За българския ансамбъл това е втори медал от Баку след бронза в многобоя снощи. На финала на пет топки българските грации останаха на четвърто място с оценка 23.950 точки.На пет топки шампион стана Русия с 24.850 точки, а на второ и трето място са съответно Япония с 24.450 и Украйна с 24.350...\" - в. \"Стандарт\".", "date": "2019.04.29", "title": "Христовото Възкресение, хорото в Брюксел, позитивните новини…"}
{"url": "https://news.bg/weather/promenliva-oblachnost-na-mesta-shte-vali.html", "text": "Днес на повечето места ще се развива висока облачност, често значителна, максималните температури остават над 20 градуса.Около обяд и през втората половина на деня ще се развива също купеста и купесто-дъждовна облачност, която на места ще предизвика валежи. Ще има условия за гръмотевични бури, основно в източните и старопланинските райони. Не се очакват екстремни явления.Вятърът ще бъде слаб, ориентиран от юг и югозапад, в планините той ще е до умерен.Максималните температури са в интервала 20-25 градуса, по Черноморието до 2-3 градуса по-ниски. Минималните са между 8 и 12 градуса.", "date": "2019.04.29", "title": "Променлива облачност, на места ще вали"}
{"url": "https://news.bg/int-politics/ukrayna-hodat-na-putin-s-pasportite-e-traditsionna-kagebistka-taktika.html", "text": "Указът на Путин за облекчено даване на руски паспорти на украинци е типична тактика в стила на КГБ, заяви първият заместник-председател на украинския парламент Ирина Геращенко.\"Путин прави просташки изявления за руска паспортизация на всички украинци. Това е традиционната му кагебистка тактика - да вдига залозите и да ескалира ситуацията, създавайки кризи преди важни срещи. Той подготвя неблагоприятен фон за първия си диалог с новоизбрания президент (Володимир Зеленски - б. р.) Нищо ново и неочаквано.\" - коментира Геращенко, цитирана от агенция \"Укринформ\".Същевременно, по думите й, ЕС, САЩ, ОССЕ и други международни организации имат големи очаквания, като че ли се откриват нови възможности.\"Също нищо неочаквано. Всички разбират, че Порошенко (ако беше спечелил втори мандат - б. р.) би продължил да отстоява линията си при преговорите и с Путин, и със света. И очакват, че украинският новак може да смени тактиката, и може да се постигне поне някакъв напредък по Донбас. Всички се стремят към презареждане. Това се очаква и не е лошо. Но има едно \"но\"... Стремят се към презареждане за сметка на Украйна и компромиси изключително от украинска страна.\" - констатира Геращенко.Тя посочва, че опасността от такъв подход се е усетила по време на специалните дебати в Съвета за сигурност на ООН, където участниците срамежливо са избягвали да споменават Русия и Путин.\"Путин дори в Китай изказа претенции към Украйна във връзка с политическия блок от споразуменията от Минск. Украинският отговор тук трябва да бъде ясен и еднозначен.\" - заявява Ирина Геращенко, като подчертава, че Украйна е изпълнила политическия пакет от споразуменията и сега Москва е тази, която трябва да го направи.\"Ние приехме закон за амнистията и за особеностите на местното самоуправление. Но тези закони не влязоха в сила заради Руската федерация и Кремъл, които проведоха на окупираните територии незаконни избори.\" - пояснява тя.Заместник-председателката на украинската Върховна рада отбелязва, че за изпълнението на политическия пакет от Минск Путин трябва да отмени указите си за признаване на т. нар. документи на сепаратистките републики в окупираните територии в Донецка и Луганска област, както и \"така наречените резултати от така наречените избори\" в тях, да се разпуснат незабавно \"всички псевдооргани на псевдовластите\" . Освен това Путин трябва да отмени указите си за незаконна паспортизация на украински граждани.\"Каквито и да било регионални избори в Донбас може да се провеждат едва след като се проведе демилитаризация и само по украинските закони\", допълва Геращенко.Тя e категорична, че Украйна трябва твърдо да отстоява позициите си и че не бива да има \"никакви преки преговори с марионетните режими, създадени от Руската федерация, и никаква легитимация на псевдорепубликите\".\"Предизвикателствата са много сериозни. Компромисите винаги са важни, но не бива да са за сметка само на Украйна. И са невъзможни за сметка на даването на украински територии и хора.\" - обобщава Геращенко.Тя отбелязва, че е недопустимо да се подменят приоритетите, като коментира и идеята за размяна между Москва и Киев на задържани украинци и задържани руснаци на принципа \"всички за всички\".\"Защото тази риторика и подмяна на приоритетите беше много видима по време на заседанието на Съвета за сигурност на ООН. И когато говорим за заложници, т. е. става дума не само за незаконно задържаните на окупираните територии, но и за политическите затворници на Кремъл в руските затвори, чиито съдби руснаците категорично отказваха през всички тези години да обсъждат в Минск.\" - допълва заместник-председателката на украинския парламент.Тя посочва, че Москва и подкрепяните от нея сепаратисти отказват да потвърдят задържането на десетки украински военни и цивилни лица и скриват информация за тях - искат освобождаването на стотици осъдени сепаратисти и руснаци, а потвърждават само за няколко десетки украински заложници.Геращенко акцентира върху проблема с безследно изчезналите.\"Руснаците 4 години категорично отказват да бъде създаден тристранен механизъм с международния комитет на Червения кръст, настоявайки за създаване на група само с псевдорепубликите. А означава да се легитимира отделянето на Донбас.\" - предупреждава тя.От своя страна постоянният представител на Украйна в ООН Володимир Елченко определи указа на Путин за паспортите като \"безумно действие по Оруел\".\"Поредното намерение да се наводни Украйна с руски паспорти. После възраждане на СССР ли следва? А Съветът за сигурност и тогава ли ще чака търпеливо, \"призовавайки всички страни\"?\" - заявява Елченко.Припомняме, указът на Путин за облекчено издаване на руски паспорти за окупираните територии на Донбас беше осъден категорично от САЩ, ЕС и Съвета за сигурност на ООН.", "date": "2019.04.29", "title": "Украйна: Ходът на Путин с паспортите  е традиционна кагебистка тактика"}
{"url": "https://news.bg/int-politics/libiyskoto-pravitelstvo-obvini-oon-che-s-bezdeystvieto-si-pooshtryava-haftar.html", "text": "Международно признатото правителство на националното съгласие на Либия обвини Съвета за сигурност на ООН в бездействие, позволяващо на армията на метежния генерал Халифа Хафтар да атакува столицата Триполи, предаде агенция \"Анадолу\".\"ООН и Съвета за сигурност на ООН носят пряка отговорност за бездействието пред лицето на престъпленията, извършвани от генерал Хафтар\", се казва в изявление на правителството.Правителството на националното съгласие призова да се разследват действията на страните, подкрепящи настъплението на метежниците към Триполи.Междувременно правителството в Триполи разпореди ареста на 64-ма полеви командири от армията на Хафтар, предаде dpa. Премиерът Фаиз Сарадж даде нареждане на военната прокуратура за тяхното задържане.\"Готови сме да противодействаме на Хафтар, както и да се обърнем към международни съдебни инстанции с иск срещу страните, подкрепящи тези действия\", предупреждава либийското правителство.Силите на метежния генерал започнаха настъпление срещу Триполи на 4 април. Те нееднократно нанасяха въздушни удари срещу столицата.Халифа Хафтар се ползва с подкрепата на Русия, включително на частната армия \"Вагнер\" на бизнесмена Евгения Пригожин, приближен на руския президент Владимир Путин. На негова страна са Египет, Обединените арабски емирства и Саудитска Арабия. Хафтар беше подкрепен и от американския президент Доналд Тръмп, но не и от американските институции. След скандала с руската намеса в американските избори, това не е първият случай, когато президентът заема позиция, съзвучна с тази на Москва, в противоречие с официалната политика на страната си. Този разнобой във външнополитическите послания на Вашингтон продължава да създава проблеми в отношенията на САЩ с международните им партньори.", "date": "2019.04.29", "title": "Либийското правителство обвини ООН, че с бездействието си поощрява Хафтар"}
{"url": "https://news.bg/int-politics/ofitsialno-sotsialistite-vodyat-na-izborite-v-ispaniya.html", "text": "На парламентарните избори в Испания побеждава управляващата Социалистическа партия, която обаче не получава мнозинство в парламента и ще трябва да сформира коалиция, за да състави правителство, предаде Би Би Си.След преброяване на 99.4% от гласовете, социалистите на Педро Санчес получават 28.7% от вота.Дясноцентристката Народна партия получава 16.7%, а крайно дясната Vox - малко над 10%. Според наблюдателите именно Vox е отнела част от избирателите на системната десница.В парламента влизат също дясноцентристката партия \"Сиудаданос\" (\"Гражданите\") и левият блок \"Унидос подемос\".Места в парламента печелят петима от арестуваните лидери на каталунските сепаратисти, срещу които се води дело заради организирането на противоконституционния референдум за независимост.Единият мандат е за бившия заместник-премиер на Каталуния - Ориол Жункерас, който влиза в долната камара. Той беше издигнат от партията \"Леви републиканци на Каталуния\".Място в Сената печели бившият външен министър на областта Раул Ромева, издигнат от същата партия.Депутатски места получават и Жорди Турул, Жорди Санчес и Жозеп Рул, издигнати от сепаратисткия блок \"Заедно за Каталуния\", оглавен от избягалия в чужбина Карлес Пучдемон.Очертава се социалистите да получат 123 мандата в 350-местния парламент. Те вероятно ще се коалират с бившите си коалиционни партньори от лявата партия Podemos, която печели 42 депутатски места, но ще се нуждаят от допълнителна подкрепа, тъй като няма да достигат 11 мандата за мнозинство.Това са третите избори за парламент през последните 4 години. След вота през 2015 г. политическите сили не успяха да се споразумеят за сформиране на мнозинство и бяха насрочени нови избори.", "date": "2019.04.29", "title": "Официално: Социалистите водят на изборите в Испания"}
{"url": "https://news.bg/society/zapochva-svetlata-sedmitsa-2.html", "text": "От днес - на втория ден на Великден, започва Светлата седмица, в която се прославят светите апостоли и Света Богородица. Тя се нарича Светла, защото Възкресението на Христос донася просветление за всички.Светлата седмица завършва с втората пасха в неделя, която се нарича още и Нова неделя, защото с нея започва цикълът от недели, които споменават Христовото Възкресение. Известна е като Томина неделя, защото на този ден се чете евангелското четмо за явяването на Христос на своите ученици, между които е бил и апостол Тома.Светлата седмица или Томината неделя е тясно свързана с името на Тома - един от дванайсетте апостоли на Иисус, който първоначално не повярвал на Христовото Възкресение. Когато се разнесла мълвата, че тялото Господне е изчезнало от гробницата, единствен апостол Тома не повярвал в това знамение и поискал лично да се увери, като докосне раните на Исус, причинени от гвоздеите.Осем дни след Възкресението Христос се явил пред Тома и така той сам се убедил в истината, паднал на колене и молил Бог да му прости. Оттогава е останало и нарицателното Тома Неверни, а неделният ден от Светлата седмица се нарича Томина неделя.Дните на Светлата седмица за отредени в чест на светиите. На Светли понеделник се Благославят светите апостоли, на Светли вторник и сряда - св. Богородица, св. архидякон Стефан и св. Андрей, на Светли четвъртък - св. ап. Йоан и Яков, на Светли петък - св. ап. Петър, а в Светла събота - св. Йоан Кръстител", "date": "2019.04.29", "title": "Започва Светлата седмица"}
{"url": "https://news.bg/bulgaria/dnes-sa-v-sila-spetsialni-merki-za-bezopasnost-na-dvizhenieto.html", "text": "В последния от почивните дни за Великден са в сила специални мерки за безопасно придвижване по основните пътища на страната. Днес между 14 и 20 часа се ограничава движението на камиони над 12 тона по автомагистралите и най-натоварените отсечки, предаде БНТ.За улеснение на трафика, до утре сутрин в ремонтираните участъци на автомагистралите \"Хемус\" и \"Тракия\" ще работят по две ленти за София и една за Бургас и Варна. Осигурени са и алтернативни маршрути.На магистрала \"Тракия\" движението е затруднено по участъците ,които са в ремонт - виадуктите на 13-и, 15-и и 20-и километър, съобщи Нова телевизия. Същото важи за магистрала \"Хемус\", където се извършва реконструкция на съоръжения.Поради своята спешност не е можело ремонтите да бъдат отложени, за да се осигури безпрепятствено пропускане на трафика.\"Извършват се ремонти, които са абсолютно необходими, част от тях са тежки ремонти - по долно, по горно строене, подмяна на настилка, ремонти, които не се извършвани дълги години\", коментира пред Нова телевизия инж. Иван Василев от АПИ.От пътната агенция обясняват, че работата по основните пътища ще продължи поне още два месеца, но през летния сезон пътуването по магистралите ще бъде по-лесно.\"Правим всичко възможно там, където технологията позволява и да не се наруши качеството, преди активния летен сезон да освободим тези съоръжения\", увери инж. Василев.Междувременно, шофьорите трябва да внимават и с контрола за винетките. Само за един ден един екип спира между 150 и 200 автомобила. От въвеждането на електронните винетки, проверяващите са наложили глоби и такси на неизрядните шофьори на стойност 570 000 лева.От Пътната агенция съветват водачите да предвидят повече време за придвижване, да карат със съобразена скорост и да не използват аварийните ленти за изпреварване.", "date": "2019.04.29", "title": "Днес са в сила специални мерки за безопасност на движението "}
{"url": "https://news.bg/bulgaria/zapochva-otchitaneto-na-toplomerite-v-sofiya.html", "text": "От вторник започва отчитането на топломерите в столицата, напомня Нова телевизия. Очаква се първите изравнителни сметки да бъдат готови в началото на месец юли.Част от топлинните счетоводители вече са публикували графиците си за посещение в интернет и са разлепили съобщения по входовете. Те предоставят две дати за отчет, като едната задължително е в неработен ден, какъвто е днешният, за да се улесни достъпът до жилищата на потребителите.В случай, че клиентите отсъстват от дома си и на двете посочени дати, могат да помолят за допълнителен ден за отчет, но за тази услуга ще трябва да платят.", "date": "2019.04.29", "title": "Започва отчитането на топломерите в София"}
{"url": "https://news.bg/crime/10-balgari-postradaha-pri-katastrofa-v-rumaniya.html", "text": "Пътнически бус с 10 българи се вряза в друг български товарен бус в Румъния, съобщи Нова телевизия. Автобусът се е движел до Тимишуара в посока България.От външното ни министерство са потвърдили за инцидента.От там заявяват, че катастрофата е станала вчера по обед. Няма тежко ранени. На място е оказана медицинска помощ на 8 души.Двама са настанени в болница без опасност за живота. Полицията разследва причините за катастрофата.По-късно в позиция до медиите от Министерството на външните работи съобщиха, че няма тежко пострадали българи при катастрофата. Със случая е ангажиран почетният консул на България в Румъния Георги Наков, който е изпратил преводач на мястото на катастрофата.Засега пострадалите не са поискали допълнително съдействие от посолството.", "date": "2019.04.29", "title": "10 българи пострадаха при катастрофа в Румъния"}
{"url": "https://news.bg/int-politics/uvolniha-komandvashtiya-bazata-v-guantanamo.html", "text": "Командващият базата на САЩ в Гуантанамо е освободен от поста. Южното командване на Въоръжените сили на САЩ е изгубило доверие във възможностите на контраадмирал Джон Ринг да носи отговорност за базата в Куба, съобщи Дойче веле.В съобщение на Южното командване уточнява, че контраадмиралът е вече е напуснал поста си на 27 април. Не бяха съобщени подробности.По-късно военен представител уточни, че решението за уволнението на Ринг е взето след разследване, което е продължило няколко месеца.Контраадмирал Джон Ринг беше назначен на поста през април 2018 г. Вече е известен неговият приемник - бившият заместник-командващ бригаден генерал Джон Хаси.", "date": "2019.04.29", "title": "Уволниха командващия базата в Гуантанамо"}
{"url": "https://news.bg/society/spirat-dvizhenieto-na-kamioni-nad-12-tona-po-magistralite-v-posledniya-pochiven-den.html", "text": "В последният почивен ден за Великден, от 14 ч. до 20 ч. се спира движението на камионите над 12 тона по автомагистралите и най-натоваренитe пътища, съобщават от АПИ.Агенция \"Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване.Органичението за движението на камиони над 12 тона ще има по следните участъци:Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари.За улеснение на трафика и повишаване безопасността на движение когато много хора ще пътуват към столицата, в участъците с ремонт на АМ \"Хемус\" и \"Тракия\" ще има две ленти за София и една за Бургас или Варна.Целта е по-лесно предвижване в пиковите дни и часове.За да се избегне отсечката в ремонт над река Елшишка при 89-ти км на АМ \"Тракия\" шофьорите могат да ползват и следните алтернативни маршрути:На магистрала \"Хемус\" на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел \"Витиня\".На виадукта при 51-ви километър трафикът преминава двупосочно в платното за София. Поради ремонт на тръбата за София на тунел \"Витиня\" на АМ \"Хемус\" движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи.В отсечките с ремонт шофьорите е необходимо да предвидят повече време за пътуване или да използват алтернативни маршрути.Алтернативен маршрут на АМ \"Тракия\" в посока Бургас е Подбалканският път I-6, а на АМ \"Хемус\" в посока Монтана и Видин - проходът \"Петрохан\" и Искърското дефиле.За улеснение на трафика през Владая на 29 април ще има две ленти за влизащите в София по път I-1 (Е-79). Алтернативен маршрут на първокласния път през Владая е АМ \"Люлин\".Всички граждани и транспортни фирми могат да получават информация за актуалната пътна обстановка от интернет страницата на АПИ и по всяко време от денонощието на тел. 0700 130 20 в АПИ.Карта с временната организация на движението по участъците от републиканската пътна мрежа в празничните дни през 2019 г. има в приложения линк - ", "date": "2019.04.29", "title": "Спират движението на камиони над 12 тона по магистралите в последния почивен ден"}
{"url": "https://news.bg/society/v-cherven-bryag-otnovo-nedovolstvat-zaradi-premahvaneto-na-vremenniya-most.html", "text": "Отново има недоволство в община Червен бряг заради премахването на моста край село Чомаковци, информира bTV.Причината е решението на Пътната агенция временният метален мост да бъде демонтиран. Той беше изграден заради друг пропаднал мост над река Искър, който отряза достъпа на шест населени места до Червен бряг.Жителите на Чомаковци са категорични, че няма да позволят премахването на временния мост, докато не бъде изградено новото съоръжение, което се строи.По думите на Ивайло Денчев, директор на Областното пътно управление в Плевен, решението да се демонтира моста е взето заради очакваното покачване на нивото на река Искър през май.\"Има обходен маршрут, не трябва да правим компромис със здравето и живота на хората\", подчертава директорът.Очаква се новият мост, който се строи на 100 м от временния, да е готов през юли.Припомняме, че на 25 април стана ясно, че временният военен мост трябва  край село Чомаковци.На 24 октомври беше  при село Горник, който свързва околните населени места с града.След това  след като писмата им до всички възможни институции не получаваха отговор.Над 2 хиляди души На 27 ноември по повод постъпили сигнали в президентството, в за бързото възстановяване на транспортните връзки между Червен бряг и Чомаковци.Временният мост беше , като се предвиждаше по него да се пропускат само превозни средства до 20 тона.", "date": "2019.04.29", "title": "В Червен бряг отново недоволстват заради премахването на временния мост"}
{"url": "https://news.bg/crime/zadarzhaha-7-dushi-sled-skandal-i-napadenie-na-politsiyata-v-kuklen.html", "text": "Седем души са задържаните след нападение в частен имот в Куклен, съобщи БНР.Там е избухнал скандал заради забележка за силна музика, отправена към компания от пияни роми. Вследствие на това те нахлули в имота на семейство от Пловдив.Пристигналият екип на полицията е бил нападнат от агресивните пияни мъже. С камъни те са счупили предното и задното стъкло на патрулката.По думите на кмета Мария Белчева нощта в Куклен в преминала спокойно. Цяла нощ полицейското присъствие в града е било засилено.Тя отбелязва, че на улицата живеят както роми, така и българи, като винаги са живели в разбирателство и се надява това да остане така.\"Всички граждани, независимо от етноса си, трябва да спазват законите\", подчерта кметът. Тя уточни, че няма сериозно пострадали при инцидента.По информация на bTV засиленото полицейско присъствие в Куклен остава.", "date": "2019.04.29", "title": "Задържаха 7 души след скандал и нападение на полицията в Куклен"}
{"url": "https://news.bg/finance/nap-podseshta-che-utre-e-posledniyat-srok-da-deklarirame-dohodite-si.html", "text": "От НАП напомнят, че остава само един работен ден за подаване на декларациите за физическите лица и плащането на данъка върху доходите.Крайният срок изтича на 30 април, като от приходната агенция очакват повече от 50 000 формуляра в следващите дни.Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис.5 календарни дни преди края на кампанията в приходната агенция са получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията.И подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта на агенцията.Също до края на април се декларират авансовите данъци за първото тримесечие на 2019 г. най-често от упражняващи свободни професии, земеделци и наемодатели. Също до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.И през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.Директорът на \"Обслужване\" в НАП Боряна Георгиева пояснява, че електронната система за деклариране на доходите и плащане без такси ще работи денонощно в празничните дни, включително до полунощ на 30 април. ", "date": "2019.04.29", "title": "НАП подсеща, че утре е последният срок да декларираме доходите си"}
{"url": "https://news.bg/health/tezhkite-uchenicheski-ranitsi-sazdavat-usloviya-za-diskova-herniya.html", "text": "Едва ли има човек, който да не се е оплаквал от болки в гърба или врата. Това разбира се не означава, че всеки страда от дискова херния. Кое е характерното за това заболяване - причини, симптоми, рискови фактори? Кой е правилният избор за лечение и кога операцията е неизбежна?Отговор на тези и още въпроси дава в интервюто с д-р Владимир Пранджев - ръководител на отделение \"Неврохирургия\" на ВМА, член на Български лекарски съюз, член на Българското дружество по неврохирургия, член на Асоциация на френските спинални хирурзи и на Дружеството на френските неврохирурзи.Какво представлява дисковата херния?Дисковата херния е заболяване, свързано с дегенеративни или по- рядко травматични изменения на междупрешленните дискове. За дископатия говорим, когато е на лице проблем в интервертебралните дискове, които се намират между прешлените, изграждащи гръбначния стълб. Всеки междупрешленен диск се състои от т.нар. пулпозно ядро и фиброзен пръстен. Вътре в този пръстен се съдържа желеобразна субстанция (в която в зависимост от възрастта е изградена от различно количество вода и съединителна тъкан), която играе ролята на амортисьор при движенията. Дисковата херния се формира, когато при пренапрежение, натоварване, неправилна поза, продължителни травми върху гръбначния стълб, този пръстен се разкъса и част от съдържимото притисне нервните структури. Това води до оплаквания, болка и дискомфорт при пациентите. Много често, пациенти с дискови хернии нямат никакви оплаквания и заболяването може да протече и асимптоматично.Какви са най-общо симптомите?Често пъти пациентите съобщават за внезапно появила се болка в гръбначния стълб. Понякога болката може да разпространи и обхване крайниците, като в не малко случаи се стига до сериозен неврологичен дефицит при движението.Как се поставя диагнозата?Диагнозата се потвърждава с помощта на редица образни изследвания. В нашето съвремие считам, че е недопустимо да се пропусне ядрено- магнитния резонанс. Използвам случая да отбележа, че от началото на месец април във ВМА заработи най- модерният в България ядрено-магнитен резонанс, който дава отлични възможности за диагностика. Пропускам рентгеновата снимка, защото тя носи информация, когато имаме травматичен момент. Можем да видим формата и големината на прешлените, но за оценката и състоянието на нервните структури, тя е индиректен критерий. Съвременните методи за оценка са скенерът и магнитният резонанс.Най- общо как протича лечението? Трябва ли да се премине през оперативно лечение или има други, по-леки начини?На първо място искам да отбележа, че при появила се симптоматика, задължително трябва да се направи консултация със специалист неврохирург! И по преценка да се извърши спешна оперативна интервенция или да се предприеме медикаментозно лечение. За да се предложи на пациента оперативно лечение, трябва да има невро-изобразителна диагностика, скенер, магнитен резонанс, които действително обективизират, че дисковата херния е на лице.А какво може да се случи с тези пациенти, които нямат симптоматика, а носят заболяването? Може ли в последствие да се доразвие?Да, разбира се. При едно неправилно движение, при пренатоварване на гръбначния стълб, тежки физически усилия, неудобна позиция на тялото или резки движения. Болката може да се провокира дори при кашляне или кихане. Това може да означава, че е време да изследвате гръбнака внимателно.Има ли статистика - възрастните или младите хора страдат повече от дискова херния?В миналото дископатията беше типично заболяване за по-възрастни пациенти. В наши дни, се оформя тенденция, възрастовата граница спада. Причините все по-млади хора да бъдат засегнати се коренят основно в начина на живот, културата на живот, физическата активност. Продължителното седене или стоене на крак, работата на бюро - всичко това води до физически стрес за тялото, гръбначни деформации, неправилна стойка и неминуемо до нарушаване на сагиталния баланс.Това означава ли, че този проблем може да се развие и при спортуване или при деца, за които знаем, че носят тежки раници, имат неправилна поза на чиновете в класните стаи?Разбира се! Природата не е оставила нищо на случайността! Тежка ученическа раница провокира болка и изкривяване на гръбнака. Трябва да се обръща внимание при децата за двигателната култура и правилна стойка. Моят съвет е при спортуващите, за да избегнат травматична дискова херния, непременно да се посъветват с инструктор за правилната доза и механизъм на натоварване.Накрая, може ли да дадете някакви съвети как да сме по-отговорни и да се предпазим от дискова херния?На първо място, трябва да имаме култура на движение. Ежедневието ни е достатъчно натоварено и пак казвам - дисковата херния може да е плод не толкова на физическо натоварване, колкото на неправилна стойка и липса на физическа активност. Важно е да избягваме тежък физически труд. Килограмите също са от значение, защото затлъстяването води до намалена мускулна сила, а това увеличава и натоварването на гръбначния стълб.", "date": "2019.04.29", "title": "Тежките ученически раници създават условия за дискова херния"}
{"url": "https://news.bg/regions/ima-zapodozryan-za-zamarsyavaneto-na-vodata-v-generel-toshevo.html", "text": "\"Има конкретен заподозрян, има досъдебно производство. Водата наистина е замърсена.\" Това заяви пред БНР кметът на Генерал Тошево Валентин Димитров.По думите му няма паника сред хората в квартал \"Пастир\". Димитров обясни, че кметският наместник на квартала, който първи установява на 25 април, че водата е замърсена, е реагирал много адекватно. След това ВиК Генерал Тошево по най-бързия начин са източили цялата водопреносна система на квартала, изолиран е градът, спрян е кранът.\"Предотвратили сме най-лошото\", подчерта кметът и уточни, че всеки ден се прави профилактика.Той отбеляза още, че се очаква утре да се вземат нови проби и ако те са отрицателни, водоподаването в кв. \"Пастир\" да се възстанови.Ако това не се случи, Димитров уверява, че общината има готовност да осигурява водоноски.По думите му инкасаторите са засекли водомерите на всички къщи и хората няма да платят за отровената вода и последващото прочистване на системата.Припомняме, на 26 април стана ясно, че са .", "date": "2019.04.29", "title": "Има заподозрян за замърсяването на водата в Генерел Тошево"}
{"url": "https://news.bg/politics/andrey-raychev-borisov-si-vze-partiyata-ot-tsvetanov-sled-apartament-geyt.html", "text": "\"Виждам активно участие на Бойко Борисов в \"Апартамент гейт\" и силно желание да се задълбочи, а не да се спре. Той си възстанови партията, взе си я от Цветан Цветанов\". Това заяви пред bTV социологът Андрей Райчев.По думите му от скандала с апартаментите на властта ГЕРБ е загубила няколко процента и може би първото място, но рейтингът на Цветанов се е сринал драматично - повече от този на Жан Виденов.Според анализа на Райчев Бойко Борисов е бил роб и на собствения си календар, в който вижда бъдещето си като президент.\"Той разглеждаше президентството като свое бъдеще, е няма го вече и това донякъде го освобождава, той може да прави много видове маневри\", уточни Райчев.Райчев прогнозира предсрочни парламентарни избори именно с волята на премиера.\"Вторият освободен човек поради една трагична случайност се казва Ахмед Доган\", отбеляза Райчев.По думите му до момента на Доган са му трябвали добри отношения с властта, защото водел борба на живот и смърт с Местан и с Турция, а те му взимали партията.\"Трябваше му ресурс и много близки отношения с властта. Той вече е по-свободен човек, не е задължително да е добре с властта\", коментира социологът.Относно предстоящите избори за Европейски парламент Андрей Райчев напомни, че кой ще е първи зависи от броя на хората, които ще отидат да гласуват.Досега скандалът с апартаментите на властта струва оставките на:- ;- ;- ;- ;- ;- ;- Впоследствие в скандала с евтините апартаменти бяха замесени и други - , който не декларирал тераса от 186 квадратни метра, част от апартамента му. Срещу него започна разследване от главния прокурор Сотир Цацаров, а .Освен Георгиев прокуратурата ще проверява още председателя на Върховния касационен съд (ВКС) и заместник главния прокурор и председател на Националната следствена служба .Отделно от \"Артекс\" в конфликта беше замесена и министърът на туризма Николина Ангелкова. По-рано днес бившият вицепремиер Валери Симеонов обяви, че .След това стана ясно и, че в скандала е ", "date": "2019.04.29", "title": "Андрей Райчев: Борисов си взе партията от Цветанов след \"Апартамент гейт\""}
{"url": "https://news.bg/finance/tsenata-na-kreditite-za-grazhdani-vibrira-v-niskiya-diapazon.html", "text": "Цената на кредитите за гражданите продължава да се колебае в ниски граници, като при някои агрегати има данни за повишение. Това се отнася както за новоотпуснатите заеми - т. нар. нов бизнес, така и за старите кредитни портфейли - т. нар. салда.За новоотпуснатите заеми според последната лихвена статистика на БНБ  през март 2019 г. средният лихвен процент по кредитите за потребление в левове се повишава в сравнение с март 2018 г. с 0.26 процентни пункта (пр. п.) до 8.07%, а по тези в евро се понижава с 0.05 пр.п. до 4.46%.При жилищните кредити в левове той спада с 0.38 пр.п. до 3.19%, а по жилищните кредити в евро - с 0.28 пр.п. до 3.58%.Средният лихвен процент по другите кредити в левове се увеличава с 0.65 пр.п. до 2.73%, а по другите кредити в евро се понижава с 0.07 пр.п. до 2.85%.При сравнението на данните за март с тези за месец февруари 2019-а има само поевтиняване. Средният лихвен процент по потребителските заеми в левове спада с 0.07 пр.п., а по тези в евро - с 0.05 пр.п. При жилищните кредити в левове той се понижава с 0.07 пр.п., а при жилищните кредити в евро - с 0.12 пр.п.При другите кредити в левове средният лихвен процент намалява с 0.49 пр.п., а при другите кредити в евро - с 3.44 пр.п.Годишният процент на разходите (ГПР), в който освен лихвата се включват и таксите и комисионните, също запазва обща тенденция за намаление въпреки, че при някои видове заеми за населението има и слаб ръст. Например по кредитите за потребление в левове през март 2019 г. в сравнение със същия месец на 2018 г. ГПР се повишава с 0.13 пр.п. до 9.91%, а по кредитите за потребление в евро - с 0.15 пр.п. до 4.85%. Но при жилищните кредити през март 2019 г. годишният процент на разходите в левове се понижава спрямо март 2018 г., като по тези в левове намалението е с 0.41 пр.п. до 3.54%, а по тези в евро - с 0.25 пр.п. до 3.98%.През март 2019 г. в сравнение с февруари 2019 г. годишният процент на разходите по кредитите за потребление в левове спада с 0.08 пр.п., а по тези в евро нараства с 0.11 пр.п. При жилищните кредити в левове той намалява с 0.12 пр.п., а по тези в евро - с 0.15 пр.п.При старите заеми за населението тенденциите са аналогични като при тези които са нов бизнес. Средният лихвен процент по овърдрафта в левове през март 2019 г. в сравнение с март 2018 г. се увеличава с 0.35 пр.п. до 14.02%, а по овърдрафта в евро се понижава с 0.02 пр.п. до 10.05%.През март 2019 г. спрямо същия месец на 2018 г. средният лихвен процент по кредитите, предоставени чрез кредитни карти, извън безлихвения гратисен период, в левове се повишава с 1.17 пр.п. до 19.47%, а по тези в евро спада с 0.27 пр.п. до 17.52%. Средният лихвен процент по кредитите за потребление в левове през март 2019 г. спрямо март 2018 г. намалява с 0.03 пр.п. до 7.82%, а по кредитите за потребление в евро - с 0.59 пр.п. до 7.01%.При жилищните кредити в левове той се понижава с 0.52 пр.п. до 3.91%, а при жилищните кредити в евро - с 0.44 пр.п. до 5.08%. Средният лихвен процент по другите кредити в левове нараства с 0.30 пр.п. до 2.95%, а по другите кредити в евро спада с 0.40 пр.п. до 4.41%.", "date": "2019.04.29", "title": "Цената на кредитите за граждани вибрира в ниския диапазон"}
{"url": "https://news.bg/int-politics/v-shri-lanka-zabraniha-burkite-i-nikabite-sled-kravoprolitiyata.html", "text": "Шри Ланка забрани покривалата на лицето на публични места след  на католическия Великден преди осем дни, при които загинаха най-малко 250 души и бяха ранени стотици, съобщават световните осведомителни агенции.Президентът Майтрипала Сирисена посочи, че е използвал закона за извънредното положение, за да наложи ограничението от днес.Всяко покривало за лице, което \"пречи на идентификацията\", ще бъде забранено, за да се гарантира националната сигурност, уточниха от канцеларията на държавния глава.Никабът и бурката, носени от мюсюлмански жени, не са изрично посочени. Този ход обаче се възприема като прицелване в облеклото.Шри Ланка остава в извънредно положение осем дни след ислямистките атаки, които удариха църкви и луксозни хотели.Десетки заподозрени бяха арестувани, но местните власти предупредиха, че още екстремисти са останали на свобода.Шри Ланка има значително и вековно мюсюлманско население - от общо 21 млн. души, малко под 10 на сто са мюсюлмани. Смята се, че само малък брой жени носят покриващия лицето никаб, известен още като бурка - було, покриващо лицето и тялото.Миналата седмица местен депутат предложи забрана жените да носят бурки, изтъквайки, че те трябва да бъдат обявени за незаконни от съображения за сигурност.Според индийски медии организацията на мюсюлманските духовници в Шри Ланка All Ceylon Jamiyyathul Ulama също е поискала жените да избягват носенето на покривала на лицето.През уикенда хиляди войници охраняваха улиците в Шри Ланка, защитавайки църкви и джамии.Неделните църковни служби бяха отменени в цялата страна като предпазна мярка, но вярващи в столицата Коломбо се събраха за молитва пред храма \"Св. Антоний\", който беше сериозно повреден при нападенията.Броят на арестуваните във връзка с кръвопролитията нарасна до 150 души. Властите в Шри Ланка също така издирват около 140 последователи на терористичната групировка ДАЕШ (\"Ислямска държава\"), която пое отговорност за атаките, но без да предоставят каквито и да е подробности.В петък бащата и двамата братя на предполагаемия организатор на нападенията Захран Хашим бяха убити при операция на силите за сигурност.Хашим, който се взриви в хотел в Коломбо, е основател на ислямистката групировка NTJ, която властите твърдят, че стои зад атаките.", "date": "2019.04.29", "title": "В Шри Ланка забраниха бурките и никабите след кръвопролитията"}
{"url": "https://news.bg/society/vrashtame-pavel-vasev-u-nas-s-pravitelstven-samolet.html", "text": "Връщаме известният български режисьор и директор на едни от най-големите театри, ръководител на Българския културен център в Москва Павел Васев у нас с правителствен самолет. Това съобщи председателя на комисията за култура в парламента Вежди Рашидов, цитиран от \"24 часа\".Вече 4 месеца културният деец е в московска болница в будна кома след тежък инсулт.Няколкократно са правени опити да бъде върнат в България, но руските лекари не са разрешили местенето му. Преди дни състоянието му се стабилизирало и това позволило той да бъде превозен със самолет.По-късно станало ясно, че здравните осигуровки на Васев важат само докато е в реанимация, но за рехабилитацията трябвали 12 хил. евро. Сумата била събрана от приятели на Рашидов и Васев и била преведена в болницата в Москва.Очаква се до дни в руската столица да пристигне българският неврохирург проф. д-р Николай Габровски от \"Пирогов\", който да прецени какво е състоянието му. Директорът на Сатирата Калин Сърменов е организирал благотворително представление и вече са събрани 15 хил. лв., които ще са нужни за лечението в България.Премиерът Бойко Борисов е обещал да осигури самолета. Вероятно Васев ще бъде в българска болница около 8-10 май.Пред \"24 часа\" съпругата на Васев е споделила, че състоянието му е тежко, но стабилно, и много се надява след връщането му в София то да се подобри.", "date": "2019.04.29", "title": "Връщаме Павел Васев у нас с правителствен самолет"}
{"url": "https://news.bg/int-economics/seriozen-spad-na-britantsite-izbirashti-strani-ot-es-za-pochivka.html", "text": "По-малко британски туристи са резервирали лятна почивка в Европейския съюз през тази година в контекста на продължаващата несигурност около Брекзит, съобщават от британския туроператор \"Томас Кук\", цитирани от британските медии.Туроператорът разкрива, че почти половината (48 на сто) от почивките, които е продал до края на февруари, са за дестинации извън ЕС, което е увеличение с 10 процента в сравнение с миналата година.Въпреки това от компанията посочват, че Испания все още е най-популярната дестинация за британците.Констатациите на \"Томас Кук\" са в съответствие с отделни данни на британските пощи, показващи, че продажбите на валута за отдалечени дестинации са скочили.Продажбите на японски йени са нараснали с 12 на сто през настоящата година в сравнение с миналата, докато продажбите на индонезийски рупии са се увеличили с 9 на сто, уточниха от британските пощи.Данните са получени въз основа на транзакциите в системата на британските пощи между 1 януари и 23 април. В системата на британските пощи се осъществяват около една четвърт от всички транзакции с валута в Обединеното кралство.Уточнява се, че най-голям ръст в продажбите на валута досега през тази година е регистриран за египетския паунд, който отбелязва ръст от 687 процента на годишна база.\"Томас Кук\", чрез който 19 млн. души резервират почивки всяка година, посочи, че след Испания, Турция се е оказала най-популярната дестинация за техните летовници, за която са една четвърт от техните резервации за полети досега.От \"Томас Кук\" уточниха, че Тунис също се \"справя добре\" с пакетните резервации в страната, които се удвояват в сравнение с миналата година, като само резервациите за полети са нараснали четири пъти.Туризмът в страната се срина драматично след г. в курортния град Сус, при който 30 британски туристи и осем други бяха убити от въоръжен мъж с връзки с терористичната групировка ДАЕШ (\"Ислямска държава\").Министерството на външните работи на Великобритания отмени забраната за пътуване в Тунис през миналата година, което накара британските туроператори да подновят полетите до средиземноморското крайбрежие на Тунис.Главният изпълнителен директор на \"Томас Кук\" Питър Фанкхаузър заяви, че все още е твърде рано да каже за въздействието върху резервациите от отлагането на излизането на Великобритания от ЕС за края на октомври.Но той каза, че \"няма съмнение, че продължителната несигурност по отношение на начина и времето на излизането на Великобритания от Европейския съюз накара много клиенти да прекъснат плановете си за почивка за това лято\".", "date": "2019.04.29", "title": "Сериозен спад на британците, избиращи страни от ЕС за почивка"}
{"url": "https://news.bg/int-politics/mnuchin-vyarva-v-skoroshno-targovsko-sporazumenie-sasht-kitay.html", "text": "Министърът на финансите на САЩ Стивън Мнучин се надява САЩ и Китай да приключат търговската сделка с още два кръга преговори между двете световните икономически сили, съобщава \"Ройтерс\".Мнучин коментира пред Fox Business Network, че част от преговорите почти са приключили.Друг кръг от преговори е планиран за следващия месец във Вашингтон.\"Все още трябва да свършим доста работа. Мисля, че има силно желание и от двете страни да видим, дали можем да приключим с това или да продължим напред\", обяснява той.\"Надяваме се в следващите два кръга преговори, в Китай и в окръг Колумбия, да стигнем до точката, където можем или да препоръчаме на президента, че имаме сделка, или да препоръчаме да не го прави\", допълва Мнучин.Той и търговският представител на САЩ Робърт Лахтизер пътуват към Пекин за последните преговорим които могат да сложат \"край на играта\".Китайският вицепремиер Ли Хе ще посети Вашингтон на 8 май.", "date": "2019.04.29", "title": "Мнучин вярва в скорошно търговско споразумение САЩ-Китай"}
{"url": "https://news.bg/regions/remontirat-uchastak-ot-8-km-na-izhoda-na-burgas.html", "text": "Започва ремонтът на пътното платно от изхода на Бургас при кръговото кръстовище \"Стамболов\" - \"Транспортна\" - \"Проф. Якимов\" до надлеза при квартал \"Ветрен\", информира БНР, позовавайки се на Община Бургас.Участъкът, който е с дължина 8 километра, ще бъде затворен, а движението ще е двупосочно в другото платно.Ще се работи на два етапа от по 4 километра, като се предвижда преасфалтиране и на самото кръстовище при улиците \"Стамболов\" - \"Транспортна\" - \"Проф. Якимов\".От администрацията уточняват, че крайният срок за изпълнение е до 15 юни.Миналата година беше ремонтирано обратното платно - от \"Ветрен\" до Бургас.Финансирането се осигурява от общината и АПИ.", "date": "2019.04.29", "title": "Ремонтират участък от 8 км на изхода на Бургас"}
{"url": "https://news.bg/int-politics/putin-obyavi-rusnatsite-i-ukraintsite-shte-spechelyat-ot-spodelenoto-grazhdanstvo.html", "text": "Руският президент Владимир Путин обяви, че руснаците и украинците само ще спечелят от споделянето на общо гражданство, коментирайки думите на новоизбрания украински президент Володимир Зеленски за издаването на украински паспорти за руснаците. \"Наистина така е казал? Много добре. Ако те ще предоставят гражданство на руснаците, ние в Русия ще даваме гражданство на украинците, тогава постепенно ще стигнем до желания резултат и от двете страни, за който говорих. Тоест ние ще имаме общо гражданство\", коментира руският лидер пред журналисти след церемония по връчване на ордени \"Герой на труда\".Освен това, като се говори за нарушени права, руският държавен глава посъветвал Киев да \"започне с грузинците\": според Путин Украйна трябва да върне украинския паспорт на бившия президент на Грузия и бивш губернатор на Одеса Михаил Саакашвили, тъй като \"той беше незаконно лишен от гражданство\".Владимир Зеленски, от своя страна, нарече решението на Москва за предоставяне на руски паспорти на жителите на Донбас опит да \"съблазни гражданите на Украйна\" и подчерта, че Киев възнамерява да \"защити, предостави убежище и украинско гражданство на всички, които са готови да се борят за свобода.\"Путин заяви в събота, че Москва обмисляла да предложи на всички украински граждани издаването на руски паспорти по бързата процедура, което разгневи някои политици в Украйна, която е във война с проруските сепаратисти от 2014 г. насам.Путин вече подписа заповед за опростяване на процедурата за получаване на руски паспорт за жителите на контролираната от проруските сепаратисти Източна Украйна, което предизвика призиви от страна на Киев за още международни санкции срещу Русия.Новоизбраният украински президент Володимир Зеленски заяви, че Путин не трябва да очаква много украинци да приемат предложението му за руски паспорт.", "date": "2019.04.29", "title": "Путин обяви: Руснаците и украинците ще спечелят от споделеното гражданство"}
{"url": "https://news.bg/crime/petima-ot-zadarzhanite-v-kuklen-ostavat-v-aresta-za-72-chasa.html", "text": "Петима от за срок от 72 часа с прокурорско постановление. Това съобщиха от Районна прокуратура - Пловдив, цитирани от БНР.Те са обвинени в хулиганство, нанасяне на лека телесна повреда на полицай и счупване на стъклото на патрулния автомобил.Предстои обвинението да прецени дали да поиска постоянен арест.Полицейско присъствие в града и днес остава засилено, каза Атанас Илков от Областната дирекция на МВР в Пловдив.Той е категоричен, че конфликтът в Куклен е битов скандал и инцидентен, както и че в градчето няма етническо напрежение.Припомняме, че там избухна скандал заради забележка за силна музика, отправена към компания от пияни роми. Вследствие на това те нахлули в имота на семейство от Пловдив.Пристигналият екип на полицията е бил нападнат от агресивните пияни мъже. С камъни те са счупили предното и задното стъкло на патрулката.По случая бяха задържани 7 души. ", "date": "2019.04.29", "title": "Петима от задържаните в Куклен остават в ареста за 72 часа "}
{"url": "https://news.bg/world/okolo-330-000-venetsuelski-detsa-v-kolumbiya-se-nuzhdayat-ot-humanitarna-pomosht.html", "text": "Близо 330 000 венецуелски деца, намиращи се в момента в Колумбия, се нуждаят от хуманитарна помощ. Това се казва в съобщение на УНИЦЕФ . Спешно са необходими лекарства, хранителни продукти, достъп до образование, но за целта бюджетът на организацията трябва да бъде увеличен на 29 млн. долара за следващата година. Кризата в страната им принуди 3,7 милиона венецуелци да напуснат домовете си и да потърсят спасение в  Бразилия, Колумбия, Еквадор, Перу и други страни в региона.Около 1,2 милиона от тях са в Колумбия, но нямат добри условия за живот. Припомняме, на 23 януари опозиционният лидер . Президентът Николас Мадуро го описа като и обяви, че прекратява дипломатическите отношения със САЩ.Гуайдо е признат за временен президент от страните от Лимската група (с изключение на Мексико), както и от Албания, Грузия, Съединените щати и Организацията на американските държави. Няколко страни от ЕС също заявиха подкрепата си за Гуайдо и изразиха надежда за нови избори за разрешаване на кризата във Венецуела.От своя страна Мадуро беше подкрепен от Русия, Боливия, Иран, Куба, Никарагуа, Ел Салвадор и Турция.Беларус и Китай призоваха за разрешаване на конфликта с мирни средства и се обявиха против всякаква външна намеса.", "date": "2019.04.29", "title": "Около 330 000 венецуелски деца в Колумбия се нуждаят от хуманитарна помощ "}
{"url": "https://news.bg/world/146-migranti-ot-libiya-evakuirani-v-italiya.html", "text": "146 бежанци са били евакуирани в понеделник от Либия в Италия в съвместна операция между ВКБООН, Агенцията на ООН за бежанците и италианските и либийските власти.Евакуацията е извършена в сътрудничество с либийското Министерство на вътрешните работи.Италия е първата държава, която е приела евакуирани от Либия от последната вълна на насилие. По-рано, новите италиански власти заявиха, че се въвеждат по-строги мерки срещу нелегалната миграция, тъй като страната не може да се справи с прииждащите всяка година по море стотици хиляди бежанци. Групата, която включва и 46 деца, отделени от техните семейства, е кацнала днес в Рим с полет от Мисрата, Либия. Хората ще бъдат настанени в центрове за спешно настаняване.Тази евакуация е жизнено важна за хората, изправени пред сериозни заплахи и опасности в Либия, каза Филипо Гранди, върховен комисар на ООН за бежанците. Ситуацията със сигурността в Триполи продължава да се влошава. През последните дни въздушните удари отнеха живота на още цивилни и нанесоха материални щети.Призовава се международната общност да евакуира всички бежанци, които остават в центровете за задържане в Триполи, и да ги приведе в безопасност. С появата на сблъсъци, които ще продължат, времето е от съществено значение.Повече от 3300 души са изложени на особен риск в центровете за задържане, близо до непосредствени или продължаващи сблъсъци.Припомняме, че хиляди африкански мигранти, опитващи се да стигнат до Европа през Либия с примитивни лодки и кораби, бяха спасявани от удавяне и отвеждани в центрове в Триполи.Либия се очерта като основна транзитна точка за Европа за онези жители на Африка, които търсят по-добър живот.Това обаче се случва в хаоса на боевете между съперничещи въоръжени групировки в страната.Армията на метежния генерал Халифа Хафтар атакува столицата Триполи. Той бе подкрепен както от Русия, така и от американския президент Доналд Тръмп, но не и от американските институции. ", "date": "2019.04.29", "title": "146 мигранти от Либия евакуирани в Италия "}
{"url": "https://news.bg/bulgaria/pitat-tsik-ima-li-peevski-pravo-da-se-kandidatira-za-ep.html", "text": "Има ли Делян Пеевски право да се кандидатира за ЕП. Това питат сдружението \"Боец\", които  в Централната избирателна комисия. Според него, Пеевски не отговаря на условията за регистрация и участие в изборите, като не изпълнява условията на чл.351.ал1. от Изборния Кодекс. Пеевски не е живял в страната, или друга държава членка на ЕС през последните шест месеца, пишат от \"Боец\".Те прилагат както пълния текст на сигнала, така и извадки от Изборния кодекс. Припомняме, че по-рано през април стана ясно, че лидерът на ДПС Мустафа Карадайъ ще бъде водач на евролистата на партията. След него са подредени Илхан Кючюк и Искра Михайлова.На 18.04.2016г. премиерът Бойко Борисов в свое участие в телевизия БТВ заяви: \"Пеевски си отиде, Пеевски напуска страната\", припомня още сдружението.То прилага и данни за няколко случая от 2017 година насам, в които Пеевски е бил търсен от тях на обявените си адреси в страната, но не е бил открит. До Гранична полиция и други власти ще бъде изпратено искане да се уточни къде е бил Пеевски през последните години. \"Боец\" счита, че изборите са основен демократичен инструмент и усилията на всички институции и неправителствени организации трябва да бъдат насочени към провеждането на честни и прозрачни избори, като е недопустимо в тях да участват кандидати, които не отговарят на законовите изисквания! Това би поставило под съмение законността на самите избори и би компрометирало вота на българските граждани. Защото не може да имаме законни избори, ако имаме незаконни кандидати.\"Боец\" изисква от ЦИК да бъдат уведомени на електронната поща на Сдружението -  за резултатите от извършената проверка и взетите от Комисята решения по повод на настоящият сигнал. Поради високият и надделяващ обществен интерес към внесеният сигнал, БОЕЦ ще информираме незабавно медиите и обществото за вашите действия и отговори.Изборите за Европейски парламент са насрочени за 26 май. ", "date": "2019.04.29", "title": "Питат ЦИК има ли Пеевски право да се кандидатира за ЕП"}
