{"url": "https://news.bg/world/arestuvaha-nad-120-dushi-na-parvomayskite-mitingi-v-rusiya.html", "text": "Полицията в Санкт Петербург разгони масова акция, посветена на 1 май, предаде Дойче веле.Шествието, организирано от коалицията на обединените демократи, включваща партиите \"Яблоко\" и Партията на растежа, привърженици на Алексей Навални и нерегистрираното движение \"Открита Русия\", премина около 400 метра по \"Невския проспект\", след което спецчасти обкръжиха демонстрантите. Те започнаха да извършват арести, въпреки че акцията е била съгласувана с местните власти.Според информация на изданието \"Фонтанка\", задържаните са 60, а според \"ОВД-Инфо\" - 68 души. Сред тях е и депутатът от местния парламент Максим Резник. Съобщава се за полицейско насилие, включително срещу Резник.Активистите са отведени в полицията. Една от тях е с счупена става на рамото - съобщава се, че е била отведена в болница, като е била придружена полицаи.Някои от задържаните вече са освободени.Един от активистите на \"Яблоко\" - Лев Шлосберг, заяви, че полицията в Петербург е действала по разпореждане на временно изпълняващия длъжността губернатор Александър Беглов.\"Разгонването на разрешената демократична демонстрация в Петербург - това е лично послание на временния губернатор Беглов към цял Петербург: гласувайте за мен и винаги ще бъде така.\" - написа той в Twitter.Руските медии съобщават и за арести в други градове. Според \"ОВД-Инфо\" са задържани 124 души.", "date": "2019.05.01", "title": "Арестуваха над 120 души на първомайските митинги в Русия  "}
{"url": "https://news.bg/int-politics/pompeo-ne-izklyuchva-voenna-operatsiya-na-sasht-vav-venetsuela.html", "text": "САЩ могат да инициират военна операция във Венецуела, ако възникне подобна необходимост. При това Вашингтон разчита на мирното предаване на властта, заяви държавният секретар на САЩ Майк Помпео в интервю пред телевизия Fox Business, цитирано от ТАСС.\"Президентът съвършено ясно и последователно заяви: възможни са военни действия. Ако е необходимо, САЩ ще ги проведат\", заяви той, отбелязвайки, че Вашингтон се опитва да направи всичко възможно, за да избегне насилието.\"Ние бихме предпочели мирното предаване на властта, при което (президентът на Венецуела Николас) Мадуро си тръгва и се провеждат нови избори\", допълни той.Помпео заяви, че лишаването от свобода на лидера на венецуелската опозиция Хуан Гуайдо би предизвикало \"значителна ескалация\" на обстановката и би принудило САЩ да реагират.Във вторник в Каракас и редица други градове на Венецуела се проведоха антиправителствени протести, започнали след като група военни подкрепиха лидера на опозицията Гуайдо. Той публикува в Twitter видеобръщение, в което призова военните да излязат на улицата, за да \"спрат с узурпацията\" на властта в страната. По думите на Гуайдо, видеото е заснето на територията на авиобаза на името на Франсиско Миранда в Каракас.", "date": "2019.05.01", "title": "Помпео не изключва военна операция на САЩ във Венецуела"}
{"url": "https://news.bg/society/malki-i-sredni-fermeri-predlagat-produktsiyata-si-pod-obshta-marka.html", "text": "Животновъди от страната започват да се обединяват в кооперативи, предаде БНР по информация на Националната овцевъдна и козевъдна асоциация. Предвижда се регионалните сдружения да произвеждат и продават продукцията си под обща марка.Общо 400 са малките и средните овцевъдни и козевъдни ферми в страната. Съпредседателят на Националната овцевъдна и козевъдна асоциация Симеон Караколев съобщи, че от май те се обединяват да изкупуват и преработват млякото си в мандри по определена рецепта и утвърден браншови стандарт.\"С тези кооперативи започваме да произвеждаме под общ бранд, да си преработваме собственото мляко и да го реализираме в магазинната мрежа. Защитаваме си и браншови стандарт да се различаваме от индустриалното производство\", обясни той.Караколев посочи и че браншовата асоциация работи по създаването на платформа регистър на всички ферми в страната.", "date": "2019.05.01", "title": "Малки и средни фермери предлагат продукцията си под обща марка"}
{"url": "https://news.bg/world/za-papata-bezrabotitsata-e-savremenna-tragediya-na-svetovno-nivo.html", "text": "Папа Франциск призова да се молим за всички безработни, съобщи радио Ватикана. \"Безработицата е съвременна трагедия на световно ниво\", каза духовният водач на католиците.Повод за неговите думи е днешният ден, 1 май - Международният ден на труда, в който Католическата църква възпоменава литургично свети Йосиф, земния баща на Иисус. Йосиф бе дърводелец.Според тълкуванието, дори и най-скромната работа може да направи човек участник в божествения промисъл на спасение.\"Нека фигурата на скромния работник от Назарет ни насочва винаги към Христос; нека подкрепя жертвата на онези, които вършат добро и да се застъпва за всички, които са без работа или не могат да си намерят работа. Нека се молим особено за безработните\", призова папата.", "date": "2019.05.01", "title": "За папата безработицата е съвременна трагедия на световно ниво"}
{"url": "https://news.bg/regions/edva-20-ot-raboteshtite-v-plevensko-chlenuvat-v-sindikat.html", "text": "В Плевен има фирми, които забраняват синдикална защита, предаде БНР.От Конфедерацията на независимите синдикати в България посочват, че в областта на всеки сто от заетите в момента само 20 членуват в синдикат.По повод  лидерът на КНСБ в Плевен Янчо Андонов подчерта, че хората трябва да се борят за нормални условия на труд и достойно заплащане.\"Ако не преодолееш страха си, ще продължават да те мачкат. Ще продължава сивата икономика.\", категоричен бе той. Андонов коментира, че нямат сигнали за масова практика за неизплащане на заплати. Той обаче представи случай, при който във фирма, въпреки че не е изплатила заплати за шест месеца, работниците са толкова бедни, че ходят на работа само защото им осигуряват кетъринг, за да се нахранят веднъж дневно.", "date": "2019.05.01", "title": "Едва 20% от работещите в Плевенско членуват в синдикат"}
{"url": "https://news.bg/regions/zam-shefkata-v-ostavka-na-dfz-mozhe-dobrovolno-da-e-registrirala-sayta-na-kashtata-za-gosti.html", "text": "Кметът на Юндола Мехмед Местан (ДПС) предположи, че къщата за гости, която стана повод за , може да е била регистрирана в интернет от Мизова доброволно, без други помисли.Припомняме, ДФЗ е отпуснал 281 000 лева за изграждането на две къщи за гости в Юндола. Впоследствие се оказа, че телефонният номер на зам.-директора на фонда Мизова присъства в сайт за резервации срещу въпросната къща за гости. Тя подаде оставка вчера, след като премиерът Борисов нареди на земеделския Министър Порожанов да ѝ я поиска.И двете къщи са с по 3 спални и голяма кухня. Те са собственост на фирмата \"Тара 2008\" ЕООД, която е на Емине Местан - съпругата на кмета.Пред bTV Мехмед Местан посочи, че той стопанисва имота. Някога го прехвърлил на жена си. Той призна, че познават Мизова, но отрича да имат обща дейност с нея, не били близки.\"Как обаче нейният телефон се оказа предназначен за резервации? Стигнахме до извода със съпругата ми, че най-вероятно в онова време не сме имали такъв сайт, нямахме интернет... Ние сме хора селски, ни сме хора, които да боравим с такива неща... Ако е направила сайт, го е направила на съвсем доброволни начала\", подчерта Местан.Кметът на Юндола също така отрича Мизова да е отсядала във вилата. Обектът се използвал по предназначение и всички проверки на ДФЗ през годините не откривали нередности. Всичките проверки тогава обаче били извършени от служители на ДФЗ, докато зам.-шеф на фонда е била Мизова.Междувременно от обсерватория \"Звездно Общество\" А79, която се намира в съседство до къщите за гости, изпратиха съобщение до медиите, в което заявяват категорична подкрепа за кмета Местан.Учените пишат, че през последните 15 години, в които са направени и множество открития, кметът на Юндола е оказвал непрекъснато съдействие и без неговата помощ добрите постижения биха били невъзможни. \"Нашите учени окачествяват Местан като честен човек и недоумяват как името му може да бъде забъркано в подобен скандал\", допълват от обсерваторията.", "date": "2019.05.01", "title": "Зам.-шефката в оставка на ДФЗ може доброволно да е регистрирала сайта на къщата за гости"}
{"url": "https://news.bg/regions/dve-detsa-i-zhena-postradaha-pri-katastrofa-kray-melnik.html", "text": "Две деца и една жена са пострадали при катастрофа край Мелник, информира БНТ.Инцидентът е станал около 14.30 часа при разклона за село Виногради. В произшествията са участвали две леки коли.Вследствие на удара са пострадали 50-годишна жена, 12-годишният ѝ син и още едно момче на 14 години. Те са откарани за лечение в болницата в Сандански с контузии и комоцио, без опасност за живота.", "date": "2019.05.01", "title": "Две деца и жена пострадаха при катастрофа край Мелник"}
{"url": "https://news.bg/society/napisaha-akt-na-dvama-abiturienti-za-draskane-po-stena.html", "text": "Столичният инспекторат състави актове на ученици, които вандалствали - драскали по стена на сграда, която се намира в непосредствена близост до 91 Немска езикова гимназия \"Проф. К. Гълъбов\", предаде БГНЕС.Съставянето на актове за това е прецедент - случва се за първи път.Двамата ученици са абитуриенти в гимназията. Те решили да нарисуват кутия с цигари на стената на сградата, за да отбележат дипломирането си. И двамата вече са пълнолетни и ще понесат отговорност за деянията си.Иво Пенев, който се занимава с контрола на рекламната дейности към Столичния инспекторат, обясни, че до съставянето на актовете на децата се е стигнало, след като те били заловени в крачка да драскат по стената от патрул на 4 РУ към СДВР.\"Установяването на такива вандалски прояви е изключително трудно, защото рядко органите успяват да заловят нарушителите в момента, в който рисуват. За такъв тип нарушения, предвидените в Наредбата за управление на отпадъците и поддържане и опазване на чистотата на територията на СО санкции за физически лица са от 50 до 500 лв.\", обясни Пенев.Той разказа и че двамата младежи вече са заличили надрасканото, като са пребоядисали цялата стена, с надеждата глобата да им се размине. Това обаче може и да не се случи.По думите на Пенев от началото на годината Столичният инспекторат провежда кампания срещу вандалските прояви на рисуване и писане по училища и детски градини. За последните месеци са заличени писания от фасадите на 9-та Френска гимназия, 133 СУ \"А.С.Пушкин\", СМГ \"П.Хилендарски\", 6 ОУ \"Граф Игнатиев\", 126 ОУ \"П.Ю. Тодоров\" и 142 ОУ \"В.Ханчев\". Кампанията продължава.Припомняме, вчера  в Рим. Спрямо италианското законодателство за подобно деяние момичето може да получили затвор до 3 години или глоба в размер до 20 000 евро.", "date": "2019.05.01", "title": "Написаха акт на двама абитуриенти за драскане по стена"}
{"url": "https://news.bg/int-politics/advokatat-na-asandzh-v-sada-toy-se-opasyavashe-ot-pohishtenie-ot-sasht.html", "text": "Адвокатът на основателя на WikiLeaks Джулиан Асанж - Марк Самърс, заяви в съда в Лондон, че неговият клиент се е опасявал, че американските власти могат да го похитят, да го пъхнат в затвора или да го убият.Това е причината Асанж да наруши условията на мярката за задържане, каза в Кралския съд на лондонския район Саутуарк адвокатът на Асанж.\"Смятаме, че тези страхове са напълно основателни\", подчерта адвокатът, отбелязвайки, че американското министерство на правосъдието може да му предяви обвинение за няколко десетки години затвор, пребиваване във военната база в Гуантанамо или смъртно наказание.\"Тогава, решавайки да потърси убежище в посолството на Еквадор, опасявайки се от екстрадиция от Швеция в САЩ, където можеха да му предявят сериозни обвинения и да го поставят в изолация той (Асанж) предположи, че използва своето законно право (на защита от преследване)\", заяви неговият защитник. Той също заяви, че последствията от решенията на Асандж - почти 7 години доброволно заточение в посолството на Еквадор, напълно са сравними с условията в затвора.Самерс допълни, че лекарят, прегледал Асандж, го е диагностицирал със среднотежка депресия, инфекция на дихателните пътища и проблеми със зъбите, които са резултат от дългото пребиваване в посолството.\"Фактът, че той е решил да остане в тази стая (в дипломатическото представителство на Еквадор), независимо от депресията и болката, която е изпитвал, може да ви покаже колко сериозни са били неговите опасения, свързани с екстрадиция в САЩ\", заяви Самерс.По време на заседанието защитникът на Асандж прочете извинения от името на основателя на WikiLeaks по повод нарушаването на условията за освобождаването му под парична гаранция.\"Сблъсках се с ужасни обстоятелства. Направих това, което тогава ми се струваше най-добро и се надявах, че то ще доведе до правно регулиране (на въпроса) между Еквадор и Швеция\", призна Асандж.Съдебното заседание започна в сряда и както обясниха на официалната си страница в  от WikiLeaks, решението е представено на 1 май. Припомняме,  на 50 седмици затвор.Броят на протестиращите на улиците пред сградата на Кралския съд Саутруарка се увеличава. Хората носят плакати с настояване Асандж да бъде освободен. Техните скандирания се чуват и в заседателната зала.", "date": "2019.05.01", "title": "Адвокатът на Асандж в съда: Той се опасяваше от похищение от САЩ"}
{"url": "https://news.bg/regions/vremenno-dvizhenieto-v-tunel-praveshki-hanove-e-samo-v-ednata-lenta.html", "text": "На 2 май, четвъртък, от 9.30 до 15 часа движението в тунел \"Правешки ханове\" в посока Варна на АМ \"Хемус\" ще бъде само в изпреварващата лента, съобщиха от АПИ. Временната организация е за ремонтни дейности на осветителната система.Необходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.01", "title": "Временно движението в тунел \"Правешки ханове\" е само в едната лента"}
{"url": "https://news.bg/world/stotitsi-arestuvani-i-desetki-postradali-pri-sblasatsite-v-parizh.html", "text": "Стотици са задържаните протестиращи в Париж. Пострадалите при масовите демонстрации са десетки.Тазгодишният традиционен марш по случай 1 май в столицата на Франция е един от най-ожесточените, пишат световните агенции. На шествието миналата година се събраха около 1 200 радикални активисти, които направиха редица вандалски прояви. Днес шествието е по-голямо заради участието и на протестиращите срещу политиките на президента Макрон \"жълти жилетки\", както и организирана демонстрация в защита на климата, шествие на синдикатите за 1 май.По последни данни на АФП задържаните са над 200.По-рано днес стана ясно, че охраната за днешните демонстрации са мобилизирани .Стана ясно, че сред пострадалите хора са двама журналисти - на АФП и \"Риа Новости\". Те са били атакувани от активист от т. нар. \"черен блок\".Радикалистите започнаха да хвърлят бомбички, камъни, бутилки и да рушат около 2 часа пред началото на самия марш, което създаде суматоха. От своя страна органите на реда отговарят със сълзотворен газ и гранати с гуми топченца, с които да прекратят вандализма. Полицаите може да прибегнат до водни оръжия.Полицаите са претърсили хиляди хора за опасни предмети, но въпреки това безчинствата продължават - радикалните активисти използват всичко, което им е под ръка.На клип в социалните мрежи се вижда как хора с черни дрехи и маски чупят прозорците на паркиран полицейски бус и се опитват да го преобърнат.Изпотрошени са и множество коли. След днес много парижани няма познаят автомобилите си, пишат потребители в социалните мрежи.Преди да се съберат хората властите в Париж задължиха всички собственици на магазини и заведения по маршрута на шествието да затворят обектите си. Не работят и много метростанции.Протести има и в други френски градове.В Бордо са се събрали около 5 000 души. Толкова са протестиращите и в Нант. Там демонстрациите са мирни.В Тулуза и Лион протестите са по-многобройни. Начело на шествията са протестанти с жълти жилетки, следвани от синдикати.", "date": "2019.05.01", "title": "Стотици арестувани и десетки пострадали при сблъсъците в Париж"}
{"url": "https://news.bg/int-politics/66-arestuvani-na-parvomayskite-demonstratsii-v-peterburg.html", "text": "Руските сили за сигурност арестуваха 66 души на първомайските демонстрации в Санкт Петербург, съобщиха руски медии. Сред арестуваните се оказа и депутатът Максим Резник. Сред арестуваните е и журналистът от изданието \"Два стола\" Олег Насонов и фокореспондентът Георги Марков.Шествието на обединените опозиции \"Свободен Петербург - свободни избори\" бе съгласувано с Комитета по въпросите на законността, правораздавателните органи и силите за сигурност. Полицаите разгониха демонстрантите от третата колона на Невски проспект.Първите две колони, сред които бяха и членове на партия \"Единна Русия\" и привърженици на Комунистическата партия на Руската федерация (КПРФ) минаха през Невски проспект без инциденти.Арестите започнаха в 10 часа сутринта. Двама активисти - Светлана Уткина и Роман Самойлов бяха арестувани при излизането от домовете си, без да им бъде позволено да стигнат до мястото на провеждане на акцията.Маршът на обединените демократи, които бяха в третата колона, се контролираше от сътрудници на ОМОН. По време на шествието сътрудници на правоохранителните органи извеждаха хората от движещата са колона. Обединените демократи трябваше да дойдат до площад Ленин и да проведат там разрешено мероприятие.Депутатът Максим Резник по-късно бе пуснат. От полицията са обяснили, че Резник бил нарушил правилата на публичното мероприятие. \"С него е проведена профиктическа беседа, след което е бил пуснат без да е привлечен към административна отговорност\", съобщиха от Вътрешното министерство на Русия пред тяхната държавна информационна агенция ТАСС.", "date": "2019.05.01", "title": "66 арестувани на първомайските демонстрации в Петербург"}
{"url": "https://news.bg/society/roditeli-protestiraha-sreshtu-strategiyata-za-deteto-v-sliven.html", "text": "Родители протестираха срещу Националната стратегия за детето 2019-2030 в Сливен, съобщи БНР. В тази Стратегия има много скандални практики за отнемане на деца, подобни на тези в скандинавските държави, мотивираха се участниците в мероприятието.Силвия Стамова се опасява, че макар Стратегията да е спряна от правителството, то не означава, че след изборите няма да бъде приета.\"Ако тази Стратегия бъде приета, ние ще прибегнем и до по-сериозни действия. Ние нямаме намерение да даваме децата си на чуждестранни неправителствени организации, с цел изнасяне на български дечица в чужбина, осиновяване от гей двойки\", аргументира се Стамова.Младите родители, участващи в протеста, се опасяват, че Стратегията дава възможност да се отнемат деца от родители им, дори и за малки провинения. Те са убедени, че държавата не бива да се намесва прекалено силно във възпитанието на децата.\"Искаме тези деца наистина да растат с ценности. Това, в което вярва семейството, да възпитава детето си, а не някой друг да го вземе срещу заплащане и да възпитава чуждо дете\".На 11 май се очаква национален протест във всички големи градове срещу Стратегията за детето.Организаторът на неприемащите Стратегията Надежда Маргенова израси основния мотив на протестиращите: \"В тази Стратегия има много скандални практики за отнемане на деца, подобни на тези в скандинавските държави\". Според Маргенова този документ не съвпада с българската народопсихология и не трябва да бъде приеман.", "date": "2019.05.01", "title": "Родители протестираха срещу Стратегията за детето в Сливен"}
{"url": "https://news.bg/int-politics/127-arestuvani-v-istanbul-na-parvomayski-demonstratsii.html", "text": "На първомайските демонстрации в Истанбул арестуваха 127 души. На различни места в турския мегаполис хората са се опитвали да проведат неразрешени демонстрации по случай Международния ден на труда, съобщиха световните агенции.Най-много арестувани са в района на площад \"Таксим\", станал символ на протестите. Хората пробили полицейския кордон и нахлули на площада със скандирания, че площадът принадлежи на народа. Демонстрантите викали и: \"Да живее 1 май\".Припомняме, на площад \"Таксим\" на 1 май 1977 година са били убити 34-ма демонстранти. Десетилетия по-късно на същия площад - от 28 май 2013 г. започнаха протестите срещу застрояване на парк \"Гези\". Тогава макар демонстрантите тогава да бяха седнали, по-късно . Протестите в Турция тогава продължиха месеци, арестите и случаите на полицейско насилие бяха многобройни.", "date": "2019.05.01", "title": "127 арестувани в Истанбул на първомайски демонстрации"}
{"url": "https://news.bg/politics/tsik-globyava-edin-ot-uchastnitsite-v-evrovota.html", "text": "Членовете на Централната избирателна комисия (ЦИК) оправомощиха председателя на Комисията Стефка Стоева да състави акт за нарушение на един от участниците в предстоящите евроизбори. Нарушителят е Веселин Марешки.Решението на ЦИК е след проверка, предизвикана от секретаря на партия \"Зелените\" Христо Дунчев. Комисията се позовава на забраната в търговска реклама отправени политически внушения в полза или във вреда на една или друга партия, коалиция, инициативен комитет или кандидат.Актът трябва да се изпрати на областния управител на област Варна за издаване на наказателно постановление.Нарушението е в рекламен клип на партията, в който Марешки рекламира евролистата, която води чрез бизнеса си с аптеки и бензиностанции. Това е нарушение на Изборния кодекс.\"Излъчените клипове представляват търговска реклама, по време на която се отправят политически внушения в полза на политическа партия \"ВОЛЯ\" и г-н Веселин Найденов Марешки, което съставлява нарушение на разпоредбата на чл. 191 ИК. Клипът, излъчен на 05.04.2019 г. и на 20.04.2019 г. в програма \"Б ТВ\", започва с търговска реклама на лекарства, следват кадри от аптеки, в които се показва г-н Веселин Найденов Марешки и завършва с призив \"Заедно да спрем грабежа, ние от ВОЛЯ сме българските родолюбци\". Клипът, излъчен на 04.04.2019 г., започва с търговска реклама на бензиностанция на Веселин Найденов Марешки и на търговска реклама на лекарства, след които се показва г-н Веселин Найденов Марешки и завършва с призив \"Заедно да спрем грабежа, ние от ВОЛЯ сме българските родолюбци\", се казва в решението на ЦИК.", "date": "2019.05.01", "title": "ЦИК глобява един от участниците в евровота"}
{"url": "https://news.bg/int-politics/na-balkanite-stabilokratsiyata-ne-biva-da-poglashta-demokratsiyata.html", "text": "Стабилност и пак стабилност - в името на този фактор страни като Германия и Франция имат намерение да отделят вече по-голямо внимание на държавите от Западните Балкани. Тъкмо стабилността е и общият знаменател в иначе твърде различната политика на Берлин и Париж по отношение на шестте страни от Западните Балкани. Този факт издава един реалистичен подход, който поставя акцент върху европейския интерес към региона, без да буди празни очаквания и надежди.Още в самото начало на Конференцията за Западните Балкани в Берлин Ангела Меркел и Еманюел Макрон открито заявиха за какво НЯМА да става дума на неформалната среща: нито за европейската перспектива на въпросните държави, нито за някакво натрапено отвън решение на конфликта между Белград и Прищина. Ясно беше казано и ЗА какво ще се говори: за сигурността, борбата срещу контрабандата на оръжия, тероризма, нелегалната миграция и организираната престъпност. Това са и приоритетните интереси на Запада, свързани с региона.А човешките права?Симптоматично бе, че на конференцията не стана дума за спазването на човешките права, свободата на мненията и плурализма. Ако човек се вгледа в тази нова и прагматична политика спрямо Западните Балкани, не бива да се чуди, че все по-авторитарно управляващите премиери и президенти на страните от Западните Балкани все по-малко се интересуват от спазването на демократичните и правови изисквания на ЕС. Те са разбрали, че докато поддържат стабилност, осуетяват бежанските потоци и задушават екстремизма, не могат да очакват сериозни критики. Не напразно се роди вече и думичката \"стабилократи\".С историческото помирение между Гърция и Северна Македония през миналата година, бе постигнат важен пробив по отношение на стабилността в региона. Северна Македония вече стана член на НАТО, а сега предстои да бъде решен и последният конфликт с голям взривоопасен потенциал - този между Сърбия и Косово. Миналата година президентите на двете страни подготвиха с подкрепата на САЩ споразумение, което предизвика силна тревога в европейските столици.Защото беше нарушено едно табу в европейската политика - говореше се за евентуална размяна на територии и преместване на държавни граници. Не без основание това разтревожи редица съседни страни, и особено в Босна и Херцеговина, чиято крехка държавна конструкция всеки момент може да бъде разклатена от нарушаването на етническото и политическо статукво. Парадоксът е, че същото това \"замразено\" статукво не е истинска база за трайна стабилност - нито в Косово, нито в Босна. Там има нужда от много по-голям и решителен ангажимент на Европа!Кой трябва да е истинският приоритет?Поставянето на приоритет върху стабилността създава общ елемент в политиката по отношение на Западните Балкани, а и я прави по-добре приета сред западните избиратели. В същото време би било късогледо да се залага само на този приоритет. Защото така желаната стабилност може да бъде гарантирана само от политически надеждни партньори. А единствената гаранция за надеждна политика на Западните Балкани са демократично избраните контролни органи и демократично легитимирани политици.Онези, които днес не взимат на сериозно върховенството на закона, утре могат да постъпят по същия начин и във външната политика. В този смисъл германските и френските политици не бива да си правят илюзии по отношение на \"силните мъже\" на Балканите. В наш собствен интерес е да наблюдаваме политиката в страните от Западните Балкани много внимателно и да не правим компромис с демокрацията в името на стабилността. А най-доброто средство за това все пак си остава даването на европейска перспектива, макар че точно този въпрос изобщо не бе обсъждан в Берлин. Стабилността и демокрацията в Европа са две неща, които са неделими.", "date": "2019.05.01", "title": "На Балканите: Стабилокрацията не бива да поглъща демокрацията"}
{"url": "https://news.bg/int-economics/iran-preduprezhdava-yadrenoto-sporazumenie-e-pred-kolaps.html", "text": ", което беше сключено през 2015 г., е пред колапс. За това предупреди заместник-министърът на външните работи на Иран Абас Арагчи, цитиран от ДПА. Причината са затегнатите петролни санкции срещу Техеран от страна на САЩ.Дадохме на дипломацията достатъчно време, но то изтече, посочи Арагчи пред местни медии.По негови думи последните санкции, наложени от САЩ, и безсилието на останалите страни, подписали договора, карат Иран да губи надежда.Ядреното споразумение главоломно отива към края си, прогнозира зам.-министърът.Припомняме, миналата година американският президент Доналд , която предвижда отменяне на наложени на Иран икономически санкции в замяна на отказа му от програмата за разработка на ядрени оръжия. Иран и останалите пет страни по споразумението - Великобритания, Франция, Германия, Китай, и Русия - обещаха да продължат да го спазват.Арагчи припомни, че Международната агенция по атомна енергия неведнъж е потвърждавала, че Иран изпълнява задълженията си по сделката. Той отправи критики към останалите страни заради обещанието им, че оттеглянето на САЩ няма да се отрази на прилагането на споразумението.На практика нищо не се случи, заяви той. С тях се прекратява действието на изключенията, които позволяват на осем страни, включително Индия и Китай, да купуват ирански петрол въпреки наложените през ноември санкции от страна на САЩ.От утре обаче тези държави също ще бъдат заплашени от американски санкции, ако продължат да купуват петрол от Иран.Американските санкции оказаха значителен негативен ефект върху иранската икономика и има опасения, че водещият петролен отрасъл може да бъде засегнат още по-тежко.От ДПА посочват, че Техеран може да заплаши да блокира Ормузкия проток, което да доведе до военни сблъсъци, както и да засегне международната търговия с петрол. Санкциите може да имат последици и за иранската вътрешна политика, тъй като биха компрометирали политиката на сближаване със Запада, която води президентът Хасан Рохани.", "date": "2019.05.01", "title": "Иран предупреждава: Ядреното споразумение е пред колапс"}
{"url": "https://news.bg/bulgaria/tsveta-karayancheva-predtsite-ni-prozryaha-che-sme-dostoyni-za-svobodata.html", "text": "Не от месии се нуждаем днес, а от водачи, не от чуждопоклонници и хулители, а от предани родолюбци.Това заяви председателят на Народното събрание Цвета Караянчева на тържествената заря-проверка в Панагюрище, посветена на 143-ата годишнина от Априлското въстание.Тя напомни заръката на Апостола Васил Левски: \"Да струваме добро на ближния си и да се борим за чисто и свято бъдеще.\"Цвета Караянчева отбеляза, че днес се молим за душите на онези, които първи прозряха, че свободата не е химера, че сме достойни за нея. Защото и свободата, и робството, са вътре в нас, носим ги като белег от нож, за да ни спомнят какви сме били, чии потомци сме и какво е потребно да завещаем на идните поколения.\"143 години ни разделят от онзи повратен исторически момент, в който от Копривщица пренасят в Панагюрище кървавото писмо на Каблешков и църковните камбани възвестяват началото на Априлското въстание - апогеят на епичната национална съпротива срещу петвековното османско потисничество.\" - напомни председателката на Народното събрание.\"През паметната 1876-та априлци издигнаха грамада от черепи и кости и накараха целокупна Европа да настръхне от воплите на невинните, отбеляза още председателят на парламента. Тътенът на въстанието отекна далеч зад границите на Отечеството, за да покаже на света, че \"народът български не може веч да търпи и е дръзнал да събаря империя\", въоръжен с оръдия от черешови стволове, стари пушки и мокър барут, но воден от изконната човешка жажда за свобода, жажда, по-силна от огън, по-тежка от присъда, по-страшна от клетва!\" - подчерта Цвета Караянчева.Тя допълни, че \"като масло на огън\" кипва всенародното въодушевление и орачи, еснафи, даскали, попове, лихвари изоставят нивите, дюкяните, чифлиците, училищата, църквите.\"Днес този небивал революционен подем изглежда равен на самоубийство, безплодна саможертва на хора, обрекли себе си на мъченическа смърт и паднали в кървава жътва без да дирят отплата, без да дочакат признание приживе, без почести, опело и епитафии на гроба, пълководци без пагони\", добави още председателят на Народното събрание.По-рано днес тя заяви, че Априлското въстание е нашият щит срещу всеки хулител, който си позволи да каже, че ние, българите, сме получили свободата си даром.На зарята-проверка Цвета Караянчева прие строя и поздрави почетните роти на Българската армия. При тържествения ритуал воините носеха знамената-светини, с които предците ни са излезли в славните дни на Априлското въстание да воюват за свободата на народа ни.", "date": "2019.05.01", "title": "Цвета Караянчева: Предците ни прозряха, че  сме достойни за свободата"}
{"url": "https://news.bg/int-politics/mey-uvolni-voenniya-si-ministar-zaradi-iztekla-informatsiya-za-huawei.html", "text": "Британският министър на отбраната Гевин Уилямсън е уволнен, тъй като по негова вина е изтекла поверителна информация от преговори в Съвета за национална сигурност. На тях е обсъждана възможността за сътрудничество с китайската компания Huawei при изграждането на 5G мрежата в страната, съобщи Би Би Си.По случая е водено разследване. Начело на министерството на отбраната ще застане Пени Мордонт, която сега е министър на международното развитие. Тя ще бъде първата жена на този пост.\"Тази вечер премиерът помоли Гевин Уилямсън да напусне правителството, тъй като е изгубила доверие в способностите му да изпълнява функциите на министър на отбраната\", се казва в съобщение на британското правителство.Заради изтичането на информация, на 24 април е станало ясно, че продукция на Huawei ще се използва в \"некритични\" компоненти на 5G мрежата. Huawei обаче няма да доставя оборудване, което да може да се използва за идентифициране на мобилни устройства, да насочва обаждания и да предава данни. Против евентуалното сътрудничество на Лондон с китайската компания се обявиха както и някои британски министри, според които участието на Huawei може да застраши националната сигурност.Изтичането на информацията предизвика скандал в британските медии, тъй като заседанията на Съвета за национална сигурност са строго конфиденциални. На конкретното заседание са присъствали девет души. Уилямсън беше сред първите, които заявиха, че нито той, нито екипът му имат вина за нарушаването на поверителността.Някои политици поискаха разследване по случая, а медиите опонираха, че това би било нарушаване на принципа за свобода на словото. Според публикации в медиите, проведеното вътрешно разследване е било инициирано от един от помощниците на премиера Тереза Мей.Самият Уилямсън продължава да твърди, че не е разгласявал информацията. Според Тереза Мей обаче \"не е установена друга вероятна версия за това как е станало изтичането\".Днес Мей се срещнала с Уилямсън и му е заявила, че разполага с достатъчно улики за вината му.", "date": "2019.05.01", "title": "Мей уволни военния си министър заради изтекла информация за Huawei"}
{"url": "https://news.bg/bulgaria/uraganniyat-vyatar-v-severna-balgariya-prichini-shteti-za-desetki-hilyadi.html", "text": "Щети за десетки хиляди левове нанесе бурята в Северна България, предаде Нова телевизия. На много места по поречието на Дунав има пострадали сгради, десетки паднали дървета и отнесени покриви. Синоптиците предупреждаваха, че през днешния ден се очаква опасно силен вятър в 8 области по границата с Румъния, където вчера торнадо обърна автобус.Бурята, която премина през Централна и Северна България засегна десетки населени места. Освен щети по сградите има и наводнени пътища.Тежко е пострадала детската градина в русенското село Баниска.\"Бурята започна около 3 часа. И като утихна, тръгнахме да обикаляме, да видим, какви поразии е направила. Идвайки тук останахме изненадани. Дърветата са пресечени на две. Добре, че е нямало деца, иначе щеше да настане суматоха - точно, когато децата в 3 часа са в следобеден сън.\" - коментира кметицата на селото Ангелина Начева.В силистренското село Искра ураганният вятър е отнесъл покрива на местното училище.\"За 15 мин се случи. Силен ураганен вятър, който нанесе щети в двете населени места - село Искра и село Ситово. Сериозните щети са в основното училище в село Искра. Целия покрив е разсипан от силния вятър, така че за четвъртък и петък ще спрем учебните занятия. Надяваме се с наши сили и с помощ от ведомствата да възстановим това училище.\" - разказва кметът на община Ситово Сезгин Алииибрям.Учениците ще излязат във ваканция до идния вторник, за да бъдат отстранени щетите по покрива на училището. А застрахователи ще оглеждат десетките пострадали стопански постройки, чиито покриви също са били откъснати от силния вятър.\"Нещо страшно беше. За минути ужас, затъмня на всякъде, не виждаш нищо, един шум и само хвърчат покривите. Хвръкнали ламарините чак на 300 - 400 метра, изолации, всичко. Навсякъде станало ужас.\" - коментира фермерът Турхан Карадай.Наред с проливните дъждове и силния вятър, на много места имаше градушки. А в Обнова е имало леден дъжд.В повечето русенски села са наводнени дворове на къщи.Какви са материалните щети, нанесени на сгради и пътища ще се изясни в детайли през следващите дни, когато започват огледите.Най-силни са били поривите на вятъра днес в Русе, Оряхово и Разград. Там скоростта им е достигала до 72 км/ч. През тази нощ вятърът ще стихне.", "date": "2019.05.01", "title": "Ураганният вятър в Северна България причини щети за десетки хиляди"}
{"url": "https://news.bg/int-politics/putin-podpisa-zakona-za-izolatsiya-na-ruskiya-internet.html", "text": "Президентът на Русия Владимир Путин подписа закона за изолация на руския интернет, предаде радио \"Свободна Европа\". Той ще влезе в сила от 1 ноември.Законът предвижда създаването на техническа възможност руският сегмент от мрежата да работи изолирано от световния интернет. Изпълнението ще се координира от държавната структура Роскомнадзор, а редът и \"експлоатацията на защитните средства в мрежата на оператора\" ще се утвърждават от руското правителство.Вносителите на закона мотивираха действията си с \"агресивната стратегия за национална сигурност на САЩ\".Критиците на документа обаче смятат, че в действителност той ще създаде възможност за тотална цензура в руския сегмент на мрежата.Международни правозащитни организации отправиха призиви към Путин да не подписва закона. В съвместна декларации на \"Репортери без граници\" и \"Human Rights Watch\" се посочва, че законът нарушава Европейската конвенция по правата на човека и пакта на ООН за гражданските и политическите права, които са подписани от Русия.Редица интернет компании също отправиха критики към закона. Директорът по развитието на руската \"Яндекс\" Алексей Соколов заяви, че технологията, която се разработва за изпълнението на \"автономния интернет\", ще влоши работата на доставчиците, а генералният директор на Diphost Филип Кулин коментира, че да се анализира целият трафик не е по ничий джоб и крайната цена на проекта ще е \"космическа\".Първоначално авторите на закона твърдяха, че за неговото изпълнение няма да са необходими допълнителни бюджетни разходи. След това се заговори за суми между 10 и 20 милиарда рубли.", "date": "2019.05.01", "title": "Путин подписа закона за изолация на руския интернет"}
{"url": "https://news.bg/regions/golyamo-darvo-padna-v-gradskata-gradina-v-harmanli.html", "text": "Бурният вятър повали голямо дърво в Харманли, информира Нова.Става въпрос за 60-годишен кестен. Силните пориви на вятъра го пречупили в основата му и то паднало върху пейка в градската градина.На няколко метра от инцидента има детски път със спортни уреди. Някои от клоните на дървото достигнали до площадката.За щастие при инцидента няма пострадали хора.", "date": "2019.05.01", "title": "Голямо дърво падна в градската градина в Харманли"}
{"url": "https://news.bg/comments/balgariya-2001-i-ukrayna-2019-gorko-na-reformatorite.html", "text": "И така, Украйна има нов президент. За никого не е новост фактът, че Владимир Зеленский спечели и втория тур от президентските избори в пряко единоборство с досегашния президент Петро Порошенко.Винаги съм твърдял, че между събитията в Украйна и събитията в България има удивително сходство, макар че те са \"дефазирани\" във времето - събитията у нас по принцип предшестват ставащото в Украйна. Така че, в известен смисъл, поне до сега украинците можеха да поглеждат в най-най-новата история на България и да се досещат, какво им предстои. Разбира се, Украйна е много по-голяма държава от България и съответно и събитията там са с по-голям мащаб.Образно казано, ако в нощта на 10-ти януари 1997 година, в София полицията преби известен брой протестиращи, между които и неколцина депутати, то в Украйна по време на така наречения \"втори Майдан\" бяха убити повече от сто души. Този пример илюстрира достатъчно добре разликата в мащаба между България и Украйна, но не отменя удивителните подобия между протичащите политически процеси и събития.В момента, \"злобата на деня\" е фактът, че новият президент на Украйна е комедиен актьор. Аз трябва да призная, че по редица причини не съм възхитен от избирането му, но в случая трябва да се отбележи, че професията на Зеленский е възможно най-малкият проблем. Президентът Рейгън (прости ми Господи за сравнението) също беше актьор с дълга кариера в киното. Арнолд Шварценегер също прави политическа кариера и не се справя зле.Въпросът е в друго. Зеленский беше избран именно защото \"беше продаден\" на публиката като лице, което няма нищо общо с досегашната партийно - политическата система на Украйна. Поне на пръв поглед, той не е участвал във всички събития и процеси, които са обект на дискусия, отричане и сочене с пръст в Украйна. В това отношение, той ужасно прилича на нашия Цар Симеон Втори, станал министър-председателят на Републиката - Симеон Сакскобургготски.Някой би възразил остро и би обявил, че е неуместно да се поставят знаци на равенство или дори на подобие между цял цар и един комедиен актьор, наричан най-често - клоун. Тук вече би могло да се поспори, кое е по-голяма клоунада - цар да стане министър-председател на Републиката или актьор, който играе ролята на президент в телевизионен сериал, да стане президент наяве. Аз бих предложил да отдадем заслуженото и на двете постижения.Прилики, прилики, прилики ...Сходството всъщност е потресаващо, защото и през 2001 година и сега през 2019 година, един огромен недостатък беше превърнат в решаващо предимство. Липсата на какъвто и да е управленски опит и на каквото и да е предишно участие в политическия живот, по принцип е лоша атестация за която и да е кандидатура за висш държавен пост, особено когато става дума за президент или за министър-председател. Още повече, когато става дума за президент на \"почти президентската\" република в Украйна или за премиер на \"министър-председателската\" република в България. Така е от гледна точка на рационалното мислене.Да, но избирателните тела в България (2001 г.) и в Украйна (2019 г.) се държаха не рационално, а абсолютно ирационално. В България, избирателите повярваха на обещанията за \"оправянето ни\" в рамките на 800 дни. В Украйна, след като гледаха няколко сезона Владимир Зеленский в ролята на учителя Голобородко, станал по каприз на съдбата президент, избирателите решиха, че могат да преместят виртуалната реалност в действителността или сами да се пренесат във виртуалната реалност.По време на предизборната кампания на избирателите в Украйна многократно се напомняше, че кандидат за президент е актьорът Владимир Зеленский, а не учителят Голобородко от сериала \"Слуга на народа\". Избирателите обаче с огромно мнозинство решиха, че кандидат е точно Голобородко, който в сериала ходи на работа с велосипед.Всъщност, работата не е във велосипеда на Голобородко и не е в програмата \"оправяне за 800 дни\" на Симеон Сакскобургготски. Въпросът е, че и двамата, поне на теорияq бяха останали извън политическия живот на прехода, до момента когато решиха да се качат на изборната сцена. И в единия, и в другия случай, мнозинството гласува за \"абсолютната новост\" и за \"абсолютната чистота\". И в България, и в Украйна, някои хора си позволиха да напомнят, че нито \"абсолютната новост\" е съвсем новост, нито \"абсолютната чистота\" е толкова чиста, но в случая с тези изявления подавляващото мнозинство от избирателите просто натисна клавиша с надпис IGNORE.Разбира се, тук би могло да се възрази основателно, че всъщност и двамата герои на коментираните два случая отдавна са лелеели своите мечти и са се готвели за изпълнение на своите амбиции. В това би имало значителна доза истина. За Симеон Сакскобургготски знаем, че теоретически би трябвало да се е готвил да бъде Цар на българите още от момента, когато е научил азбуката. Сведенията как са стояли нещата в действителност са противоречиви.За Зеленский знаем, че идеята да се трансформира от \"президента от сериала - Голобородко\" в президент на Украйна е била обмисляна още от 2017 година, заедно с неговия добър приятел - крупният бизнесмен Игор Коломойский.Всичко това е така, но специално фактите за предварителната подготовка на Зеленский станаха известни на публиката едва към края на изборната кампания. Всъщност, за такава подготовка свидетелства и самото регистриране на партията \"Слуга на народа\", наречена така по името на въпросния сериал, в който Зеленский играе ролята на президента Голобородко.По официални данни, партията \"Слуга на народа\" е регистрирана на 13 април 2016 година под първоначалното име \"Партия на решителните промени\". На 02 декември 2017 година, тя вече е в регистъра на политическите партии под много \"по-търговското\" название Политическа партия \"Слуга на народа\" и като ръководител на партията е посочен Иван Генадиевич Баканов, който още от 2013 година е ръководител и на дружеството с ограничена отговорност \"Квартал 95\", което е творческото студио, дело на което е прословутият хумористичен телевизионен сериал, изстрелял Зеленский на най-висока политическа орбита.В самото начало, новата политическа партия не е обект на всеобща народна любов, но се вижда нейната лесна разпознаваемост в обществото.  за 2017 година на фонда \"Демократични инициативи\" и на \"Центъра на Разумков\" в Украйна, представено на 23 януари 2018 година, дава на партията \"Слуга на народа\" 4 процента от избирателите.През април 2018 година, социологическата група \"Рейтинг\" , че за \"Слуга на народа\" са готови да готови да гласуват 6 на сто от избирателите. Партията е яхнала вълната на протестния вот и вече е в списъка на сериозните кандидати за Върховната Рада.На 26 юни 2018 година, желаещите да гласуват за \"Слуга на народа\" са вече 10,5 процента.  от същата група \"Рейтинг\". Интересното е, че тогава партията все още е по-предпочитана от самия Зеленский, за когото са готови да гласуват за президент 9,3% от избирателите.Прави впечатление и това, че Зеленский и хората му, четат в социологическите изследвания не само рейтинга си, но и приоритетите на хората. Към същата дата 26 юли 2018 година, 63 на сто от избирателите искат прекратяване на военните действия в Източна Украйна. Ясно е, че действащият президент Порошенко не може да даде подобно обещание. За сметка на това, кандидатът за президент Зеленский ще обещае това еднозначно по време на предизборната си кампания. Когато изборните резултати са факт, той просто се връща към формулата, към която до момента се е придържал и Порошенко. Остава да се спори, кой е измамен в по-голяма степен - Порошенко или целокупният украински народ.В , рейтингът на партията \"Слуга на народа\" вече е 24,6 процента, а за Зеленский са готови да гласуват 16,4 на сто от избирателите. Зеленский вече е на чело сред потенциалните кандидати за президент, като втори е Порошенко с 10,3 на сто.У нас, кампанията на Симеон Сакскобургготски и НДСВ беше още по-скоротечна и експресна. През 2001 година, в навечерието на парламентарните избори, Андрей Райчев основателно оприличи измерването на популярността на НДСВ с това да се прави топографска карта на изригващ вулкан. Но и кампанията на \"Слуга на народа\", респективно на Зеленский не е от продължителните.И в двата случая, единият път през 2001 година - направо светкавично, а сега през 2018 - 2019 година пак много бързо, беше лансирано ново, \"привлекателно\" предложение, на което публиката не може да устои. Просто сме станали свидетели на още един избирателен \"блицкриг\". Първият път, това беше направено от формация, стъпила на харизмата на лидера си. Във втория случай, \"харизматичният\" фактор е заменен с много оригинален \"медиократичен\" фактор. Публиката е агитирана нон стоп с шеги и смешки, без да бъде отегчавана с традиционната политическа агитация. В скрита форма, с много добро \"продуктово позициониране\" на украинската публика беше продаден образът на Зеленский, слял се с този на \"виртуалния президент\" Голобородко от сериала \"Слуга на народа\".В България, историята на медиократичните партии с комедиен бекграунд започва с Народно движение \"Ку-ку\", което напълно сериозно се готвеше да участва на изборите през 1994 година, но беше спряно ни повече ни по-малко от Главния прокурор, покойният г-н Иван Татарчев. По-късно, на местните избори през 1999 година, като партия с подобен профил и стил се изяви движението \"Гергьовден\", което по същество беше \"римейк\" на Народното движение \"Ку-ку\", но в значително по-интелигентна форма. Всъщност, когато се шегуваме с украинците, все пак не е лошо да не забравяме, че в България в момента има партия от управляващото мнозинство, която е кръстена на телевизионното предаване на своя лидер - политическата партия \"Атака\".За сметка на това, когато на Царя \"му дойде времето\" да оглави политическите процеси в България, беше изигран друг комедиен етюд, сравним по остроумие с идеята да основеш партия с името на комедиен сериал.Когато новосъздаващата се партия \"Национално движение Симеон Втори\" (НДСВ) подаде документи за регистрация, в тях имаше такива \"недоделки\", за да не кажем - детински пропуски, че и Софийският градски съд и Върховният касационен съд отказаха да регистрират новата политическа сила. Незабавно беше лансирана тезата, че \"корумпираната съдебна система\" не иска да регистрира партията на \"добрия Цар\", защото последната е огромна заплаха за управляващата тогава коалиция ОДС и Иван Костов лично.Няма здравомислещ човек, който да повярва, че при такава \"юридическа фаланга\" в тогавашните редове на НДСВ, би могло документите за регистрация на партията да са в такова окаяно състояние. Но те наистина на нищо не приличаха и на съда просто не беше даден шанс да регистрира НДСВ. На публиката беше предложен един нов театрално - политически етюд, който стопроцентово изпълни целта си. Цялата страна беше убедена, че \"лошият Костов\" прави спънки на \"добрия Цар\".След като от наивността на широките маси на избирателите бяха изцедени колкото се може повече сълзи на гняв или на съчувствие, с лекота беше сглобена коалиция от две нищо не означаващи за публиката партии - \"Партията на българските жени\" и \"Движението за национално възраждане - Оборище\". Коалицията естествено отново се наричаше НДСВ. Похватът с регистриране на коалиция от два фантома, която да представлява напълно сериозна партия също не беше нов. ВМРО-БНД вече го бяха осъществили за местните избори през 1999 година.Впрочем, някои много добре запознати съвременници и преки участници в тези събития си спомнят, че е имало и друг подготвян коалиционен формат за \"царската\" политическа сила. В него са влизали партията \"Демократичен алианс\", създадена от елитни представители на КТ \"Подкрепа\" и споменатата вече ВМРО-БНД, междувременно успяла да получи партийната си регистрация. Но изглежда, че подобни формации не са се видели на Симеон Сакскобургготски достатъчно управляеми и се е минало към \"по-сиромашки\" и непредставителен вариант.Има още много интересни сходства и подобия между кампанията от 2001 г. на Царя на българите и кампанията от 2019 година на виртуалния президент на Украйна от сериала \"Слуга на народа\", станал по волята на избирателите напълно реален държавен глава. При едно от тези сходства, Зеленский дори изпревари Симеон Сакскобурготски. Едва ли някой е забравил как в навечерието на откриването на Народното събрание, депутатите от победилото НДСВ бяха посъветвани от царствения си патрон \"\".Владимир Зеленский стана \"господар на мълчанието\" още по време на предизборната си кампания. Щабът му разумно прецени, че участието му в голям брой дебати, единствено ще открои липсата му на опит и на знания и \"слугата на народа\" беше скрит от очите и ушите на публиката. Дори до исканите лично от Зеленский дебати на Олимпийския стадион в Киев се стигна след безкрайни кандърми, пазарлъци и несигурност до последния момент.Както се вижда, без да се напъваме и да насилваме фактите, можем да покажем сериозните прилики между изборната победа на НДСВ през 2001 година и на Зеленский в Украйна през 2019 година. Украинците могат да продължат да \"хвърлят по едно око\" на българската история - току виж са провидели какво ги чака. Новото е, че и българите вече могат по-сериозно да следят украинския политически живот. Няма да им бъде излишно да видят, какво ли би могло да стане, когато комедиен актьор оглави държавата. У нас не липсват кандидати, макар че главният от тях неотдавна се \"издъни\" тежко ...Горко на реформаторите ...Тук е мястото да се подчертае, че главното сходство между изборите в България от 2001 година и изборите в Украйна от 2019 година са в това, че публиката със \"завидно\" единодушие отхвърли заявката на вече действал един мандат реформаторски фактор за продължаване на работата му за втори срок. В България, втори мандат беше отказан на правителството на Обединените демократични сили (ОДС) начело с Иван Костов. В Украйна беше отказан втори мандат на президента Петро Порошенко.И в двете държави, действалият до момента реформаторски фактор беше елиминиран с използването на антитеза, изградена върху нестандартна кандидатура. В България беше използвано сформирано ad hoc политическо движение, оглавено от Царя на българите, който никога не е абдикирал, нито пък признавал референдума за замяна на монархията с \"народна\" република през 1945 година. В Украйна беше използвана личността на актьор, който няколко сезона играе ролята на президент на Украйна в комедиен сериал.Естествено, и двата контрапункта на \"статус кво-то\" - и НДСВ със Симеон Сакскобургготски, и \"Команда Зе\" начело с Владимир Зеленский, бяха забележителни с това, че в очите на обществото те нямаха нищо общо с дотогавашния ход на политическите процеси в страната. Те бяха възприети като едва ли не \"стерилни\" и \"политически девствени\" фактори, които са дошли да заменят обявените за корумпирани дотогавашни управляващи.Формулата за отстраняване на едно \"корумпирано управление\" от някакво олицетворение на \"политическата невинност\", употребена в България през 2001 година, се повтори по удивително идентичен начин в Украйна през 2019 година. Човек чак се чуди дали подходът не е заимстван по някакъв начин по оста София - Киев?Прави впечатление, че в момента привържениците на Порошенко се тюхкат и се ядосват, че досегашният президент е станал жертва на \"лоша комуникация\" и че екипът му не е обяснил нито в достатъчна степен, нито по достатъчно добър начин на избирателния корпус, мащабът и значението на направените реформи, респективно на извършените добрини. Абсолютно същата теза беше застъпвана, след парламентарните избори в България през 2001 година. Човек би помислил, че става дума за една и съща кампания...Несъмнено и при правителството на Иван Костов в България, и при президентския мандат на Порошенко в Украйна е имало съществени пропуски в комуникационната стратегия на борещите се за втори мандат реформаторски фактори. От гледна точка на днешния опит обаче може да се предположи, че ролята на лошата комуникация може би е надценена. Въпросът изобщо не е само в комуникацията. Просто правенето на реформи също има своята политическа цена и по правило тя се заплаща от самите реформатори.Става дума за това, че за реформаторските сили е свойствена самозаблудата, че публиката трябва да ги оценява положително и да ги обича по подразбиране. За съжаление, това не е вярно.На първо място, част от обществото винаги е против набелязаните реформи. На второ място, част от принципно подкрепящите реформите не са доволни от начина по който те са прокарани. За едни те са недостатъчно радикални. За други са прекалено радикални. За трети те не са били прокарани в правилна логическа последователност.Не трябва да се забравя, че и самите реформатори, колкото и да са пълни с добри намерения, правят различни грешки, някои от които \"вместо да изпишат вежди - изваждат очи\".Но най-голямата група от недоволни е от тези граждани, които смятат, че управляващите са се облагодетелствали от реформите нечестно. Тук дори не става дума дали облагодетелстването е било правомерно или не. Хората в тези случаи не разсъждават със законови категории - те разсъждават с морални категории, при това така, както те сами разбират морала.При осъществяването на някаква значима социална промяна, какъвто беше случаят с България през 1997 - 2001 година и какъвто е случаят с Украйна в периода 2014 - 2019 година, неминуемо се създават предпоставки определени социални групи, приятелски кръгове или отделни лица да се възползват по благоприятен начин от ставащото. Още един път трябва да се подчертае, че тук въпросът изобщо не е дали това е било по законен, или по незаконен начин.В България, буквално всеки, който е участвал по някакъв що-годе ефективен начин в приватизацията, беше, казано научно, стигматизиран. Казано на общопонятен български - участниците в приватизацията бяха обявени за престъпници по подразбиране. За престъпна беше обявена самата приватизация. Отречена беше още масовата приватизация, стартирана от предишното социалистическо правителство на Жан Виденов, което беше свалено в резултат от януарските протести през 2017 година. Масовата приватизация беше обявена на масова \"приматизация\" и това е може би най-милото, казано у нас за приватизацията като цяло.Осъществените по време на правителството на Иван Костов приватизационни сделки чрез \"работническо мениджърски дружества\" (РМД), бяха обявени за дело на \"разбойническо мениджърски дружества\". Когато тези факти се коментират, изобщо не се разисква въпросът за законността на една или друга сделка - за престъпна се смята цялата приватизация. За да бъде ужасът пълен, дори и тогавашният главен прокурор, който известно време беше заместник министър на правосъдието в правителството на Иван Костов, също обяви, че огромната част от държавните активи са били \"откраднати\" по време на приватизацията. От кого? Естествено, че от правителството на Иван Костов и от него лично.На същите грандиозни обобщения станахме свидетели и по време на последната година - година и половина от президентския мандат на Порошенко, да не говорим за истерията, развихрила се по време на предизборната кампания. Ясно е, че има страшно много хора, които по една или друга причина са недоволни от Порошенко или са обидени от някакви негови действия. Никой от тях обаче не разви недоволството си в някакъв конкретен план. Всички повтаряха, че страната е корумпирана, че системата е корумпирана и че Порошенко и кликата му са ограбили и опустошили буквално всичко.Стигна се до безкрайно тъжната ситуация, при която беше обявено, че \"кликата на Порошенко\" е \"окрала армията\". Ако има някаква област, в която Украйна безспорно да има видим напредък, това е изграждането на боеспособна и добре въоръжена армия. При това - въоръжена в много голяма степен с оръжие собствено производство.Кулминацията на експлоатирането на сюжетната линия \"Порошенко обра армията\" беше случаят с огласяването на данни за контрабандирането в Украйна на елементи, възли и детайли - руско производство, които са жизнено важни за работата на украинската отбранителна промишленост. Ако някой се беше добрал до тази информация през 2014 - 2015 година, той или щеше да остане дискретен, или пък щеше да бъде \"разчекнат\" от публиката (макар и в преносен смисъл) в случай, че беше огласил информацията.През 2019 година обаче всички се хвърлиха да изчисляват кой какво е спечелил от \"престъпната схема\", нищо че тя по принцип ощетява единствено ... руската страна. Никой не се опита дори от куртоазия да размишлява над въпроса какво е спечелила украинската отбранителна промишленост с нелегалния внос на руските елементи, детайли и възли. Дори и защитниците на президента Порошенко останаха безмълвни по въпроса, смятайки вероятно, че всякакви допълнителни обяснения само ще влошат положението допълнително.Създаването на всеобща истерия срещу \"корумпираната система\" е една от формите на умело \"управление на хаоса\", което се използва от политтехнолозите. Нека не бъда разбиран неправилно - не отричам съществуването на корупция в Украйна или в България, при това на неприемливо високо ниво на корупция. Но едва ли е справедливо да се хвърля цялата вина за всеобщата корупция единствено върху властимащите. Поне що се отнася до България, корупционните практики могат да бъдат открити на всички нива на социалната йерархия - ако богатите \"си имат\" обществени поръчки, за които да се борят с всякакви средства, то хората с по-ниски доходи също имат своите области на масово прилагане на корупционни практики, каквато е примерно \"тучната нива\" на инвалидните пенсии.От друга страна, и през 2001 година, и през 2019 година на публиката се казваше: \"тези, които ви говорят за реформи и даже претендират да ги провеждат, всъщност са превърнали всичко в една огромна далавера, от която те се обогатяват ежечасно. Единственото, което те правят е да се обогатяват за ваша сметка\".Така че, ако древните римляни са казвали \"горко на победените\", в днешните демократични времена можем спокойно да кажем - \"горко на реформаторите\". Тям вторите мандати не са угодни. Ако някой се домогва до продължаване на пребиваването си по върховете на изпълнителната власт, то той би могъл да се поучи от други съвременни български образци, които показват, че бавенето на реформите, отлагането, отказът от едно или друго действие при първи симптоми на съпротива от страна на някоя обществена група, дори \"нищо не правенето\" на моменти, могат да донесат дори и нов правителствен мандат. Стига някой друг преди теб да е свършил повечко работа и ти да можеш да си позволиш по-дълга \"стратегическа пауза\".Каещи се грешници, лов на вещици и други познати български сюжети в украински вариантМеждувременно, в Украйна вече се разиграват сцени, които толкова ни напомнят българската действителност, че за кой ли път трябва да признаем менталната близост на двата народа и да си плюем в пазвата, че все пак у нас мащабът на всичко е по-скромен от украинския замах.Тук ще разгледаме само няколко примера на вече надигащата се вълна на разчистване на сметки, на замитане на следи, на нареждане в първия ред на \"борците за справедливост\" и прочее.Как да се изкара Порошенко виновен за всяко поражение на фронта?На 22 април 2019 година експертът по военните въпроси на Владимир Зеленский - Иван Апаршин , че виновните за предаването на Крим и за обкръжаването на украинската армия при Иловайск и Дебалцево ще бъдат издирени и ще бъдат наказани. \"Истината за Иловайск, за Дебалцево, за началото на войната през 2014 година, за завземането на Крим - ще бъде публикувана. И максимално доведена до логически завършек. Вече в най-скоро време хората ще научат истината. Никой не смята да крие нищо от никого. И длъжностните лица, които са вземали решения или са бездействали там, където е трябвало да се действа - ще бъдат привлечени под отговорност\", пише Апаршин.Позицията и намеренията на Апаршин са потвърдени и от депутата от Върховната Рада - Семьон Семьонченко (Семен Семенченко), който съобщава в своя фейсбук профил:\"Днес се срещнах с експерта по военните въпроси в отбора на Зеленский - Иван Апаршин. Преди всичко се поинтересувах от неговата позиция относно Иловайск, Дебалцево, началото на войната, предаването на Крим. Неговото гледище за ситуацията напълно съвпада с моята позиция. И като народен депутат и като непосредствен участник в събитията в Иловайск и в Дебалцево. 1. Грифовете за секретност трябва да бъдат свалени от материалите по разследването. 2. Хората трябва да узнаят истината. 3. Длъжностните лица, които са спомогнали за военните поражения със своите действия или бездействия, трябва да бъдат привлечени към отговорност пред открит украински съд\", пише Семьонченко., че като депутат и като заместник ръководител на комисията по въпросите на отбраната при Върховната Рада е готов да окаже пълно съдействие и помощ на разследването, а като командир на батальона \"Донбас\", и като гражданин е \"готов да даде показания пред който и да е съд по време на открит процес\".Формулировката на Иван Апаршин, към която Семьонченко се присъединява с нескрит ентусиазъм, всъщност е доста коварна. В нея се съдържа заплаха в няколко посоки. В чисто исторически порядък, първата заплаха е насочена точно срещу хората, дошли на власт в Украйна след втория Майдан и Революцията на достойнството. Заплахата е недвусмислено насочена срещу тогавашния председател на Връховната Рада - Турчинов, срещу сегашния председател на Радата - Андрий Парубий, който по това време (в периода 27 февруари - 07 август 2014 г.) беше секретар на Съвета по национална сигурност и отбрана на Украйна, и не на последно място срещу Юлия Тимошенко, която беше взела дейно участие в дебатите относно поведението на Украйна по отношение на явната руска агресия в Крим.Точно Юлия Тимошенко беше застъпила тезата, че украинските лидери в този момент трябва да са \"миролюбиви като гълъби\". Към списъка можем да добавим и лидерите на партията \"Удар\" - Кличко и на партията \"Свобода\" - Тягнибок, които също са участвали при формирането на украинската позиция в този момент.Ясно е, че не е чак толкова трудно на тази основа да се отправят мотивирани обвинения дори и в държавна измяна, като се твърди, че с действията и бездействията си един или друг от тези хора е станал причина за загубата на Крим, за ескалацията на напрежението в Донецка и Луганска област и за завземането им от проруските сепаратисти, подпомогнати ефективно от руската армия.Подобни дискусии в Украйна се водят много упорито повече от година. В тези дебати има поне две направления. Едното е чисто човешкото желание да се разбере \"как стана така\", да се изясни кой и как е сбъркал, за да се стигне до загубата на територии, връщането на които съвсем не се очертава в близка перспектива.Другото направление обаче е нескритото желание на част от военния елит на Украйна, намирал се на ключови позиции преди Революцията на достойнството, както и на много хора, намирали се на съответните високи позиции в специалните служби, да атакуват загубата на Крим и на териториите в Източна Украйна. За тези висши военни и деятели на спецслужбите, които са загубили ръководните си функции точно около и / или поради Революцията на достойнството, е изключително удобно да раздухват дискусията на тема \"Кой предаде Крим, Донецк, Луганск и Новоазовск\", за да злепоставят хората, които са дошли на тяхно място.Ако си послужим с известния цитат от Библията, имената на далите интервюта в тази посока са \"легион\". Достатъчно е човек да се \"поразходи\" из украинския интернет и ще открие какво ли не. Ще открие обидени военни, разузнавателни и контраразузнавателни дейци. Ще открие и що-годе обективни анализи, които обаче винаги завършват с купчина камъни в градинките на Турчинов и на Юлия Тимошенко. Желанието за реванш на мнозина \"изпаднали в Б група\" дейци на силовите ведомства в Украйна, чудесно се съчетава с желанието на цялото общество да знае поименно виновниците за военните и политически поражения на Украйна от 2014 година.И понеже няма как да се пришие на Порошенко вина за загубата на Крим или за поражението при Иловайск (Порошенко положи клетва като президент на Украйна на 07 юни 2014 г.), от отбора на Зеленский се сещат да питат и за \"поражението при Дебалцево\". Тук вече става дума за дребната, но ефикасна подлост, умишлено заложена в дискусията на събитията около боевете при Дебалцево.Не всеки в България си спомня в подробности за войната в Източна Украйна, затова ще поясним събитията с няколко изречения. Дебалцево е гара на железопътната линия Донецк - Луганск. През късното лято на 2014 година украинската армия предприе мащабно настъпление срещу сепаратистите в Донецка и Луганска област. Последните бяха подпомагани както от руски доброволци, така и от редовни руски части.В резултата на тази офанзива беше освободена значителна част от територията на Донецка и Луганска област, украинската армия се оказа в предградията на Луганск и почти обкръжи Донецк. Крахът на \"Руската пролет\" беше съвсем предстоящ и тогава руската страна се включи много по-активно в боевете с няколко батальонно - тактически групи от редовната руска армия. На украинците беше нанесено много тежко поражение при Иловайск, след което интензитетът на бойните действия значително спадна.Точно в рамките на споменатото по-горе настъпление, украинските войски успяха да превземат Дебалцево на 28 юли 2014 година и да прекъснат железопътната връзка между Донецк и Луганск. Образува се дълбок \"клин\" във фронта на сепаратистите и техните руски съюзници. Това положение на фронта се задържа до месец януари 2015 година, когато бойците на самопровъзгласилата се ДНР, заедно със съответната руска подкрепа, започнаха общо настъпление срещу Дебалцево.Боевете при Дебалцево се предхождаха от своеобразен \"отвличащ маньовър\" с щурма на летището на Донецк, отбранявано с изключителна упоритост от украинците. В крайна сметка ДНР-овците, заедно с чеченски наемници превзеха летището, но то беше напълно разрушено, а украинските му защитници получиха прозвището \"киборги\" заради изключителната си твърдост.Самите боеве при Дебалцево, съвсем нямаха за украинската страна катастрофалния характер на битката за Иловайск. Тънката особеност при тези боеве беше, че част от сраженията протекоха, докато в Минск Путин, Порошенко, Меркел и Оланд водеха преговори, които ще бъдат окачествени като \"най-дългите преговори с участието на държавни глави в най-новата история на човечеството\". Участници в преговорите свидетелстваха, че президентът Порошенко почти на всеки 15 минути е излизал от залата на преговорите, за да се осведомява лично за хода на бойните действия.Боевете при Дебалцево се превърнаха и в една от най-яростните битки на пропагандната война, водена около събитията в Украйна през последните пет години. \"Управниците\" на самообявилата се ДНР отказаха да спрат боевете, въпреки срещата в Минск, защото Дебалцево било тяхна \"вътрешна територия\" и мирните преговори не се отнасяли за него. Путин и особено външният министър Лавров през цялото време разпространяваха фалшиви новини за \"обкръжаването\" и за \"разгрома\" на украинците при Дебалцево.Всъщност, фактите сочат, че бойците на ДНР се сражаваха със солидна руска помощ. Сред руските военни, сражавали се при Дебалцево има дори значителен брой срочно служещи (Виж .) В Интернет бяха излъчени  от редовната руска армия, които се бият при Дебалцево. Някои от тях дори не бяха успели да заличат добре опознавателните си знаци. изясняват принадлежността на дошлите на помощ руски войници към части на руската армия от Далечния Изток. Още можете да видите  и .)Сепаратистите и руснаците успяха в крайна сметка да превземат Дебалцево. Те обаче не можаха нито да обкръжат, нито да пленят украинците там. Това се признава и от руски специализирани източници. (Виж в: \"Оттер Кирилл, \"; а статията започва с думите: \"Град Дебалцево, за който през последните дни се водиха тежки боеве, окончателно премина под контрола на опълченците. Украинските военни с бой и загуби излязоха от образувалия се котел\".)Нещо повече - поради много ефикасните действия на артилерията на Въоръжените сили на Украйна (ВСУ), при Дебалцево се образува своеобразно руско танково гробище, .Боевете при Дебалцево предизвикаха и своеобразна криза в отношенията между самообявилите се ДНР и ЛНР. За ръководството на донецките сепаратисти, превземането на Дебалцево беше въпрос на живот и смърт. За проруските сили в Луганск, боевете за Дебалцево се оказаха последна грижа и те отказаха да изпратят подкрепления на \"братската Донецка народна република\". Наложи се, военното командване на ДНР да спешава танкисти за участие в уличните боеве в Дебалцево - факт, който беше регистриран дори и от медиите на сепаратистите. (\". Точка зрения участника процесса\", виж в началото на раздела \"Вместо пролога, просто для понимания\".Тези събития доведоха до  между вече покойния \"вожд\" на ДНР - Захарченко и лидерът на ЛНР - Плотницкий. Резултатът беше отстраняването на лидера на ЛНР и \"присаждането\" на по-приемливи за Донецк ръководители в Луганск.В крайна сметка Дебалцево падна и това беше повод за неуморни информационни спекулации и твърдения за Дебелцевски \"чували\" и \"котли\". За разлика от Иловайската катастрофа обаче в случая с боевете при Дебалцево става дума най-вече за разпространяване на пропагандни \"фейкове\", а не за обкръжаване, да не говорим за ликвидиране на украинска войскова групировка.Нещо повече, боевете при Дебалцево обезкървиха до такава степен сепаратистите от ДНР (въпреки надлежната помощ с бойна техника и личен състав от другата страна на границата), че от тогава до сега настъпателният им порив секна. Някой би казал, че това се дължи на Минските споразумения, но точно боевете при Дебалцево показаха, че когато имат преимущество и се чувстват силни, проруските сепаратисти в Донецк не се интересуват от никакви споразумения. За тях не е проблем да обявят който и да е участък на фронта за \"своя вътрешна територия\", както стана през януари - февруари 2015 година.В Украйна най-съществената критика към ВСУ при боевете за Дебалцево беше свързана точно с неизползването на изтощението на отрядите на самообявилата се ДНР. ВСУ бяха критикувани за това, че не успяха да организират контранастъпление, което да доведе до превземането на важния населен пункт Горловка. За военна катастрофа при Дебалцево никой не е говорил, освен разбира се руските медии, а каквото и да е сравнение с Иловайск е съвършено неуместно.И сега чуваме, че на обществото щяла да бъде представена \"цялата истина\" за боевете при Дебалцево. Не е нужно човек да е особено мнителен, за да се явят съмнения, че някой ще се опита да докаже личната вина на досегашния президент за загубата на Дебалцево и за възстановяването на пълния контрол на проруските сепаратисти върху железопътната линия Донецк - Луганск. Ако, разбира се, не става дума за ежби на ниво висш команден състав във ВСУ, полетът на фантазията на \"отбора на Зе\" най-вероятно ще ни сервира подобен следизборен сериал.Съдиите взели решението за национализация на \"Приватбанк\" искат \"импичмънт\" на ПорошенкоСъдиите, които са взели решението за национализирането на \"ПриватБанк\", се обърнаха към Висшия съвет по правосъдието (ВСП) с молба да бъде инициирана процедура за \"импичмънт\" на президента на Украйна Петро Порошенко. За това услужливо съобщава самата пресслужба на Окръжния административен съд на 23 април 2019 година. Също така съдиите помолили ВСП да предприеме мерки за осигуряване на тяхната защита от \"произволните и противоправни действия на ръководството на държавата\", а пресслужбата не пропуснала да цитира тази молба.Пресслужбата на ВСП също така информира широката публика, че съдийската колегия заявила за натиск от страна на държавното ръководство и се е обърнала към Главната прокуратура и към Държавното бюро за разследвания с молба да се започне наказателно производство срещу Порошенко, а съща така и срещу министъра на правосъдието Павел Петренко и срещу ръководителя на Националната банка Яков Смолий заради тяхното вмешателство в работата й.\"Съдиите молят да се започне досъдебно производство по отношение на държавния глава, министъра на правосъдието и председателя на Националната банка на Украйна (НБУ) чрез внасяне на съответните сведения в ЕРДР (Единен регистър на досъдебните разследвания), в резултат на което виновните лица ще бъдат привлечени под наказателна отговорност\", се казва в .Съдиите твърдят, че държавното ръководство е направило изявления, които представляват \"пряка заплаха за съдебната система на Украйна\". \"Коментирайки решенията на съдиите, изпълнителната и законодателната власт са длъжни да избягват критика, която може да накърни независимостта на съдебната власт или доверието на обществото към нея\", е казано в заявлението на съдиите.\"ПриватБанк\" е най-голямата търговска банка в Украйна. Тя беше национализирана на 19 декември 2016 година. Бившият акционер в банката - Игор Коломойский многократно е заявявал, че след президентските избори се надява да получи компенсация заради национализацията на \"ПриватБанк\" - \"в един или друг вид\". Също така Коломойский е давал да се разбере, че не смята да си връща собствеността и прекия контрол върху банката, но иска да получи 2 милиарда американски долара от капитала й.Игор Коломойский е един от най-богатите украински граждани, съсобственик на бизнес групата \"Приват\". Според списание \"Новое время\", той заема пето по ред място сред най-богатите украински граждани със своето състояние, което в момента е около 1,6 милиарда долара. Коломойский подкрепи втория Майдан и Революцията на достойнството и участва дейно в отразяването на агресията срещу Украйна в нейните източни области. През 2014 - 2015 година, той ръководеше Днепропетровската областна държавна администрация, но поради възникнал конфликт с президента Порошенко, подаде оставка и замина зад граница. В момента живее в Швейцария и Израел. Той заяви, че ще се върне в Украйна след официалното встъпване в длъжност на Зеленский.На 18 април 2019 година, буквално миг преди да се проведе втория тур на президентските избори, Киевският окръжен административен съд удовлетвори иска на Коломойский срещу Националната банка на Украйна (НБУ) и срещу правителството. С решението на съда на практика се признава незаконността на национализацията на \"ПриватБанк\". В НБУ заявиха, че ще обжалват това решение. Министерството на финансите на Украйна също заяви, че ще подаде апелативна жалба срещу решението на Окръжния административен съд.На 24 април 2019 година, депутатът от Върховната Рада, принадлежащ към групата на Блока на Петро Порошенко - Алексей Гончаренко окачи на вратите на Мариинския дворец в Киев, плакат, на който е изобразена целувка между новоизбрания президент Владимир Зеленский и украинския финансов \"могул\" - Игор Валериевич Коломойский. За съжаление, най-младите най-вероятно няма да забележат, че плакатът всъщност е реплика на много по-стара снимка, на която съветският лидер Леонид Брежнев се целува по почти еротичен начин с лидера на тогавашната Германска демократична република - Ерих Хонекер. Самият Алексей Гончаренко написа :\"Представих пред Мариинския дворец картината с целувката на Зеленский и Коломойский. Избраха за президент Зеленский, но кой реално е президент? Това е въпросът. Аз така разбирам нещата - Мариинският дворец ще бъде преименуван на Коломойски дворец. И ще си заживееем. Сам по себе си, със своята целувка Зеленский връща към живот Коломойский. Чакаме сега, какви контрибуции ще заплати народът на Украйна на Игор Валериевич\".По време на кампанията за президентските избори президентът Порошенко многократно заявяваше, че в случай на победа на Владимир Зеленский на изборите, Коломойский възнамерява да си върне собствеността над \"ПривтБанк\" и Украйна ще бъде заплашена от икономическа криза. Междувременно, на 19 април 2019 година, НБУ съобщи, че Окръжният съд се е произнесъл с още едно решение срещу държавата по повод национализацията на \"ПриватБанк\".Тук коментарът трябва да е съвършено лаконичен. Уплашени до смърт, че на власт идва човек, който е смятан за протеже на Коломойский, съдиите, взели решението за национализацията на \"Приватбанк\", хвърлят сред обществото бомбастичното искане за \"импийчмънт\" на президента Порошенко. Не става ясно за кога ще \"импийчват\" Порошенко, след като встъпването в длъжност на Зеленский е предстоящо, но важното е да се направи добро впечатление на новата власт.Героични напъни за предизвикване на предсрочни парламентарни избориНа 22 април 2019 година, народният представител от Върховната Рада - Валерий Писаренко, поиска оставката на председателя на парламента - Андрий Парубий. В поместеното : \"Скъпи приятели, днес в парламента започваме събиране на подписи за сваляне от длъжността му на Главата на Върховната Рада. Смятам, че е дошло време да свърши епохата на беззаконието, несправедливостта и безнаказаността\".Следва \"пост скриптум\", където се казва: \"Като изпреварвам коментарите на привържениците на конспирологията, искам да ги успокоя, че тези действия не означават, че започвам да работя с отбора на Владимир Зеленский. Просто му е дошло времето.\"Колкото и невероятно да звучи, г-н Писаренко може и наистина да не работи за Зеленский. Просто от край време той си работи за позорно избягалия от Украйна бивш президент Янукович, по-точно - е в близки връзки с някогашния заместник-ръководител на президентската администрация - Андрей Портнов. Украинските медии незабавно  за житието - битието на Валерий Писаренко.Писаренко е професионален политически ренегат, минал през партията на Юлия Тимошенко \"Батькивщина\" (\"Отечество\"), след това \"кацнал\" в Партията на регионите на Янукович, а след драматичните събития от края на 2013 и началото на 2014 година, успешно остана в Радата, където малко по-късно зае поста заместник-председател на депутатската група \"Възраждане\". В момента между него и депутата Виталий Куприй тече зле прикрита борба кой да стане парламентарен представител на новоизбрания президент. На пръв поглед Куприй беше взел преднина, обявявайки създаването на междуфракционно обединение \"За Зеленский\", но успехът му се оказа съмнителен, защото до момента обединението включва само него.Писаренко играе доста по-силно. На 18 април 2019 година на рутинното заседание на ръководителите на парламентарни групи с председателя на Парламента, Писаренко изненадва присъстващите с неочакваното си изявление, \"веднага след изборите за президент в парламента ще се появи представител на новия президент, с който ще трябва да се договаря всичко\". След което дал да се разбере е, че този представител ще бъде той самият.Доколко новоизбраният президент Зеленский има желание да работи с такива кандидати за свои представители е повече от съмнително, но така или иначе, в рамките на три дни Валерий Писаренко успя да подаде заявка, че е готов да бъде президентска \"свръзка\" във Върховната Рада и да открие огън по изключително ненавистния за всички съратници на Янукович сегашен председател на Радата - Парубий. Така да се каже - дружбата между новоизбрания президент и Писаренко и неговите парламентарни съратници може и да не процъфти, но удоволствието от атаката срещу ненавистния герой от времето на Революцията на достойнството си остава.За отбора на новоизбрания президент има и бонус - Писаренко се включи и в хора на изказващите се за предсрочни парламентарни избори. Реверансът към Зеленский е повече от очевиден. Още повече, че наблюдателите не пропуснаха да напомнят още една \"връзка\" - парламентарната група \"Възраждане\" е създадена в началото на 2015 година, начело с още един \"кадър\" на Партията на регионите - Виталий Хомутинник, който пък е близък партньор на милиардера Игор Коломойский.Според думите на самия Писаренко, Коломойский винаги бил симпатизирал на парламентарната група \"Възраждане\". Това пък кара наблюдателите в Украйна да са уверени, че в най-лошия (за Зеленский) случай, тази парламентарна група няма да опонира на новоизбрания президент, а най-вероятно ще търси с него всякакви форми на сътрудничество.Някои непретенциозни заключенияСходствата между цели етапи в развитието на политическия процес в Украйна и в България е несъмнено. Близката менталност на двата народа и редица сходства в исторически и геополитически план, предопределят тези сходства.Днес, след избирането на Владимир Зеленский за президент на Украйна, изхождайки от българския исторически опит, бихме могли да очакваме няколко неща.На първо място, ще има мощен тласък към отричане на всичко, направено по времето на президентството на Порошенко. Определени сили ще се опитат да пренасочат тази \"вълна на отричане\" към всичко, произлязло като резултат на Революцията на достойнството.От друга страна, историческият опит сочи, че инерцията на сродни обществени промени е огромна. Споменатите промени може и да не са свързани с толкова жертви, колкото Революцията на достойнството, но са с подобен емоционален заряд. Тази инерция ще продължи да тласка Украйна към членство в ЕС и в НАТО, подкрепяна от силни обществени настроения.Самият Зеленский, подобно на Симеон Сакскобургготски през 2001 - 2005 г., а и подобно на Сергей Станишев през 2005 - 2009 г., ще бъде принуден да следва тази посока на обществените настроения. Да се отрече приносът на Порошенко за оцеляването на украинската държавност, за развитието на въоръжените сили на Украйна, за провеждането на определени реформи в страната е много лесно. Не е никак лесно обаче да се застане на пътя на набралото скорост доизграждане на украинската нация и срещу течението в досъграждането на украинската държавност.Още повече, че за разлика от страните от ЕС, където се води политическа битка между проевропейските сили и националистическите формации от различни нюанси, в Украйна между проевропейците и националистите, има много повече допирни точки и несравнимо по-голямо поле за сътрудничество.Затова Зеленский и неговите ментори, които да са те, ще бъдат изправени пред необходимостта да следват принципната философия на политиката на Порошенко, поне що се отнася до европейската и евро-атлантическата перспектива на страната. Обещанията за бързо приключване на войната в Източна Украйна също вече са история. Зеленский и компания, поне засега, се върнаха в официалното русло на досегашната украинска политика. Ако излязат от него, има огромен шанс да излязат и от политиката като цяло.Трябва да се има предвид още едно обстоятелство. Реалната твърда (в някакъв смисъл) подкрепа за Зеленский не е смазващият му резултат от втория тур, а резултатът от първия тур. Най-общо казано, зад Зеленский и вероятно зад неговата политическа партия \"Слуга народа\" в момента стоят около една трета от избирателите в Украйна. В лицето на блока на Петро Порошенко \"Солидарност\", те имат много силен конкурент.Българският исторически прецедент от 2001 година показва, че \"вулканичното изригване\" на новата политическа сила, дошла да отстрани реформаторските сили от властта, трая доста кратко. За около шест месеца, Националното движение Симеон Втори буквално се срина в очите на избирателите. И тогава, както и сега в Украйна, реформаторските сили бяха на второ място, с много по-слаб резултат, но все пак - втори. Ако на шестия месец от управлението на НДСВ, демократичната опозиция в лицето на Обединените демократични сили (ОДС) беше предизвикала парламентарна криза, може би щеше да се стигне и до предсрочни избори.Тогава обаче, политическата сила, елиминирала реформаторския фактор от изпълнителната власт в България, ползва един неочакван бонус, който Зеленский днес със сигурност няма. През 2001 година лидерът на ОДС - Иван Костов, който беше министър-председател от 1997 до 2001 г., изпадна в странна психологическа депресия, която се трансформира в политическа депресия за ръководената от него демократична коалиция. Иван Костов просто замлъкна, престана да комуникира с обществеността и по този начин даде огромно предимство на своите собствени екзекутори.Отделен въпрос е, че на няколко пъти и по време на управлението на НДСВ, начело със Симеон Сакскобургготски и на така наречената тройна коалиция (БСП, НДСВ и ДПС), начело със Сергей Станишев, опозицията в България спираше свои настъпления срещу управляващите в името на политическата стабилност и лелеяното и очаквано влизане в ЕС.Подобен политически комфорт със сигурност няма да бъде осигурен на Зеленский. По всичко личи, че Порошенко няма намерение да изпада в никакви депресивни състояния, нещо повече, той вече заяви намерението си да продължи политическата си битка на предстоящите парламентарни избори .Дори и най-яростните противници на Порошенко, които взеха най-дейно участие в създаването на общия фон за изборите на тема \"Цялата власт е корумпирана и за това е виновен Порошенко\", признават, че досегашният президент на Украйна е не просто много опитен политик, но е и изключително корав боец. Едни изтъкват, че Порошенко \"има много здрав гръбнак\", други изтъкват, че \"той има топки\".На всички е ясно, че в този случай нещата в Украйна няма да се развият както в България. Новата власт няма да получи обидено мълчание като подарък от старата власт. Напротив, политическото състезание ще продължи и по принцип това ще бъде добре за политическите процеси в Украйна. Важното е да не се стига до самоцелни разрушителни действия, каквито през последните дни не липсват.Стратегията на Порошенко и съмишлениците му беше формулирана от представителката на досегашния президент във Върховната Рада :\"Всичко ще зависи от това, каква позиция ще заеме президентът Зеленский. А ние засега не чуваме тази позиция. Изборите приключиха, наближава моментът на встъпване в длъжност, стават сериозни събития извън границите на Украйна. И ние не чуваме нито една дума от новоизбрания президент ... Всичко ще зависи от това, какъв курс ще възприеме отборът на Зеленский. Ако това ще бъде продължаване на курса към европейска идентичност и към евроатлантическия съюз, ние ще го поддържаме конструктивно. Ако видим дори и минимално отстъпление от курса, избран от президента Порошенко и неговия екип, ще заемем конструктивно опозиционно становище по тези въпроси\".От Блока на Порошенко дават заявка и за нова технология на формиране на партийните листи за парламентарните избори през есента, чрез предварителни избори - използваният и у нас в по-стари времена американски специалитет - популярните \"праймърийз\". Поне така се разбира от  от 23 април 2019 година на Владимир Горковенко - завеждащ отдел в Главния департамент по информационната политика на Администрацията на Президента на Украйна.Очевидно Зеленский и неговият отбор си дават сметка, че ако не са особено внимателни ще дадат много козове на опонентите си и ще бъдат бити на територия, на която Порошенко се чувства изключително удобно, поради личния си принос за оцеляването на украинската държавност и за нарастването на отбранителния потенциал на Украйна. Символичен е фактът, че на Зеленский му се наложи  и тя вече е на украински и се нарича \"Володимир Зеленський\".Няма съмнение, че една от първите бързи схватки между новия президент и силите на Порошенко във Върховната Рада ще бъдат опитите за искане на оставка на председателя на Парламента - Парубий и най-вече за предизвикване на предсрочни избори. В последната битка Зеленский има малко шансове, но по всичко личи, че разчита на помощ от средите на украинското правосъдие.За голямо съжаление на украинците, имаме основание да смятаме, че състоянието на тяхната съдебна власт е плачевно - в сравнение с него, българското правосъдие изглежда безкрайно честно и неподкупно. Така че, в пътя на Украйна към НАТО и най-вече към ЕС ще наблюдаваме повторение на един стар, леко втръснал на публиката, но изключително важен сюжет - опитите за реформиране на съдебната власт. Ако самите украинци не се сетят за тази необходимост, то от Брюксел ще ги подсетят...", "date": "2019.05.01", "title": "България 2001 и Украйна 2019 - горко на реформаторите..."}
{"url": "https://news.bg/int-politics/balgarite-v-germaniya-sa-poiskali-izbiratelni-sektsii-v-13-grada.html", "text": "Изтече срокът, в който можеха да бъдат подавани заявления за откриването на допълнителни секции за евроизборите.Българите в Германия най-вероятно ще гласуват на предстоящия вот в секции в 13 града.Антоанета Тончева, която живее в Регенсбург, сподели пред БНР, че от Министерството на външните работи (МВнР) са информирали българите в Германия, за това, че са поискали от властите в страната разкриването на секции в градовете, в които има големи български общности и в които през 2014-2015 година е имало такива секции.По закон Централната избирателна комисия (ЦИК) трябва да обяви на 4 май къде в чужбина ще има секции.\"За съжаление, така се случи тази година, че стартирането на тази платформа за събиране на заявления по интернет, която всъщност е изключително удобна, стартира по-късно. Имахме 20 дни да информираме хората и да събираме заявления, в които 20 дни се случиха общо взето около две седмици ученическа ваканция в различни германски провинции, католическият Великден и православният Великден, а съответно и българските дипломатически и консулски представителства не работят на тези официални празници\", коментира Тончева.По думите ѝ властите в Германия изпращат писма 2 -3 месеца преди крайния срок, с които запознават хората с правилата за така наречената \"активна регистрация\", която е необходима, за да могат чужденците в страната да участват във вота за германски евродепутати.Хората, които искат да гласуват за германските евродепутати, не могат да гласуват за български. Българското МВнР е изпратило подобно писмо в средата на март, но не до всички, а само до някои български училища, които са лицензирани от МОН.\"Няма никаква информационна кампания по отношение на това да бъдат информирани българските граждани, да им се разясни на какво имат право, къде могат да гласуват, къде потенциално биха могли да гласуват - нищо. Кампанията тече през социалните мрежи. Аз самата направих една страница във \"Фейсбук\" - \"Български избори и референдуми в Германия\" преди около три години. Поддържам я и я актуализирам. В случай че няма допълнителни секции в Германия, информирам къде в съседни държави могат българи да отидат да гласуват. Например вместо да пътуват 500 километра до Берлин, ако живеят на холандската граница, могат да гласуват в Холандия. Защото и това не се прави от Министерство на външните работи! Няма абсолютно никаква грижа за българската диаспора в чужбина, а българската диаспора в Германия, на практика, е и най-голямата в Европа\", посочи още българката.Тя завършва с това, че България е прекрасна държава, но има още какво да се иска, така че ситуацията да стане по-добра. Според нея за това е необходимо само политическа воля.", "date": "2019.05.01", "title": "Българите в Германия са поискали избирателни секции в 13 града"}
{"url": "https://news.bg/politics/bsp-tragva-kam-pobeda-s-vyatara-na-promyanata.html", "text": "\"Вятърът на промяната\" поведе шествието на левицата по случай 1 май и откриване на предизборната кампания за ЕП.Стотици социалисти се събраха пред храм-паметника \"Св. Александър Невски\" с призив \"Искаме европейски доходи\". С бурни възгласи бе посрещнат лидерът на БСП Корнелия Нинова.Социалистите развяваха трибагреника и партийното знаме. Викове \"Победа\" и \"БСП\" огласиха площада. Шествието на левите се отправи към сградата на КЕВР. Викове \" Оставка\" и \"Мафия\" екзалтираха левите. Социалистите запалиха и факли. От здравния синдикат \"Защита\" посрещнаха шестващите социалисти пред президентството.Според левите премиерът Бойко Борисов се е скрил в кабинета си и се страхува. Той искал справедливост само за себе си, не за всички българи. Правителството пък водело държавата към пропаст.Водачът на листата Елена Йончева приветства левите. Дойде време България да поведе новата битка за своето достойнство и свобода, изтъкна тя. По думите й сме 12 години член на ЕС и сме далеч от общността. Борисов вкара България в кьошето на Европа, смята Йончева. Премиерът щял да ни изкара от ЕС.В България 10 години управлява бандата на Бойко, подчерта социалистката. Общините са се превърнала във феодални владения, по мнението й. Работещите българи са превърнати в работещи бедни, категорична е тя. Здравеопазването се е превърнало в бизнес или акт на милосърдие, посочи още Елена Йончева. Където няма свободни медии, се настанява диктатурата. Властта вадела голямата бухалка срещу тези, които вадели корупционните схеми.Борисов вади голямата бухалка, така, както през 90-те е вадел малката бухалка, каза още водачът на червената листа. Българите се превръщали в белите роби на ЕС, по мнението й. Ние даваме алтернатива, защото такава има, отсече Йончева. Тя обещава да възроди българското село. Правителството унищожавало малките и средни стопанства и затова селата ни приличали на села в състояние на война.Левицата ще победи на тези избори, защото всеки авторитарен режим си отива, закани се още червената депутатка. Лидерът на БСП Корнелия Нинова посочи, че хиляди гледат и слушат социалистите. Управляващите подават оставки, но остават с апартаменти, защото  подчерта Нинова. Тя подчерта, че хората в Ямбол на ръце качват болните в болницата. Цветанов го качва луксозен асансьор директно в лъскавия му хол, критикува червеният водач.Бездушието уби солидарността, недоволна е тя. Лидерът на социалистите припомни \"Приказка за стълбата\" на Христо Смирненски. Те не по стълба се качиха, с асансьори излетяха и там от високото виждат, че народът живее добре\", посочи тя. БСП е единствената, която може да победи ГЕРБ и да сложи началото на промяната, по мнението й. \"Ние не сме идеални. Знаем го. Но ние три години се борим срещу статуквото, срещу задкулисието, срещу модела на прехода\", изтъкна Нинова.", "date": "2019.05.01", "title": "БСП тръгва към победа с \"Вятъра на промяната\""}
{"url": "https://news.bg/crime/nameriha-martav-chovek-v-gorna-oryahovitsa.html", "text": "Откриха труп на мъж в Горна Оряховица с множество наранявания по тялото. Полицията работи по всички възможни версии, включително и убийство. Първоначалните данни бяха, че органите на реда в града разследват убийство. Впоследствие обаче стана ясно, че е възможно и мъжът да е паднал, вследствие на което да е получил въпросните травми.Първоначалната информация, че по случая има задържан също беше опровергана. \"Към момента няма задържани, тъй като има съмнения, че е паднал по стълби и така е получил тежките травми. Работи се по всички възможни версии.\" Това обясни говорителката на Областната дирекция на МВР във Велико Търново Марияна Христова, цитирана от \"\".Според кореспондента на bTV в града по случая за разпит са задържани двама души.Трупът е на 59-годишен мъж от град Левски. Той е бил намерен мъртъв тази сутрин в изоставена сградата край болницата в Горна Оряховица. На мястото са били повикани екипи на полицията, които са започнали разследване.Съдебен лекар е констатирал, че мъжът има счупен череп и счупени ребра.По първоначални данни мъжът бил клошар и заедно с още трима бездомници живеели в неработеща автомивка в Горна Оряховица.Разследването продължава.", "date": "2019.05.01", "title": "Намериха мъртъв човек в Горна Оряховица"}
{"url": "https://news.bg/politics/reneta-indzhova-selskite-rayoni-vinagi-sa-bili-myasto-za-prepirane-na-pari.html", "text": "Последиците от корупционния скандал тепърва започват. \"Селските райони винаги са били място за препиране на пари. Скандалите се изваждат по стар български обичай преди избори\". Това заяви първата жена-премиер на България Ренета Инджова пред bTV. Повод за думите й са скандалите за имотите на властта - \"Апартамент гейт\" и злоупотребите с европари при изграждането на къщи за гости.Тя очаква Европа да си поиска предоставените ни пари под формата на санкции. Остава да се реши кой ще връща откраднатото от нея, каза бившият служебен премиер. Най-вероятно ние ще плащаме, допълни Инджова.\"Къщите за гости са следващ етап. Първи бяха къщите за обитаване във вид на апартаменти. Това е втора фаза. Скритите неща ще станат видни много скоро - огромно разхищение в евроресурси е направено в къщи за гости. Кой европейски бюрократ реши, че селските райони ще бъдат подпомагани с пари за къщи\", заяви Ренета Инджова.Кои са тези, които 5 г. са изчакали да мине давността, за да правят проверки. Защо след като Европа трябваше да вземе на буксир въпроса за контрола на всички средства, които дава на България и това не го направи, запита реторично бившият служебен премиер.Тя прогнозира, че скандалът ще има още една фаза - по отношение на манастирите, църквите. Преди години казах, че там има механизъм, по който се избягват обществените поръчки и разходването на средствата е абсолютно безогледно, обяви Инджова.Бих искала да се помисли по въпроса защо църквите, магистралите са най-важни на Борисов, призова тя. В икономиката има един принцип - скритото винаги се проявява. Ще се разбере, че предоставените пари на България за целия 10-годишен период са несравними с резултатите. Той в последната си отсечка иска да заложи максимално нови проекти, за да може да каже, че парите са вложени, категорчна Инджова.За подадената оставка от зам.-директор на Държавен фонд \"Земеделие\" Иванка Багдатова-Мизова, Инджова каза: \"Тази, която е отговаряла на телефона. Тя това е работела.\".Инджова не очаква прокуратурата да направи цялостна проверка. Един като Манолев ще изгори, една, която отговаря на телефона за резервации, но проблемът е повсеместен, че може да се реши само радикално. \"Когато видяхте апартаментите, разбрахте че всички са си съседи - кой да натопи. Натапят се по случайност или когато се подаде сигнал\", каза бившият служебен премиер.Според нея българският капитализъм се разви по този начин: \"гледайте къщите за гости. Надвили са си над масрафа. Не им трябват нито туристи, нито отчетност. Затова е и \"висока\" средната заплата - 5 евро и 30 на час. Без хора ще бъде този строй - създаден и организиран\".За предстоящите евроизбори Инждова заяви: \"Предстои да се реши екзистенциалният въпрос дали България ще я има. БСП и ГЕРБ трябва да се разберат\".Запитана: \"Българинът изчезващ вид ли е\", тя отговори: \"Изчезваме бързо, но и без да се предизвикат никакви реакции от това. Самите ние изглежда ни харесва да сме жертви.\".По повод 1 май - международния ден на труда, тя заяви, че имаме капиталистически строй без работници. \"Всички искат да са средна класа. Ще бъдем едно общество, в което ще има доктори, няма да има сестри, ще има митрополити, няма да има попове, ще има инженери, няма да има работници - премиерът инженерства по снимки, то няма инженери. В бъдеще ще остане т. нар. политически елит без да има кого да управлява\", каза Инджова.\"Бедни общества има много по света, но безперспективи, без механизъм, по който това може да се преоделее - сме уникално място\", каза Инджова.", "date": "2019.05.01", "title": "Ренета Инджова: Селските райони винаги са били място за препиране на пари"}
{"url": "https://news.bg/int-politics/prezidentat-na-shri-lanka-kam-islyamska-darzhava-ostavete-stranata-mi-na-mira.html", "text": "Оставете страната ми на мира! С този призив президентът на Шри Ланка Маитхрипала Сирисена се обърна към Ислямска държава, предаде \"Ройтерс\".Според него чуждестранен организатор стои зад , за който Държавният глава предупреди, че е възможно джихадистката групировка да е възприела \"нова тактика\", нанасяйки удари в по-малки страни.Вчера източник на правителството заяви, че полицията и органите на реда в Шри Ланка остават в повишена готовност заради  преди началото на свещения месец Рамадан, който започва на 6 май.По думи на Сирисена властите имат информация за малка група местни жители, които са пътували в чужбина през последните десет години, за да бъдатПрезидентът съобщи и че разследването е установило, че използваните бомби при нападението са били изработени на място.Припомняме, самоубийствените атаки срещу хотели и църкви убиха над 250 души, сред които и ", "date": "2019.05.01", "title": "Президентът на Шри Ланка към Ислямска държава: Оставете страната ми на мира!"}
{"url": "https://news.bg/regions/v-smolyansko-propishtyaha-ot-napadeniya-na-mechki.html", "text": "Само за пет дни са констатирани девет нападения на мечки върху селскостопанско имущество в Смолянско, предаде БНР по информация на Групата за бързо реагиране при Регионалната инспекция по околната среда и водите в Смолян.От началото на месеца специалистите са проверили 12 сигнала за щети от кафява мечка. С покачването на температурите през последните дни от 25 до 30 април са регистрирани девет нападения на мечки върху селскостопанско имущество. Установени са щети върху два пчелина край село Леска, община Мадан, и село Страшимир, община Златоград. Нападнати са и 17 селскостопански животни край селата Сливка и Глогино в община Баните и в селата Славено, Левочево и Полковник Серафимово, община Смолян.Поради зачестилите нападения на мечки Екоинспекцията призовава стопаните да засилят превантивните мерки по опазване на животни и пчелини. От РЗИ съветват пашата да се извършва с пастири кучета, нощуването на животните да е в масивни стопански сгради, да има електрически огради, шумови и светлинни отблъскващи средства.Общо 19 щети от кафява мечка са регистрирани от началото на годината. За всички доказани случаи са изготвени предложения за обезщетения на собствениците.", "date": "2019.05.01", "title": "В Смолянско пропищяха от нападения на мечки"}
{"url": "https://news.bg/euronews/borisov-15-godini-sled-petoto-razshiryavane-na-es-pokazahme-che-mozhem-da-badem-kormiloto-na-es.html", "text": "Страните ни доказаха, че могат да бъдат \"кормилото на Европейския съюз\". Това заяви министър-председателят Бойко Борисов по време на пленарната сесия \"Заедно за Европа\" във Варшава по повод 15-годишнината от началото на голямото разширяване* на Европейския съюз.Държавните и правителствени ръководители на страните членки, приети след 2004 година в Европейския съюз, провеждат среща на високо равнище във Варшава, инициирана от министър-председателя на Полша Матеуш Моравецки.Пред участниците в Полша Борисов подчерта, че страната ни ще продължи да работи прозрачно и отговорно за бъдещето на европейските граждани и за осъществяването на общите политики на ЕС - икономически растеж, социално сближаване и перспектива за младите хора, сигурност и стабилност, развитие на цифровата икономика.\"Ключовата дума и днес е \"сигурност\". Без сигурност и стабилност европейските ценности са трудни защитими\", заяви в изказването си българският премиер, цитиран от прессъобщение на Министерски съвет.По думите му България изпълнява отлично задачата си по опазването на границата на ЕС. Борисов изтъкна още, че България ще продължава да отстоява категоричната си позиция за солидарно разпределение на тежестта и допълни, че никоя държава членка не трябва да бъде оставена сама да се справя с предизвикателствата на миграцията.\"Шенген е едно постижение, което трябва да съхраним. Бъдещето му трябва да бъде символ на обединена и единна Европа\", каза Борисов, допълвайки, че членството на България в Шенген остава топ приоритет за страната.Борисов не пропусна и темата за Западните Балкани. Според него ЕС няма да бъде завършен проект, ако тези страни не бъдат приобщени.\"Всяка от нашите държави даде своя принос. България вложи цялата си енергия, за да постигне напредък в тази област по време на ротационното си председателство на Съвета на ЕС. Удовлетворени сме и от факта, че настоящото Румънско председателство и бъдещото на Хърватия ще продължат осъществяването на този приоритет\", коментира премиерът.Борисов изтъкна и необходимостта от запазването на кохезионната и общата селскостопанска политика, включително осигуряване на адекватното им финансиране от бюджета на ЕС.Според премиера ни ЕС има голяма нуждата от изграждането на Цифровия пазар и развитието на иновациите и високите технологии. Това щяло да допринесат за по-високата конкурентоспособност на ЕС.Пред участниците в сесията Борисов подчерта и стратегическото значение на Енергийния съюз, включително ускоряването на работата по регионалните енергийни проекти и междусистемните връзки.След срещата се очаква лидерите да излязат с обща декларация за обединението на Европа.* ", "date": "2019.05.01", "title": "Борисов 15 години след петото разширяване на ЕС: Показахме, че можем да бъдем \"кормилото на ЕС\""}
{"url": "https://news.bg/politics/bezrodnitsite-nyama-da-zatriyat-istoriyata-ni-vyarva-radev.html", "text": "Докато ви има вас и децата ви растат с възстановките, българските песни и възрожденския дух, безродниците няма да затрият нашата история. Народ без минало няма бъдеще, затова сме длъжни да помним\". С тези думи държавният глава Румен Радев се обърна към събралите се българи в Клисура, където се състоя възстановка на моменти от Априлската епопея през 1876 г.Президентът благодари на всички родолюбиви българи, които пренасят завета на дедите ни от поколение на поколение.Събитията преди 143 години ни напомнят за моралната сила и величието на един народ, готов на саможертва в името на свободата, посочи той, допълвайки, че клисурци са завещали безценен урок за бъдните поколения.Народ, чиито мъже грабват допотопни пушки срещу многократно превъзхождащ противник в името на правдата и свободата и чиито жени скачат в кладенците заедно с децата си, за да не допуснат поругаване, такъв народ не може да бъде покорен и мачкан, категоричен беше Радев.", "date": "2019.05.01", "title": "Безродниците няма да затрият историята ни, вярва Радев"}
{"url": "https://news.bg/regions/chastichno-razrusheni-patishta-sled-buryata-v-dve-mogili.html", "text": "Бурята, която се изви над Северна България, разруши частично пътища и събори дървета в русенската община Две могили. Силен вятър, дъжд и градушка разрушиха инфраструктурата там. Според месните жители водата е била много, но проблемите може да са дошли от непочистените дерета, съобщи БНТ.В село Бъзовец една от къщите е с наводнено мазе. Пороят е отнесъл асфалта на една от второстепенните улици и го е завлякъл на съседната.В село Баниска силният вятър е отнесъл ламаринения покрив на кооперацията, разрушил е сградата на стадиона. В село Каран Върбовка спасителните екипи на Общината до късно са премествали паднали дървета.Отстранени са част от пораженията снощи. По пътя, който свързва област Русе с Попово и Търговище все още има тиня. Местните са категорични, че от години не са предприемани мерки.Кметът на Две могили Божидар Борисов каза, че деретата трябва да се почистват съвместно от общините и държавата, защото малките общини нямат пари да се справят сами.Предвижда се в четвъртък, 2 май, да бъде създадена комисия за оценка на щетите от бурята и пороя. След това общината ще кандидатства за средства пред Комисията по бедствия и аварии.Бурята не пощади и област Силистра. Нова телевизия показа повалени дървета, овошки, поразени от градушка и пострадали десетки обществени, стопански и жилищни сгради.По тяхна информация най-тежко е положението в село Искра на Ситовска област. Там \"черният вятър\", както го наричат местните жители, е отнесъл голяма част от покрива на местното основно училище.Учениците са във ваканция до вторник, докато строители отстранят опасните ламарини. Очаква се ремонтът да започне след оглед от застрахователите.Пострадали от стихията са и земеделски ферми, краварници, оранжерии и домове, където стопаните започнаха ремонтите.Половината покрив на къща от село Сребърна е \"отлетял\" на стотици метри от дома на хората. Няма жертви и ранени, но материалните щети са значителни.", "date": "2019.05.01", "title": "Частично разрушени пътища след бурята в Две могили"}
{"url": "https://news.bg/int-politics/prezidentat-na-gruziya-ne-iska-da-stroi-amerikanska-voenna-baza.html", "text": "Изграждането на американска военна база в Грузия не e препоръчително и може да се приеме като провокация. Това заяви грузинският президент Саломе Зурабишвили, цитирана от ТАСС.Няма нужда да предприемаме стъпки, които могат да се приемат като провокация, и не мисля, че САЩ ще бъдат готови да имат тук (в Грузия- б.ред.) военна база, която вероятно би породила реакции както от страна на Русия, така и от страна на терористичните движения, които са много активни в региона, коментира тя.Според Зурабишвили - бивш френски дипломат и  която беше избрана през декември 2018 г., страната трябва да задълбочи отношенията си с Вашингтон, но без да предприема никакви стъпки, които биха провокирали други страни.Грузия и Съединените щати подписаха Хартата за стратегическо партньорство през 2009 г. От 1994 г. Тбилиси задълбочава сътрудничеството си с НАТО и многократно изразява желанието си да се присъедини към Алианса. През август 2015 г. във военна база в Крцаниси близо до Тбилиси е открит Съвместен център за обучение и оценка на Грузия-НАТО.", "date": "2019.05.01", "title": "Президентът на Грузия не иска да строи американска военна база"}
{"url": "https://news.bg/politics/rumen-radev-badeshteto-na-balgariya-zavisi-ot-dostoynite-usloviya-na-trud.html", "text": "Държавният глава Румен Радев поздравява българите по случай Международния празник на труда - 1 май.По думите на президента трудът е създал България, възраждал я е след войните, прославял я е по света. В днешни дни обаче трудът на българите често остава недооценен, коментира Радев, цитиран от прессъобщение от \"Донкудов\" 2.Според държавния глава стотици хиляди сънародници изкарват прехраната си зад граница в търсене на достойни доходи, което трябва да се промени.Решението според Радев е в това трудът в родината ни да бъде оценяван подобаващо и справедливо.\"Докато светът води битка за таланти - образовани, решителни и с поглед в бъдещето, у нас борбата продължава да е за достойни условия на труд и справедливо заплащане. От нейния изход зависи и какво бъдеще ще има страната ни и нашият народ\", подчертава Радев.Държавният глава изразява признателността си към всички българи, които с усърдието си съграждат и пазят България.", "date": "2019.05.01", "title": "Румен Радев: Бъдещето на България зависи от достойните условия на труд"}
{"url": "https://news.bg/society/13-ot-balgarite-nad-64-godishna-vazrast-sa-shofyori.html", "text": "Държавната агенция \"Безопасност на движението по пътищата\" прави комплексен анализ на състоянието на пътната безопасност, като в резултат от него ще бъдат предложени мерки за нейното повишаване. Това заяви председателят на агенцията Малина Крумова за БНТ.Тя обясни, че по-чест контрол на физическото състояние на шофьорите след определена възраст е сред възможните предложения, които подлежат на обсъждане.Около 13% от хората над 64 годишна възраст в България са шофьори, а според статистиката на регистрираните пътно-транспортни произшествия четири пъти е по-голяма вероятността те да загинат като водачи в инцидент на пътя, посочи Крумова.По тази причина сред обсъжданите мерки е по-възрастните шофьори да минават по-често на медицински прегледи. Все още обаче не е конкретизирана нито възраст, след която да се прилага подобно изискване, нито честота на контрола.Крумова призна, че не разбира защо в публичното пространство се коментира точна възраст от 60 години, тъй като това трябва да е резултат от експертна медицинска оценка, която все още не е направена. По нейни думи е възможно изискването да се прилага след 65 или 70 години, но до момента ставало въпрос само за спекулации.Тя бе категорична, че на този етап не се обсъждат допълнителни тестове или други изисквания за никоя група шофьори. Говорим само за мерки, които и в момента се прилагат, уточни тя и даде пример, че в момента при подновяване на всеки 10 години на шофьорската книжка в категория B се изисква предоставянето на медицинско свидетелство.Ние коментираме единствено дали е нужно след определена възраст тези прегледи да са по-чести и дали трябва да се акцентира към определени аспекти на здравното състояние на шофьора, обясни Крумова, допълвайки, че за всяка възрастова група шофьори е необходимо да се приложат диференцирани мерки, за да се повиши пътната безопасност.Относно младите шофьори тя посочи, че рисковете при тях са, че те най-често са по-агресивни на пътя и прекалено уверени, но с малък опит. Все по-често има и шофьори, които употребяват наркотични вещества, преди да седнат зад волана.Около 40% от всички пътно-транспортни произшествия в ЕС стават при служебни пътувания, посочи още Крумова. По тази причина Държавната агенция \"Безопасност на движението по пътищата\" разработва системи за управление на безопасността на служителите при движение по пътищата, които ще започнат да се прилагат първо в бюджетните организации.Стъпваме на европейския и международен опит като част от мерките са за завишаване на контрола към техническата изправност на превозните средства, на техните водачи и недопускане на шофьори с много нарушения да управляват служебни автомобили, подчерта Крумова.", "date": "2019.05.01", "title": "13% от българите над 64-годишна възраст са шофьори"}
{"url": "https://news.bg/world/parizh-vdigna-na-krak-nad-7400-politsai-za-parvomayskiya-miting.html", "text": "Традиционните митинги за 1 май в Париж, които обикновено протичат мирно, днес преминават под засилени мерки за сигурност, предаде Агенция \"Франс прес\". Причината е, че има опасност от прояви на радикални активисти.Повече от 7400 служители на полицията и жандармерията следят за реда във френската столица по време на шествията, към които Министерството на вътрешните работи очаква, че ще се присъединят между 1000 и 2000 радикалисти.Вчера президентът Еманюел Макрон призова да се действа \"изключително твърдо\" спрямо подобни антикапиталистически и антифашистки групировки в случай на насилие, след като в социалните мрежи се появиха призиви Париж да бъде превърнат в \"столицата на безредиците\".Миналата година 1200 радикални активисти помрачиха шествието в Париж с редица вандалски прояви.", "date": "2019.05.01", "title": "Париж вдигна на крак над 7400 полицаи за първомайския митинг"}
{"url": "https://news.bg/world/lekiyat-kanabis-v-belgiya-veche-shte-se-prodava-v-budkite-za-tsigari.html", "text": "Правителството на Белгия реши да узакони свободната продажба на така наречения \"лек\" канабис, пишат местни медии.Занапред лекият канабис ще се продава свободно в будки за цигари, а не в специализирани магазини, както беше досега.Лекият канабис се различава от \"обикновения\" по това, че съдържа минимално количество от активното вещество тетрахидроканабинол (ТНС). В леката марихуана съдържанието на ТНС е под 0.2%. Наред със силната марихуана той също съдържа канабиноиди, които обаче не са психотропни вещества. Заради ниското съдържание на ТНС лекият канабис не води до силния замайващ ефект, който се наблюдава при силния канабис.Лекият канабис ще се разпространява в магазини за цигари и ще бъде облаган с данък и акциз, както тютюневите изделия. Досега лекият канабис, който се продаваше в специализирани магазини не се облагаше с акциз.Решението на правителството обаче води и до недоволство. Досегашните специализирани магазини се опасяват, че могат да фалират. Органите на реда пък са на мнение, че решението може много да затрудни работата им - проверките за притежание на нелегалният \"обикновен\" канабис щели да се обезсмислят, понеже мирисът и видът на \"леката\" марихуана са еднакви, което прави различаването им на място при проверка на практика невъзможно.Организация, подкрепяна от фондацията \"Крал Бодуен\" с почетен председател кралица Матилда, твърди, че узаконяването на всички видове канабис би донесло на белгийския бюджет годишно до 144 милиона евро - ако държавата се обвърже с монополното производство, разпространение, лицензиране на продажбите и ценообразуването при предлагането на растението.Ако Белгия разреши изцяло употребата, без да облекчава производството и разпространението (по примера на Холандия), бюджетните разходи биха намалели с 42.8 милиона евро на година.В случай, че Белгия разреши на частни дружества да произвеждат канабис, бюджетът би бил облагодетелстван със 78.4 милиона евро на година, изчислява организацията, цитирана от БНР.", "date": "2019.05.01", "title": "Лекият канабис в Белгия вече ще се продава в будките за цигари"}
{"url": "https://news.bg/int-politics/oprostyavat-protsedurite-za-rusko-grazhdanstvo-za-ukraintsite-ot-separatistkite-regioni.html", "text": "Президентът на Русия Владимир Путин подписа Указ за предоставяне на руско гражданство по опростена процедура на украинците в сепаратистките региони, предаде ТАСС. беше публикуван днес на официалната интернет страница за правна информация.В документа се посочва, че опростената процедура за придобиване на руско гражданство се прилага за жителите на Украйна, които не разполагат с гражданство от други държави, родени са или постоянно пребивават на територията на Кримската република и град Севастопол или са ги напуснали преди 18 март 2014 г., както и за техните деца, включително осиновени деца, съпрузи и родители.", "date": "2019.05.01", "title": "Опростяват процедурите за руско гражданство за украинците от сепаратистките региони"}
{"url": "https://news.bg/int-politics/50-sedmitsi-zatvor-za-osnovatelya-na-wikileaks-dzhulian-asandzh.html", "text": "Лондонският съд определи 50 седмици затвор за основателя на Wikileaks Джулиан Асандж за нарушаване на условията за освобождаване под гаранция, съобщи РИА Новости, която има кореспондент на мястото на събитието.\"Вие не сте се предал сам на полицията, посолството на Еквадор е било принудено да предостави достъп на полицията до сградата. Вие имахте избор. Отказвам всички доводи за смекчаване на наказанието\", заяви съдия Дебора Тейлор, при произнасяне на присъдата.Тя обяви, че нарушените от Асандж условия за гаранцията са отвъд най-сериозните от предявените му обвинения.Преди обявяването на присъдата основателят на Wikileaks чрез адвокатите си изрази съжаление за своите постъпки.Джулиан Асандж стана известен след разобличителни публикации, в които се говори за военни операции на САЩ в Афганистан и Ирак и за условията на задържане в лагера Гуантанамо.През 2010 г. след като американските власти се заинтересуваха от него, основателят на WikiLeaks отиде в Швеция, където се надяваше да получи защита.По-късно бе обвинен в престъпление на сексуална основа. Асандж отричаше обвиненията, убеждавайки че всичко е станало по взаимно съгласие, а жените, подали жалба, са искали да отмъстят и са действали под влиянието на полицията.Шведският съд го обяви за международно издирване, след това той бе задържан в Лондон, но бе пуснат под гаранция. От 2012 г. Асандж се укриваше в посолството на Еквадор в британската столица.Преди няколко седмици Еквадор отказа на основателя на Уикилийкс да му предостави дипломатическо убежище заради \"неуважително и агресивно поведение\" и нееднократно нарушаване на международните договори. На 11 април Асандж бе арестуван от британската полиция.Великобритания поиска САЩ да й предостави всички необходими за неговата екстрадиция документи до 12 юни. Изслушването продължава във Уестминския магистратски съд (Кралския съд) утре.", "date": "2019.05.01", "title": "50 седмици затвор за основателя на Wikileaks Джулиан Асандж"}
{"url": "https://news.bg/finance/upravlyavashtite-nyamat-smetka-ot-evtina-rabotna-raka-spored-shefa-na-bsk.html", "text": "От 30 години България винаги е била на опашката по доходи в Европейския съюз. Това заяви пред БНР председателят на УС на Българската стопанска камара Радосвет Радев.Според него страната ни се е различавала изключително много от всички европейски страни, включително и от бившите социалистически страни, тъй като е имала свой собствен преход.България е единствената държава, която беше обявила мораториум по външния си дълг, на практика държава във фалит в началото на 90-те години, припомни той, допълвайки, че България е единствената икономика, която е познала мутренските и рекетьорските времена, хиперинфлацията и разграбването на банковата система.Радев изрази мнение, че трябва да се смени профилът на инвеститорите. Получава се един порочен кръг от това, че са ниски работните заплати и привличаш само нисък клас инвеститори, обясни той.Запитан обаче докога страната ни ще се рекламира като \"Мека на евтината работна ръка\" Радев посочи, че не смята, че управляващите искат да имат нископлатени хора.Напротив, ако са високо платени българските работници, те ще могат да взимат много по-големи данъци, подчерта той.Според него България има големи конкурентни предимства спрямо Сърбия или Турция, за да привлече Това е едно от малкото хубави неща, които ще се случат в началото на 21 век, но то не променя по никакъв начин картинката, коментира той.Радев обобщи, че в момента българската икономика е конкурентоспособна само заради ниската работна заплата и ниските енергийни цени.", "date": "2019.05.01", "title": "Управляващите нямат сметка от евтина работна ръка според шефа на БСК"}
{"url": "https://news.bg/regions/edno-ot-postradalite-kray-aytos-detsa-ostava-v-bolnitsa-sas-satresenie-na-mozaka.html", "text": "Едно от трите деца, които пострадаха вчера, след като , остава за лечение в болницата в Бургас. 14-годишното дете е получило сътресение на мозъка вследствие на инцидента.При удара на автобуса с лека кола детето е изхвърчало през прозореца на рейса, пише bTV.Не се стигнало до по-тежък инцидент, защото след удара училищният автобус паднал върху спрял на завоя микробус, който поел част от удара.Разследването сочи, че виновен за инцидента е водача на училищния рейс, защото не е спрял на път без предимство.Автобусът е собственост на общинското дружество \"Айтос - Автотранспорт\", което превозва учениците от селата в региона. Управителят на фирмата отказал коментар за телевизията.Другите две деца, които пострадаха при удара, са с по-леки наранявания. Те бяха освободено за домашно лечение още вчера.", "date": "2019.05.01", "title": "Едно от пострадалите край Айтос деца остава в болница със сътресение на мозъка"}
{"url": "https://news.bg/society/pochina-bivshiyat-pravosaden-ministar-teodosiy-simeonov.html", "text": "Почина бившият правосъден министър в кабинета \"Костов\" Теодосий Симеонов, пише \"\" като се позова на неговия съгражданин - бившият лидер на ПГ на Реформаторския блок в 43-ото Народно събрание Найден Зеленогорски, който бе и дългогодишен кмет на Плевен.Симеонов бе депутат от СДС в 38-то Народно събрание и министър на правосъдието в правителството на ОДС с премиер Иван Костов.\"Приемете моите и на ръководството на СДС най-искрени съболезнования за загубата на Теодосий Симеонов. Той беше истински демократ, който отдаде енергията и силите си за промяната на България\", написа в съболезнователен адрес до близките лидерът на СДС Румен Христов.Теодосий Симеонов е роден на 12 август 1946 г. През 1969 г. завършва право в СУ \"Св. Кл. Охридски\". От 1984 до 1990 г. е адвокат в Никопол, а между 1990 и 1995 г. - в Плевен, където оглавява местната колегия.От 1999 . През 2001 г. става член на Демократическата партия и се връща към адвокатската практика.", "date": "2019.05.01", "title": "Почина бившият правосъден министър Теодосий Симеонов"}
{"url": "https://news.bg/regions/oglezhdat-sgradi-sled-zemetresenieto-v-provadiya.html", "text": "В Провадия се извършва преглед на състоянието на сгради след снощното земетресение.Припомняме, в 21.22 часа вчера, 30 април,  с магнитуд от 3.5 по скалата на Рихтер според БАН. Според Европейския сеизмологичен център магнитудът е 3.7 по Рихтер. Епицентърът е на 6 км южно от Провадия, с дълбочина 2 км, в района на \"Солниците\" (солната мина).Въпреки че трусът беше слаб и че в района земетресенията не са новост, днес се оглеждат обществени сгради в общината и околните села. Целта е да се установи дали има щети.Пред БНР кметът на Провадия Филчо Филев обясни, че към момента няма данни за сериозни проблеми.\"Надявам се да няма щети. Помолили сме ръководителите на учебни, здравни и социални заведения да видят сградите на институциите, които управляват, имат ли щети. Същото ще извършат и кметовете и кметските наместници по населени места. До този момент нямаме сигнали за сериозни щети. Хората са изпитали лека уплаха, но паника нямаше\", допълни той пред общественото радио.", "date": "2019.05.01", "title": "Оглеждат сгради след земетресението в Провадия"}
{"url": "https://news.bg/int-politics/rusiya-e-gotova-da-satrudnichi-sas-sasht-za-siriya.html", "text": "Руският посланик в САЩ Анатолий Антонов заяви, че Москва е готова да сътрудничи с Вашингтон за Сирия. Това съобщи РИА \"Новини\".\"Общият въпрос е какво да правим с бандитите, заловени в Сирия\", каза Антонов.Според него Русия е готова да работи със САЩ по въпроса.Посланикът в САЩ добави също, че руската страна е отворена за диалог с Вашингтон и други въпроси.Антонов подчерта, че понастоящем отношенията между двете страни трябва да се стабилизират.По-рано и бившият президент на СССР Михаил Горбачов заяви необходимостта от диалог между Русия и САЩ.", "date": "2019.05.01", "title": "Русия е готова да сътрудничи със САЩ за Сирия"}
{"url": "https://news.bg/world/naprezhenieto-vav-venetsuela-raste.html", "text": "Напрежението във Венецуела расте. Армията обаче остава вярна на президента Николас Мадуро, отбелязва Ройтерс.Лидерът на опозицията Хуан Гуайдо вече се обърна към военните, за да му помогнат да свали президента Никола Мадуро. В момента няма сигнали за промяна на статуквото във въоръжените сили. Отделни части минават към опозицията, но ръководството на армията и ключови структури от военните остават лоялни на Мадуро.Държавният секретар на САЩ Майк Помпео каза за Си Ен Ен, че президентът на Венецуела е бил готов да замине за социалистическия си съюзник Куба, но е бил убеден от Русия да остане в Каракас.Съветникът по националната сигурност на президента на САЩ Доналд Тръмп - Джон Болтън призова Мадуро да прояви разум и да гарантира мирно предаване на властта.От своя страна Мадуро не направи официално изказване във вторник, но написа в \"Туитър\": \"Нерви от стомана! Призовавам за максимална мобилизация на хората, за да се гарантира победата на мира. Ние ще спечелим! \"Други официални представители на САЩ заявиха, че трима от лоялните на Мадуро - министърът на отбраната Владимир Падрино, главният съдия на Върховния съд Майкел Морено и командирът на президентската охрана Иван Рафаел Ернандес Дала - са били в преговори с опозицията и са готови да подкрепят мирния преход на властта.Хуан Гуайдо призова протестите да продължат и днес.", "date": "2019.05.01", "title": "Напрежението във Венецуела расте"}
{"url": "https://news.bg/world/edin-ot-teroristi-v-shri-lanka-se-obuchaval-v-siriya.html", "text": "Американската администрация проучва информацията, че един от терористите, участвали в серия от нападения в Шри Ланка, е обучен в редиците на Ислямската държава в Сирия. Това съобщи координаторът на Държавния департамент за борба с тероризма Нейтън Сайлес във вторник в института Брукингс във Вашингтон.\"Ние проучваме съобщенията в медиите, че един от нападателите в Шри Ланка може да бъде свързан с ислямистите в Сирия. Ние изучаваме тези данни\", каза той.\"Ислямска държава се развива, за да оцелее. Видяхме ужасен пример за това миналата седмица в Шри Ланка. Вдъхновените терористи от Даеш организираха серия от експлозии в хотели и църкви в цялата страна.\"\"Това беше едно от най-смъртоносните нападения, станали в света от 11 септември Стана ясно, че терористите зад тях са вдъхновени от бруталната идеология на Ислямска държава\", подчерта Нейтън Сайлес.", "date": "2019.05.01", "title": "Един от терористите в Шри Ланка се обучавал в Сирия"}
{"url": "https://news.bg/world/robart-malar-oryazaha-doklada-mi-za-ruskite-izbori.html", "text": "В писмо специалният прокурор Робърт Мълър се оплака, че главният прокурор на САЩ Уилям Бар е представил \" за \"намесата на Русия\" в американските избори. Това съобщи в. \"Вашингтон пост\".Мълър смята, че писмото на Бар до Конгреса не отразява напълно контекста, естеството и същността на работата и заключенията по \"руския случай\".Поради това в обществото има \"объркване\" по отношение на критичните аспекти на разследването, отбеляза Рибърт Мълър.В същото време Мълър подчерта, че това може да \"подкопае доверието\" на американците в резултата от \"руския казус\".В лично писмо до Министерството на правосъдието на страната Мълър поиска да бъдат оповестени цели 448 страници от доклада, включително въвеждането и резюмета.Президентът на Съединените щати Доналд Тръмп нарече разследването на Мълър \"голяма, мазна загуба на време, енергия и пари\", добавяйки, че \"не е необходимо\" да отговори на изявленията от доклада.Бар трябва да даде показания пред сенатската комисия на 1 май за разследването на Русия.", "date": "2019.05.01", "title": "Робърт Мълър: Орязаха доклада ми за руските избори"}
{"url": "https://news.bg/world/kuba-dzhon-boltan-e-patologicheski-lazhets.html", "text": "Джон Болтън е патологичен лъжец. Това заяви министърът на външните работи на Куба Бруно Родригес.Така той отхвърли обвиненията на Болтън и Тръмп, че Острова на свободата е  за подкрепа на президента Николас Мадуро.\"Болтън е патологичен лъжец, който дезинформира Тръмп. Във Венецуела няма кубински войски, нито има кубинци, които да участват във военни или охранителни операции там. Само медицински персонал с хуманитарна мисия\", припомни Бруно Родригес.По-рано Тръмп заплаши Куба с \"санкции на най-високо ниво\" в случай, че Хавана запази , докато Болтън предложи отмяна на санкциите, наложени на венецуелски служители в случай, че подкрепят лидера на опозицията и самоопределения временен президент Хуан Гуайдо , той вече призова гражданите на Венецуела да започнат демонстрации и да свалят от власт сегашния президент на страната Никола Мадуро.", "date": "2019.05.01", "title": "Куба: Джон Болтън е патологически лъжец"}
{"url": "https://news.bg/int-economics/ft-tramp-smekchi-pregovornata-pozitsiya-s-kitay.html", "text": "Американският президент Доналд Тръмп смекчи позицията си по търговските преговори с Китай в името на сключването на сделка. Това съобщава в. \"Файненшъл таймс\" (FT).Според вестника Съединените щати изключват от преговорите изискването за спиране от КНР на \"случаите на кибер шпионаж\".През последните месеци се разгоря спор, доколко водещата китайска технологична компания \"Хуавей\" използва своето оборудване и смартфони за подслушване.Промяната става по нареждане на Тръмп да се махне този параграф, за да се сложи край на противоречията с Пекин.По-рано беше съобщено, че САЩ и Китай са близо до сключването на търговска сделка.", "date": "2019.05.01", "title": "FT: Тръмп смекчи преговорната позиция с Китай"}
{"url": "https://news.bg/world/parizh-se-mobilizira-za-1-may.html", "text": "Френската столица Париж се мобилизира, за да посрещне традиционните за 1 май демонстрации, съобщи в. \"Паризиен\".Властите очакват около 2000 крайни радикали да се опитат да провокират сблъсъци с полицията по време на манифестациите.За целта правителството е мобилизирало най-малко 7400 полицаи и жандармеристи. Те ще бъдат разположени на ключови места, за да предотвратят ексцесиите.Самият президент Еманюел Макрон поиска от силите на реда да не допускат изстъпления и насилие по време на демонстрациите за 1 май.Мобилизацията на властите е предизвикана и от обявените намерения на жълтите жилетки за мащабни протести на 1 май.  протестира срещу политиката на Емануел Макрон.", "date": "2019.05.01", "title": "Париж се мобилизира за 1 май"}
{"url": "https://news.bg/disasters/traktor-pregazi-model-vav-frantsiya.html", "text": "Участничка в конкурса за красота \"Мис Франция\" Морган Ролан беше прегазена от трактор, пише Le Dauphiné libéré.22-годишната Морган Ролан е карала колело в района на Лоара. Изведнъж една кола се появила на пътя и изтикала момичето от шосето.Роланд се претърколила от пътя и попаднала под трактор. Тя е била спешно хоспитализирана, но сърцето на момичето не издържало. Тя е починала преди да стигне до болницата.Роланд се класира на второ място на конкурса \"Мис Лоара 2017\".", "date": "2019.05.01", "title": "Трактор прегази модел във Франция"}
{"url": "https://news.bg/weather/zhalt-kod-za-silen-vyatar-v-osem-oblasti.html", "text": "Жълт код за силен вятър е обявен в осем области, съобщават от НИМХ. Предупреждението е отправено за областите Видин, Враца, Монтана, Плевен, Велико Търново, Русе, Разград и Силистра.Днес ще има променлива облачност, по-значителна в следобедните часове, когато на отделни места, главно в планинските райони ще превали и прегърми. Ще духа умерен, в Дунавската равнина и временно силен вятър от запад-северозапад. Максималните температури ще бъдат между 18° и 23°.Над планините ще има променлива, често значителна облачност и на места ще превали дъжд, по високите върхове - сняг. Ще духа умерен, по билата - силен западен вятър. Максимална температура на височина 1200 метра около 12°, на 2000 метра - около 3°.По Черноморието ще духа до умерен западен вятър, който след обяд ще се ориентира от югозапад. Облачността ще е променлива, значителна над южните райони, където на отделни места ще превали. Максимални температури на въздуха: 17-21°. Температурата на морската вода е 14-15°. Вълнението на морето ще бъде 1-2 бала.", "date": "2019.05.01", "title": "Жълт код за силен вятър в осем области"}
{"url": "https://news.bg/society/otbelyazvame-denya-na-truda.html", "text": "Днес, 1 май, отбелязваме Международния ден на труда. Той се чества предимно от левите движения и партии в някои страни.Историята на празника се свързва с работническото движение през 19 век и работническите протести за зачитане на социалните права.Началото е поставено на 1 май 1886 г. в САЩ, когато профсъюзите провеждат мащабна национална стачка, в която вземат участие над 300 000 работници с искане за въвеждане на официален 8-часов работен ден. След тридневни протести в Чикаго полицията и частните охранители разпръсват протестиращите, раняват около 200 души и убиват поне четирима души.На 4 май по време на последвалия протест срещу полицейското насилие сред полицията е хвърлена бомба, при която загива полицай, шестима други са ранени.През 1889 г. учредителният конгрес на Втория интернационал, проведен в Париж, призовава за международни демонстрации в знак на солидарност към протестите в Чикаго. През 1904 г. Международната конференция на социалистите в Амстердам призовава \"всички социалдемократически партии и профсъюзи от всички страни да демонстрират енергично на Първи май за официалното признаване на 8-часовия работен ден, за световен мир\". Тъй като най-ефективният начин за демонстрации е стачката, конгресът решава, че е \"задължително за всички пролетарски организации от всички страни да спрат да работят на 1 май, навсякъде, където е възможно без негативни последици за работниците\".Впоследствие в страните от бившия социалистически блок празникът е натоварен с пропагандни послания и е използван за противопоставяне на западния модел на развитие.У нас след 1944 г. той се чества ежегодно, като работниците са принуждавани да маршируват на официални манифестации по площадите.След падането на тоталитарния режим 1 май продължава да е официален празник и неработен ден, но държавата не се ангажира с него и не организира масови прояви. Той се чества основно от социалисти и комунисти.", "date": "2019.05.01", "title": "Отбелязваме Деня на труда"}
{"url": "https://news.bg/int-politics/maduro-ne-ostana-dlazhen-na-pompeo.html", "text": "Президентът на Венецуела Николас Мадуро отправи остра критика към държавния секретар на САЩ Майк Помпео, който по-рано заяви, че венецуелският лидер възнамерявал да напусне страната, съобщи \"Спутник\".\"Г-н Помпео, моля Ви, що за несериозност, колко лъжи и манипулации в тази превратаджийска разправия\", изрази възмущението си държавният глава в национален ефир.Припомняме, по думи на Помпео  сутринта на 30 април и да се укрие в Куба, но Русия го убедила да остане в страната.По-рано през вчерашния ден опозиционният лидер , за да свалят заедно президента от власт.Министърът на отбраната на Венецуела Владимир Падрино Лопес заяви, че опитът на опозицията да организира преврат може да бъде описан като \"терористичен акт\".", "date": "2019.05.01", "title": "Мадуро не остана длъжен на Помпео"}
{"url": "https://news.bg/regions/izgrazhdaneto-na-baza-za-spasitelite-ot-rila-se-bavi-s-godini.html", "text": "Спасителите от Рила не разполагат със собствена база, предаде bTV.Планинските спасители се грижат за бедстващи туристи в планината от години. Навръх Великден те отново проведоха тежка акция, при която  изгубили се в района на Седемте рилски езера.Само един от спасителите е на щат, а другите са доброволци. Те имат и други професии, но независимо от това успяват да се отзоват на сигнали за попаднали в беда хора в планината.Въпреки това обаче изграждането на тяхната база в парк \"Рила\" се бави с години.", "date": "2019.05.01", "title": "Изграждането на база за спасителите от Рила се бави с години"}
{"url": "https://news.bg/education/kt-podkrepa-predlaga-strategiya-sreshtu-agresiyata-kam-uchiteli.html", "text": "Синдикат \"Образование\" към Конфедерацията на труда \"Подкрепа\" изразява своето дълбоко възмущение и непримиримост към всички форми на агресия и психически тормоз, на които е подложен българският учител, защото подобни прояви не само трайно увреждат здравето и авторитета на педагозите, но и рушат вековните образователни традиции на българската държава. Това се посочва в Декларацията за защита на българския учител, приета от делегатите на 10-тата юбилейна национална конференция на синдиката.Според тях Законът за предучилищното и училищното образование и съпътстващата го Наредба за \"Приобщаващо образование\" са пълни с формализъм и вменяват неефективно формулирани задължения на педагогическите специалисти.Българското общество и системата на образованието получи един ултралиберален закон, който \"поставя детето в центъра на света\" и дарява учениците със свръхправа, но орязва възможностите за въздействие на учителите спрямо проблемните и невъзпитани ученици и по никакъв начин не защитава честта на професията и личността на учителя, заявяват от Синдикат \"Образование\".Те са категорични, че за да бъде учебният процес пълноценен, не са достатъчни само дигитализацията му и повишаването на доходите в системата на образованието, а и  който, според синдиката, е крайно време да поеме своята ефективна отговорност.По тази причина от Синдикат \"Образование\" предлагат следните мерки:От Синдикат \"Образование\" към КТ \"Подкрепа\" са категорични, че ще борят с всички законни средства, включително стачки, за защитата на личността и здравето на българския учител и връщането на авторитета му в българското общество.", "date": "2019.05.01", "title": "КТ \"Подкрепа\" предлага стратегия срещу агресията към учители"}
{"url": "https://news.bg/energy/spryaha-peti-blok-na-aets-kozloduy-za-planov-remont.html", "text": "Започна плановият годишен ремонт на пети блок на АЕЦ \"Козлодуй\".Той включва дейности по превантивно техническо обслужване и ремонт на оборудването и на системите на блока, както и презареждане на реактора със свежо ядрено гориво за следващата горивна кампания. Ще бъдат изпълнени и редица мерки, свързани с осигуряване на безопасната работа на съоръженията в периода на дългосрочната експлоатация на пети блок.Като част от дейностите по проекта за повишаване на топлинната мощност на реакторната инсталация до 104% ще бъде извършена модернизация на цилиндър високо налягане на турбината.Очаква се плановият годишен ремонт да завърши в средата на юни. Шести блок на АЕЦ \"Козлодуй\" работи с пълно натоварване на мощността.", "date": "2019.05.01", "title": "Спряха пети блок на АЕЦ \"Козлодуй\" за планов ремонт"}
{"url": "https://news.bg/politics/tsik-opitvali-da-otbiyat-nomera-s-mashinnoto-glasuvane.html", "text": "Изключително висока е цената в обществената поръчка за наем на машините за изборите. Това мнение изрази пред БНР бившият депутат адвокат Петър Славов. Той посочи, че . Според него е необяснимо защо не се търсят начини тези машини да бъдат закупени, така че да се използват на всички следващи избори.Славов изрази опасение, че нещата изначално са заложени да бъдат опорочени и се търси начин сегашната избирателна система да се запази с всичките й недостатъци.\"Как е възможно  - това включва и софтуера, обучението на кадри и логистиката. През 2015 г. да е плащано 1135 лв. за наем. А сега - 3 години по-късно, да се плащат 3000 лв. за същото нещо. Това е изумително\", коментира той, давайки пример с Белгия, където за 10-годишен договор за машини се плаща около 2000 евро, отново с всичко включено.Славов е категоричен, че политиците от това политическо мнозинство дължат доста обяснения.\"Защо за пореден път в последния момент ЦИК се опитва да въвежда нещо толкова отговорно и толкова важно, работата по което трябваше да започне значително по-рано и трябваше да бъде свършено?\", възмущава се той. Бившият депутат напомня, че от 2017 г. са минали 2 години, през които е можело да се купят машините, да се осигури софтуерът и да се обучат секционните комисии.Нищо от това не беше направено и отново сме в ситуацията в последния момент пак да чакаме с напрежение , обобщава той.Според него, ако ЦИК са действали отговорно, отдавна е трябвало да са си свършили работата.\"Наистина ли ЦИК и мнозинството в нея, което е отражение на политическото мнозинство в държавата,  - този способ за честен и прозрачен изборен процес, или просто търсят начин да отбият номера, защото на мен така ми изглежда\", заяви адвокатът.", "date": "2019.05.01", "title": "ЦИК опитвали да отбият номера с машинното гласуване"}
{"url": "https://news.bg/regions/boryat-se-za-zhivota-na-dve-ot-zhenite-postradali-pri-katastrofata-vav-varnensko.html", "text": "Борят се за живота на две от жените, които пострадаха при вчерашната катастрофа край варненското село Припек, съобщиха от bTV.Припомняме, , след като 70-годишният шофьор изгубил контрол над микробуса за междуселски превози.Причините, довели до произшествието, все още се изясняват. Според една от версиите микробусът се е преобърнал, защото е бил засечен от моторист.Още вчера трима от пострадалите бяха изписани от болница. Предстоят операции на гръбначния стълб на двете най-тежко пострадали жени. Има опасност те да останат парализирани.", "date": "2019.05.01", "title": "Борят се за живота на две от жените, пострадали при катастрофата във Варненско"}
{"url": "https://news.bg/press/chetvart-balgariya-edva-svarzva-dvata-kraya-poseshtenieto-na-papata-blokira-sofiya.html", "text": "Лондон готви четворно увеличение на таксите за български студентиБългарите, които планират да учат след 2 години в английски университети, ще трябва да плащат много повече от сегашните наши студенти на Острова. Това става ясно от план на британското министерство на образованието във връзка с Брекзит.Според него таксите за европейски студенти, които ще бъдат приети през учебната 2021/2022 година, трябва да се увеличат и да се изравнят с тези за останалите чужденци. В момента тарифата за европейците е еднаква с тази на британските им колеги, като максимум на година следването им може да струва 9250 паунда.Четвърт България едва свързва двата края Една четвърт от жителите на станата нямат достатъчно пари за да покрият основните си нужди. Най-голям е броят на домакинствата, които имат затруднения с плащането навреме на битовите сметки за ток, вода и парно, с вноските по кредити, както и с наема на жилището. Проблеми с плащането на тези основни разходи за дома имат 27,5% от населението, или близо 862 хил. души, обявиха от НСИ.Всеки пети българин, или точно 20,9% от населението, живее в материални лишения. Това означава, че се ограничава при потреблението на поне четири от девет основни стоки и услуги.Наред с това 22,6% от хората в страната не могат да си позволят консумация на месо, пиле или риба през ден, а 19,6% от населението не могат да посрещнат със собствени средства неочаквани финансови разходи като например за ремонт на колата или за подмяна на пералня или хладилник. 26,2% от домакинствата пък се ограничават при отоплението на жилището си, т.е. стоят на студено през зимата заради липса на пари за парно или дърва за огрев.Посещението на папата блокира София Забраняват се престоят и паркирането на пътни превозни средства, както следва:От 22.00 часа на 01.05.2019 г. до приключване на мероприятията на 06.05.2019 г. на всички паркинги на пл. \"Княз Александър I \".От 22.00 часа на 02.05.2019 г. до приключване на мероприятието на 05.05.2019 г. на северозападната дъга на пл. \"Св. Ал. Невски\" между ул. \"11-ти август\" и ул. \"Оборище\", зад храм \"Св. София\".Три срещи на софиянци с папата Три срещи с папа Франциск ще могат да имат софиянци. На 5 май Светият отец пристига на апостолическо пътуване у нас, което ще продължи до 7 май. Негово светейшество ще посети София и Раковски.Столичани и гости на София ще могат да присъстват на 3 основни събития. Първите две са на 5 май. В 13:00 ч Светият отец ще произнесе неделната молитва \"Царица небесна\" на площад \"Свети Александър Невски\". В 16:45 ч на площад \"Княз Александър Първи\" папа Франциск ще отслужи света литургия.Вертолети и военни самолети ще летят ниско над СофияВ следващите три дни, във връзка с подготовката и провеждането на военния парад по случай честването на Деня на храбростта и празника на Българската армия, вертолети и самолети от състава на Военновъздушните сили (ВВС) на Република България ще изпълнят полети с прелитане на малка височина над площад \"Княз Александър I\".Полетите над София ще се изпълняват по следния график: На 1 май 2019 г. с прелитане над площад \"Княз Александър I\" от 09.30 ч. до 10.20 ч. за изпълнение на съвместни тренировъчни полети; На 2 май 2019 г. с прелитане над площад \"Княз Александър I\" от 09.50 ч. до 11.00 ч. и от 14.50 ч. до 15.40 ч. за изпълнение на съвместни тренировъчни полети; На 3 май 2019 г. с прелитане над площад \"Княз Александър I\" от 10.00 ч. до 11.00 ч., за участие в генералната репетиция за парада, с резервен времеви прозорец от 14:50 до 15:40 ч.Лихвите по ипотечните заеми удариха ново историческо дъно Лихвите по ипотечните заеми продължават да се понижават и през март средното ниво за пазара е 3.19%. Толкова ниски лихви реално не е имало никога в новата история на България. Така тенденцията, която започна преди около десетина години, продължава. Това е и единственият кредитен продукт, който е с трайно понижение на лихвите - тези по потребителските заеми например остават около 8%. Това показват последните данни на Българската народна банка.По-високата гаранция по жилищните заеми дава повече комфорт и смелост на банките да намаляват лихвите по тях. Това обаче няма да е вечно и трябва да се подхожда с повишено внимание - нещо, за което БНБ вече няколко пъти предупреждава както банките, така и клиентите.Зам.-директор от фонд \"Земеделие\" си отива заради къщите за гости По разпореждане на премиера Бойко Борисов министърът на земеделието, храните и горите Румен Порожанов поиска оставката на зам.-изпълнителния директор на Държавен фонд \"Земеделие\" Иванка Багдатова-Мизова, пише БГНЕС.Причината е информация, че телефонът на Мизова е обявен в сайт за резервации на къща за гости \"Тара\" в село Юндола.От земеделското министерство съобщават, че предстои да бъде извършена проверка.Иванка Багдатова-Мизова подаде своята оставка и тя ще бъде приета.", "date": "2019.05.01", "title": "Четвърт България едва свързва двата края, Посещението на папата блокира София"}
{"url": "https://news.bg/disasters/strelba-v-universitet-na-severna-karolina.html", "text": "Двама души са загинали, а четирима са ранени, двама от които тежко. Това е станало при стрелба в университет в американския щат Северна Каролина.Въоръжено лице е открило огън в университета в Шарлът.Няколко медии съобщиха, че са чутии няколко изстрела и няколко души са били убити.От полицейските доклади се посочва, че едно лице, свързано с инцидента, е било задържано.", "date": "2019.05.01", "title": "Стрелба в университет на Северна Каролина"}
{"url": "https://news.bg/world/tramp-zaplashi-kuba-zaradi-namesata-i-vav-venetsuela.html", "text": "Президентът на Съединените щати Доналд Тръмп обвини Куба, че отпуска военна помощ на правителството на Венецуела в разгара на продължаващите безредици по улиците на Каракас, предаде АП.Тръмп дори заплаши Острова на свободата с допълнителни санкции в случай, че откажат да се оттеглят.\"Ако кубинските войски и милицията незабавно не приключат с военни и други операции с цел да причинят смърт и унищожаване на Конституцията на Венецуела, на Куба ще бъде поставено пълно ембарго, заедно с най-тежките санкции. Надяваме се, че всички кубински войници незабавно и мирно ще се върнат на своя остров\" - обяви Тръмп.Медиите съобщиха, че демонстрантите се сблъскват с персонала по сигурността по улиците на столицата на Венецуела, тъй като лидерът на опозицията и самоопределеният временно президент на Венецуела Хуан Гуайдо призова военните да се присъединят към въстанието срещу това, което той нарича, узурпация на властта в Каракас.", "date": "2019.05.01", "title": "Тръмп заплаши Куба заради намесата ѝ във Венецуела"}
{"url": "https://news.bg/int-politics/sotsialistite-v-ispaniya-gotovi-da-pregovaryat-s-protivnitsite-si.html", "text": "Испанската социалистическа партия е готова да преговаря за сделки по някои въпроси с партиите, които са техни противници, предаде \"Асошиейтед прес\", цитирайки говорителя на социалистите Исабел Села.Припомняме, Социалистическата партия , които се проведоха на 28 април, като събра 29% от гласовете. Тя обаче не получи абсолютно мнозинство в долната парламентарна камара, поради което няма да може да сформира правителство сама.След като спечелиха 123 от общо 350-те места в парламента, социалистите се нуждаят от подкрепата на по-малките конкурентни партии, за да достигнат парламентарно мнозинство от 176 места и да приемат законодателство.", "date": "2019.05.01", "title": "Социалистите в Испания готови да преговарят с противниците си"}
{"url": "https://news.bg/int-politics/ukrayna-izbrala-zelenski-zashtoto-bila-umorena-ot-poroshenko.html", "text": "Руският посланик в САЩ Анатолий Антонов изрази надежда, че победителят в президентските избори в Украйна Володимир Зеленски \"ще направи правилните стъпки в необходимата посока\", предаде \"Спутник\".\"Трябва да започнат да се правят конкретни неща, страната да се поведе по правилния път на развитие, така че Украйна да стане силна държава; бих искал да вярвам, че ще бъдат направени конкретни стъпки в необходимата посока\", коментира той.Антонов посочи, че все още е рано да се поставя оценка на действията на Зеленски.Засега няма да е коректно да казвам нещо, трябва да се изчака, за да се види какви ще са първите стъпки, заяви той.Антонов добави, че е съгласен с позицията на редица западни издания, че резултатите от изборите в Украйна са показали несъгласието с политиката на настоящия президент Петро Порошенко. Всички са толкова уморени от него, бе категоричен руският дипломат.Смятам, че мнозина са гласували за г-н Зеленски, защото са уморени и им е писнало от тази война, обобщи той.Припомняме, след балотажа на 21 април стана ясно, че от гласовете, докато Порошенко събра едва 24,25% подкрепа от гласоподавателите.От април 2014 г. Киев провежда операция срещу милиционерите в Донбас, където  в отговор на смяната на централното правителство през февруари същата година., подписани през септември 2014 г. и февруари 2015 г., положиха основите за политическото решение на конфликта, но все още не са постигнали прекратяване на насилието. По данни на ООН до момента конфликтът е погубил 13 000 души.", "date": "2019.05.01", "title": "Украйна избрала Зеленски, защото била уморена от Порошенко"}
{"url": "https://news.bg/weather/do-33-gradusa-prez-may-2.html", "text": "През месец май се очакват температури до 33 градуса. Това прогнозират от Националния център по метеорология и хидрология (НИМХ) за БНТ.Като цяло май се очертава нормален според НИМХ. Средната месечна температура ще бъде около нормата, която в по-голямата част от страната е между 16 и 19 градуса, по Черноморието и по високите полета - около 15-16 градуса, във високите части на планините над 2 000 метра - от 2 до 5 градуса, а в подножията - около 13 градуса.Най-ниските температури през месеца ще са предимно между 5 и 10 градуса, по-ниски в края на първото десетдневие, особено в котловините и по високите полета на Западна България. Най-високите температури през май ще бъдат между 28 и 33 градуса.Месечната сума на валежите ще бъде около и над нормата в западната половина от страната и около нормата в източната. Месечна норма на валежите е между 50 и 70 mm, по Черноморието и долината на р. Струма - между 30 и 50 mm, в планинските и припланински райони - от 70 до 140 mm, обясняват метеоролозите.Първите 10 дни от май ще бъдат относително по-хладни от обичайните. Облачността ще е по-често значителна и на места ще има краткотрайни валежи и гръмотевици. Към 3-4-ти се очаква затопляне, ще има и повече слънчеви часове. Купеста облачност ще се развива, главно над планинските райони, но само на отделни места ще превали и прегърми, прогнозират метеоролозите.През следващите дни до края на периода температурите ще се понижават. Облачността ще е често значителна и на много места ще има валежи и гръмотевични бури. В края на десетдневието, при изясняване и стихване на вятъра. По високите полета и в котловините ще се създадат и условия за слани.В началото на второто десетдневие се очаква подобрение на времето и бавно повишение на температурите. В средата и в края на десетдневието отново ще е неустойчиво с развитие на купесто-дъждовна облачност и краткотрайни валежи, гръмотевични бури и градушки. Температурите ще бъдат близки до обичайните.През третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури след обяд и преди полунощ.", "date": "2019.05.01", "title": "До 33 градуса през май"}
{"url": "https://news.bg/int-politics/ek-predupredi-polsha-che-es-ne-e-doyna-krava.html", "text": "Полша трябва да спре да третира Европейския съюз като машина за печелене на пари и в бъдеще да има по-съществен финансов принос, заяви зам.-председателят на Европейската комисия Юрки Катайнен, цитиран от \"Ройтерс\".\"ЕС не е просто машина за пари или крава, която можете да доите. Очакваме по-значителен принос от страна на Полша за бъдещето на Европа\", коментира той пред журналисти във Варшава.Днес Полша е домакин на среща на лидерите на страни от Централна и Източна Европа, които са се присъединили към Европейския съюз през последните 15 години. По покана на полския министър-председател Матеуш Моравецки българският премиер Бойко Борисов също присъства на честването на 15-годишнината от присъединяването на Полша към ЕС.", "date": "2019.05.01", "title": "ЕК предупреди Полша, че ЕС не е \"дойна крава\""}
