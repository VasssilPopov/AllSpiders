{"url": "https://news.bg/bulgaria/karakachanov-rusiya-shte-remontira-iztrebitelite-ni.html", "text": "Договорът с руската страна за ремонт на българските изтребители МиГ-29 не е поставен под въпрос, заяви министърът на отбраната Красимир Каракачанов. Той каза това по повод факта, че от миналата есен руската корпорация \"МиГ\" е в американски списък за забрана на търговията с руски оръжейни корпорации, съобщи БНР.Каракачанов обясни, че въпросните санкции засягат купуването на нова техника, но не и договори с руски фирми за поддръжка и ремонт:\"И логиката е правилна, защото си представете - не само в България, но и в други страни от бившия Източен блок до голяма степен са зависими от въоръжението, което имат, които са съветски образци. Ако ние нямаме възможност да го поддържаме това въоръжение, в края на краищата може би една трета от НАТО в Източна Европа трябва да бъде задраскано.\"Преди седмица министър Каракачанов подписа споразумението с руската корпорация \"МиГ\" за поддръжката на старите съветски изтребители срещу 82 милиона лева. От Министерството на отбраната подчертаха, че това споразумение не отменя процедурата за придобиване на нов тип боен самолет.", "date": "2018.03.30", "title": "Каракачанов: Русия ще ремонтира изтребителите ни"}
{"url": "https://news.bg/world/opravdaha-saprugata-na-streletsa-ot-gey-kluba-v-orlando.html", "text": "Съпругата на нападателя, който уби 49 души в нощен клуб за гейове в американския град Орландо, Флорида, е оправдана по обвинения, че е излъгала ФБР и е помогнала на съпруга си да извърши атаката през 2016 г., информира АП.Нур Салман е оправдана по обвинения във възпрепятстване на разследването и предоставяне на материална поддръжка на терористична организация.Нападението в нощния клуб Pulse беше извършено от съпруга й Омар Матин.Според прокуратурата Салман е знаела за оръжията на Матин, че е имал афинитет към видеа с ислямистко съдържание и намеренията му да извърши нападение, но не го е спряла.Адвокатите на защитата описаха клиента си като обикновен човек с нисък коефициент на интелигентност, който е бил малтретиран от Матин. Също така тя не е знаела за плановете му, тъй като той криел по-голямата част от живота си.", "date": "2018.03.30", "title": "Оправдаха съпругата на стрелеца от гей клуба в Орландо"}
{"url": "https://news.bg/crime/iskat-postoyanen-arest-za-korumpiranite-danachni.html", "text": "Прокуратурата иска постоянен арест за 10 от 11 данъчни, задържани по подозрение в схема за рекет над търговци. За шеф на групата държавното обвинение сочи Владимир Василев, началник звено \"Оперативен контрол\", който получавал отчисление от всеки подкуп, взет от подчинените му, съобщава НоваТВ.Специализирана прокуратура - СП внася в Специализирания наказателен съд - СНС искане за мярка за неотклонение \"задържане под стража\" спрямо Михаил Иванов Бояджийски, Койка Делчева Божилова, Любомир Спасов Димитров, Христо Димитров Аршинков, Владимир Тониев Василев, Людмила Ангелова Ангелова, Емил Боянов Дойчинов, Ивайло Първанов Петров, Иван Георгиев Иванов, Людмила Георгиева Сотирова и Диляна Сашова Паноткова, а за Владимир Николов Денчев - \"домашен арест\", с повдигнати обвинения за участие в организирана престъпна група, чиято функция е свързана с вземане на подкуп.Най-голямата сума, с която данъчните рекетират търговците, за да не пишат акт, е 10 000 лева.Според прокуратурата групата действа от октомври 2017 година, а всичките й членове имат трайни престъпни наклонности, има опасност да извършат престъпление, а и се касае се за трайни корупционни практики, нанесли щети на държавния бюджет.", "date": "2018.03.30", "title": "Искат постоянен арест за корумпираните данъчни "}
{"url": "https://news.bg/int-politics/ostavat-nerazresheni-vaprosi-v-spora-za-imeto-na-makedoniya.html", "text": "Остават неразрешени въпроси в преговорите между Атина и Скопие за разрешаване на дългогодишния спор за името на Македония, като преговорите ще продължат. Това обяви посредникът на ООН Матю Нимиц, цитиран от \"Ройтерс\".Нимиц е говорил във Виена след разговори с външните министри на Македония и Гърция.\"Серия от срещи ще се проведат и в бъдеще... това, което мога да кажа, е, че има трудни неразрешени въпроси, на които трябва да бъде намерено решение, но по мое мнение има голямо подобрение по различни теми\", изтъкна Нимиц.\"Работим конструктивно, проведохме конструктивни срещи и това ни позволява да бъдем оптимисти за бъдещето\", увери посредникът на ООН.", "date": "2018.03.30", "title": " Остават неразрешени въпроси в спора за името на Македония"}
{"url": "https://news.bg/crime/poveche-politsiya-iskat-kmetovete-ot-mvr.html", "text": "Повече полиция. Това са поискали по време на среща с ръководството на МВР кметове на населени места и областни управители. По време на пресконференция министърът на вътрешните работи Валентин Радев представи резултатите от проведените срещи в цялата страна и областните центрове - Плевен, Ловеч, Благоевград, Бургас, Варна, Шумен.Основните теми, които са били засегнати са проблемите, свързани с битовата престъпност в малките населени места. Общата оценка на кметовете и кметските наместници, присъствали на срещите за работата на полицията е от добра нагоре, посочи Валентин Радев.По време на срещите с местните власти е била обсъдена и темата с механизма на МОН за връщане на децата в училище, в който са ангажирани и служителите на МВР. Освен това е имало предложения детските надбавки да не се дават на родителите, които не пускат децата си на училище. По отношение на пътната безопасност пък е имало предложение част от парите, събирани от глобите по пътищата- да остават на разположение на общините за закупуване за камери за видеонаблюдение.Стана ясно още, че кметовете на населени места по механизъм за действие на МВР са задължени да попълват информационна карта за броя на сигналите, на които МВР е реагирало. Целта е да се провери дали наистина има толкова сигнали. Заместник-главния секретар Георги Арабаджиев заяви, че има план на МВР и създаден механизъм в четири стъпки - мобилни екипи за реакция, екип за контрол от служители на съответното областно ниво, етап на определяне на горещи точки на напрежение, където има в пъти повече противообществени прояви и за които е необходимо да бъдат насочени служители на жандармерията. При отчитане на недобри резултати щяло да се провежда изслушване на директорите от главния секретар.Арабаджиев заяви, че има завишена регистрирана престъпност с 2 ,2% повече спрямо предходния месец по отношение на разпространението на наркотични вещества. Това е негативното, това е притеснителното от тези срещи с обществеността, коментира още той.Друго притеснително е по отношение на престъпността извършвана от и спрямо деца. Противодействието на тази престъпност обвързваме с механизма, в който участваме с Министерство на образованието, коментира още зам. главния секретар. Така по време на срещите станало ясно, че наркотиците вече са проблем на малките населени места. Такъв бил примерът с Гърмен. Друг голям проблем е незаконния дърводобив. Министър Радев коментира още, че по отношение на курортните селища месец април е месецът, в който професионалното ръководство прави преглед и отпуска съответните бройки, така както е било направено за зимните курорти.", "date": "2018.03.30", "title": "Повече полиция искат кметовете от МВР"}
{"url": "https://news.bg/regions/asfaltirat-obhodniya-pat-za-zatvoreniya-uchastak-smolyan-madan.html", "text": "Вече се полага асфалт на уширението на пътя през село Влахово.Той ще се използва като част от обходния път на затворения заради срутване на скална маса участък от път II-86 Смолян - Мадан.Преди да започне полагането на асфалтовата настилка е уширен габаритът на общинския път през селото, за да се осигури нужната широчина на платното.Екипите работят максимално мобилизирано, за да може трасето да бъде завършено колкото се може по-бързо.", "date": "2018.03.30", "title": "Асфалтират обходния път за затворения участък Смолян-Мадан "}
{"url": "https://news.bg/world/sasht-uspeshno-prizemiha-samolet-na-korab-s-distantsionno-upravlenie.html", "text": "Военноморските сили на САЩ са провели успешно практическо изпитание на система за дистанционно управление на самолети при осъществяване кацане на самолетоносач през март, пише списание The National Interest, цитирано от ТАСС.Според списанието ATARI позволява на офицери на самолетоносача, осъществяващи визуално управление на кацането, да поемат управлението на самолета при приближаването му до кораба и самостоятелно - без участието на пилота, да приземят машината на палубата.Системата е разработена от известно време, но с нея за първи път е осъществено практическо кацане на самолет на кораб.Пилотът Джон Марино заяви, че е останал впечатлен от способностите на офицера да приземи самолета му. Той поясни, че самолетът му е бил дистанционно приземен на самолетоносача \"Ейбрахам Линкълн\".Военноморските сили смятат, че ATARI може да бъде използвана в качеството на допълнителен механизъм при непредвидими ситуация. Но командването също се надява системата да помогне при използването на безпилотни самолети, които се предвижда да се превърнат във важна част от въоръжаването на самолетоносачите.", "date": "2018.03.30", "title": "САЩ успешно приземиха самолет на кораб с дистанционно управление"}
{"url": "https://news.bg/crime/marinov-hvali-rabotata-na-gdbop.html", "text": " ГДБОП набира инерция и се развива в положителна посока. Главният секретар на МВР главен комисар Младен Маринов подчертава, че сред приоритетите, които трябва да останат през 2018 година са корупцията и прането на пари, в тясно взаимодействие със Специализираната прокуратура, за да се отговори на очакванията на обществото.Главен комисар Младенов отбеляза и важната роля на отдел \"Киберпрестъпност\" в контекста на непрекъснатото развитие на технологиите.  ГДБОП е една от най-сериозните дирекции в МВР, която работи добре, бързо, организирано, коментира административният ръководител на Специализираната прокуратура Иван Гешев.През отчетната година е разкрита и документирана дейността на 109 организирани престъпни групи. В дялово отношение се запазва тенденцията от предходни години и водеща е линията \"Наркотици\" - 33%, на следващо място \"Митнически режим, парична, данъчна и осигурителна система\" - 22%; \"Контратероризъм\" - над 20%; \"Трансгранична организирана престъпност\" заема дял от 19% и \"Корупция и изпиране на пари\" - 5,5%.Отчетен е ръст с над 177% на броя на досъдебните производства, по които е работила дирекцията. Нараснал е и броят на новообразуваните производства - със 170%.Тенденция на увеличение се наблюдава и по отношение на приключените производства, които бележат ръст от 187%, а така също и в броя на повдигнатите обвинения - 860 (437 за 2016 г.), или с 97% повече.Отчетено е намаление със 17,6% в броя на проведените специализирани операции - 220 през 2017 г. срещу 267 за предходната година. Независимо от това, са постигнати високи резултати в борбата с организираната престъпност.По линия \"Наркотици\", на територията на страната от ГДБОП и съвместно с други служби в МВР и Агенция \"Митници\" са заловени около 322 кг. наркотични вещества; над 2000 броя таблетки, над 1142 кг зелена маса и 345 стръка канабис; около 100 кг и 2380 литра прекурсори. Разкрити са 6 нелегални лаборатории от домашен тип за синтезиране на амфетамин и метамфетамин и 7 закрити помещения и оранжерии за отглеждане на канабис. На чужда територия с участието на ГДБОП в 4 случая са заловени общо 44 кг хероин; над 53 кг марихуана; 26 кг кокаин и други наркотици. Пресечени са 5 трансгранични наркоканала и са задържани 23 лица.В противодействие на киберпрестъпността е иззета компютърна техника, оптични и магнитни носители с над 14 300 файла с незаконно съдържание; задържани са 2 лица за финансови измами и 23 участници в група за хакерски атаки, прекратен е достъп до сайт за онлайн разпространение на литературни произведения.Проведени са редица проверки за противодействие на корупцията и изпирането на пари. 51 са за корупционни прояви, като материалите за 30 от тях са изпратени в прокуратурата. Задържани са 90 участници в корупционни схеми и са иззети над 1 млн. лв. Извършени са проверки по 328 преписки, свързани с изпиране на пари и злоупотреби със средства на ЕС и по 63 случая за финансови измами е сезирана прокуратурата. Установени са щети за над 23 млн. лв., над 16,2 млн. евро и над 15,7 млн. щ.д.Конкретни дейности и инициативи са предприети от ГДБОП и за противодействие на престъпленията срещу данъчното и митническо законодателство. От проведените 19 операции по контрабанда са иззети 9,9 млн. къса цигари, над 3,7 т тютюн, над 12 хил. литра високоалкохолни напитки и вино, 1,5 т дизелово гориво. От извършени ДДС измами са установени щети за близо 37,4 млн. лв. и малко над 363 хил. евро. Иззети са 2189 фалшиви евро банкноти на обща стойност по номинал над 121 хил. евро, разкрита е печатница за производство на фалшива валута и са неутрализирани 2 канала за трафик на фалшиви пари.На територията на други европейски страни (Испания, Гърция, Румъния и Чехия) са иззети над 950 МБ цигари, 4,5 млн. къса цигари, 39 т. тютюн, разкрити са 2 нелегални фабрики за производство на цигари и са пресечени 4 контрабандни канала.Ефективност в борбата с контрабандата доказва и Междуведомствения координационен център. В сравнение с година по-рано, през 2017 г. е отчетен ръст със 17% на наложените обезпечения на рискови търговски дружества, на стойност над 13 млн. лв. В полза на държавата е изоставена стока за около 78 хил. лв. От съвместни операции с други контролни органи, представени в Центъра (НАП, АМ, АБХ) и структури на МВР, са иззети над 12 хил. артикула, носещи логото на защитени търговски марки, използвани без разрешение от правопритежателя.Предотвратен е контрабанден внос на 90 т стоки с висок фискален риск и 19 000 къса цигари без акцизен бандерол. Над 44 тона негодно за консумация месо е унищожено и не е допуснато за разпространение на пазара. Под координацията на Междуведомствения център са проведени 28 широкомащабни операции за ограничаване и пресичане на злоупотребите с енергийни продукти и горива. Изтеглени са на д 79 хил. литра некачествени енергийни продукти и горива и над 2500 кг отработени масла. Проведени са и други 15 тематични операции и над 1100 проверки на складове, търговски обекти и офиси.Ценен принос в борбата с трансграничната организираната престъпност има взаимодействието с чуждите партньорски служби. Широко използван модел е създаването на съвместни екипи за разследване. През 2017 г. дирекцията е участвала в 11 екипни разследвания (6 за трафик на хора; 2 по линия \"фалшификации\" и по 1 за хакерски атаки, контрабанда на цигари и по линия \"контратероризъм\").Очертани са новите приоритети за работа на ГДБОП през 2018 г., като фокусът на усилията ще бъде насочен за противодействие на престъпленията в областта на данъчно-осигурителното и митническо законодателство, корупция и изпиране на пари, злоупотребите със средства на държавния бюджет и фондовете на ЕС, трафика на хора, ценности и наркотици, противодействие на киберпрестъпността, заплахите от тероризъм и незаконна миграция.", "date": "2018.03.30", "title": "Маринов хвали работата на ГДБОП"}
{"url": "https://news.bg/world/kandidatite-za-us-viza-tryabva-da-razkrivat-informatsiya-ot-sotsialnite-mrezhi.html", "text": "Пътуващите до САЩ ще трябва да разкриват информация от профилите си в социалните мрежи, предишни телефонни номера и имейл адреси, информира АФП.Мерките могат да засегнат 10 милиона души на година.Според публикувания днес план на Държавния департамент на кандидатстващите за виза ще им бъде представян списък със социални платформи. Те ще трябва да разкриват кои социални мрежи използват и информация от профилите си за последните пет години. Също така ще трябва да разкрият телефонните номера, имейлите и кои държави са посещавали през последните 5 г.Мерките ще се прилагат за имигрантска виза (DS-260) и неимигрантска виза (DS-160).За миналата фискална година 559 536 души са подали документи за имигрантска виза, а 9 681 913 за неимигрантски визи.Заинтересованите групи и организации имат 60 дни да коментират промените, които се очаква да бъдат одобрени на 29 май.", "date": "2018.03.30", "title": "Кандидатите за US виза трябва да разкриват информация от социалните мрежи"}
{"url": "https://news.bg/politics/zam-vanshniya-ministar-shterk-obsadi-skripal-s-poslanik-makarov.html", "text": "Заместник-министърът на външните работи Юрий Щерк се срещна днес с посланика на Руската Федерация у нас Анатолий Макаров. Тема на разговора е българската позиция в светлината на взетите тази седмица решения в контекста на нападението в Солсбъри на територията на Обединеното кралство и проведеното днес извънредно заседание на Съвета по сигурността към Министерския съвет на Република България.\"Трябва да подчертая, че България, като член на ЕС и НАТО, е част от взимането на решения в рамките на двата съюза, още повече и като Председател на Съвета на ЕС. В тази връзка, решенията на ЕС, взети на Съвета на 22 и 23 март в Брюксел, а и на НАТО на 27 март, представят и българската позиция. Всички действия, предприети от двата съюза, са резултат от консенсусно решение на държавите членки и израз на суверенното решение и действия на българското правителство, предадени от нашите представители в ЕС и НАТО. Позицията ни е и израз на солидарност към нашите съюзници\", заяви Юрий Щерк.Той подчерта, че използването на химическо оръжие на територията на Великобритания е недопустимо и е грубо нарушение на действащото международно право, независимо от мотивите, които стоят зад него. \"България е сериозно обезпокоена от съобщенията за възможна връзка на лица и организации от Руската федерация с използването му на територията на европейска държава. Очакваме резултатите от разследването на обстоятелствата и фактите около нападението в Солсбъри\", допълни още българският дипломат.Заместник-министър Щерк уточни, че във връзка с развитието на ситуацията българското правителство извика на консултации посланика на България в Руската федерация Бойко Коцев, който взе участие и в Съвета по сигурността по-рано днес, като изложи факти и обстоятелства, свързани с руската позиция по въпроса.\"На този етап и в светлината на това, което ни е известно, българското правителство смята, че действията на страната ни са достатъчни. В светлината на по-нататъшното изясняване на случая България ще преценява целесъобразността от предприемане на допълнителни действия\", допълни още Юрий Щерк.\"При атаката в Солсбъри са пострадали руски граждани, но и граждани на Обединеното кралство, тоест граждани на ЕС. Това буди безпокойство и ние искаме да сме сигурни, че това няма да се случи в друга европейска страна. Решението на българското правителство да извика посланик Коцев на консултации е израз на загриженост от наша страна. Трябва да вървим заедно към разрешаване на този въпрос и установяване на извършителите, както и поставянето им под отговорност съобразно закона. Разчитаме, че руската страна ще спомогне за установяването на виновниците\", каза в заключение заместник-министърът.Той изрази съпричастността на страната ни и във връзка с трагичните събития в Кемерово, отнели живота на повече от 60 души, сред които и много деца.От своя страна руският посланик запозна българския заместник-външен министър с вижданията на своята страна по случая.", "date": "2018.03.30", "title": "Зам. външния министър Щерк обсъди \"Скрипал\" с посланик Макаров"}
{"url": "https://news.bg/politics/makarov-blagodari-za-preteglenata-i-konstruktivna-balgarska-pozitsiya.html", "text": "Посолство на Руската федерация в Република България разпространи прессъобщение за срещата на посланика на Русия в България Анатолий Макаров и заместник-министъра на външните работи на България Юрий Щерк.Съобщават, че са обсъдени \"така нареченото \"дело на Скрипалите\" и възникналата около него международно-политическа ситуация\".Анатолий Макаров благодари \"на ръководството на България за неговата добре претеглена и конструктивна позиция по тази сложна тема в днешната външнополитическа обстановка, която далеч не е лесна\".Посланикът на Русия в България \"изразява загриженост от безпрецедентния натиск, който Великобритания и САЩ оказват върху страните-членки на ЕС и НАТО\".Анатолий Макаров подчертава, че \"Русия продължава да настоява за съвместно разследване на инцидента в Солсбъри при пълно спазване на нормите на международното право с участие на експерти на Организацията за забрана на химическите оръжия\".", "date": "2018.03.30", "title": "Макаров благодари за претеглената и конструктивна българска позиция "}
{"url": "https://news.bg/bulgaria/dva-otdelni-pozhara-e-imalo-v-bloka-v-studentski-grad.html", "text": "Два отделни пожара са възникнали в блок 25 в \"Студентски град\". Това е довело до по-големи материални поражения и затруднения при гасенето.Информацията съобщава bTV, позовавайки се на пожарната в София.В сградата живеят повече от 100 души. Домовете на живущите са изпепелени, разрушени и наводнени.Пожарната отхвърли информация, че огнеборците са подценили ситуацията.\"\", коментира Веселин Гетов от пожарната.Хората няма да могат да влизат в сградата поне седмица.", "date": "2018.03.30", "title": "Два отделни пожара е имало в блокa в \"Студентски град\""}
{"url": "https://news.bg/world/spacex-poluchi-zelena-svetlina-za-globalna-satelitna-mrezha.html", "text": "Американската компания на Илон Мъск SpaceX е получила официално одобрение от телекомуникационния регулатор да изгради глобална широколентова връзка с нова сателитна мрежа, пише \"Гардиън\".В съобщение Федералната комисия по телекомуникации на САЩ отбелязва, че това е първото одобрение на американски лиценз за сателитна мрежа, която ще предоставя широколентова връзка, използвайки ново поколение сателитни технологии в ниска околоземна орбита.От комисията допълват, че предложената от компанията система ще използва 4 425 сателита.В сряда Федералната администрация по авиация обяви, че SpaceX планира да изстреля ракета Falcon 9 с комуникационен сателит на 2 април.През 2015 г. Мъск обяви, че планира да стартира интернет бизнес със сателити, който ще помогне за финансиране на бъдещ град на Марс.Компанията иска да създаде \"глобална комуникационна система\", която Мъск сравни с \"изграждане на интернет в космоса\". По думите му интернетът ще бъде по-бърз от традиционната връзка.", "date": "2018.03.30", "title": "SpaceX получи зелена светлина за глобална сателитна мрежа"}
{"url": "https://news.bg/world/kipar-razreshi-abortite.html", "text": "С 33 гласа \"за\", осем \"против\" и петима \"въздържали се\" парламентът в Кипър облекчи процедурата за аборт, съобщават местни медии.Досега абортите на Острова на Афродита бяха законни само при определени обстоятелства. Двама лекари трябваше да потвърдят, че бременността представлява риск за физическото или психологическото здраве на жената.Промените в Наказателния кодекс обаче позволяват жената да направи аборт до 12 седмица без това да бъде оправдано с опасност за здравето й.Все пак тя трябва да бъде консултирана от лекар. Срокът се продължава до 19 седмици в случай на изнасилване или кръвосмешение.Православна църква в Кипър винаги се е противопоставяла на декриминализирането на аборта.", "date": "2018.03.30", "title": "Кипър разреши абортите"}
{"url": "https://news.bg/bulgaria/gorya-barziya-vlak-na-gara-konyovo.html", "text": "Няма пострадали пътници след възникналото запалване в един от вагоните на бърз влак от София за Бургас, съобщават от пресцентъра на БДЖ.Оттам уточняват, че около 20:00 ч. е възникнало запалване в третия вагон на бързия влак № 8613 от София за Бургас. Огънят е забелязан от превозните служители при влизането на композицията в гара Коньово. Служителите са реагирали своевременно като веднага са евакуирали хората от влака.Няма пострадали пътници и служители на БДЖ. Екипи на Главна дирекция \"Пожарна безопасност и защита на населението\" са на място и в момента обливат засегнатите последни два вагона от състава на влака.До този момент няма данни за причините, предизвикали запалването в третия вагон.В пътническата композиция са пътували около 80 човека, за които ще бъде осигурен превоз с автобуси.", "date": "2018.03.30", "title": "Горя бързия влак на гара Коньово"}
{"url": "https://news.bg/curious/terminatora-az-se-varnah.html", "text": "С култовата реплика \"Аз се върнах\" Арнолд Шварценегер се е събудил след операцията на сърцето си.Известният екшън актьор Арнолд Шварценегер е преживял спешна операция, съобщава АП.Това се е наложило, заради настъпили усложнения на операционната маса.Лекари посочват, че Състоянието на Шварценегер е стабилно. Това е втората му сърдечна операция. През 1997 г. му смениха клапата на аортата клапа.Последната публична проява на Терманатора е била в сряда, ден преди операцията. Папараци са го забелязали да напуска хотел в Бевъри хилс след обяд с неговия син Патрик.Той е постъпил в болница за рутинна смяна на сърдечна операция. Усложнения са принудили лекарския екип \"да отворят гръдния му кош\", за да оперират сърцето му.На тази процедура се подлагат пациенти, които показват тежки симптоми на аортна стеноза. Тежките симптоми предполагат, че човек е заплашен от голям риск, ако не бъде опериран скоро.Терминатора е носител седем пъти на титлата \"Мистър Олимпия\".", "date": "2018.03.30", "title": "Терминатора: Аз се върнах"}
{"url": "https://news.bg/crime/mvr-kade-sa-bratya-galevi-shte-stane-yasno-kato-gi-hvanem.html", "text": "За братя Галеви от всички издирвани лица можем да кажем къде се намират в момента, в който ги задържим. Това коментира по време на брифинг Георги Арабаджиев, заместник-главен секретар на МВР.Арабаджиев заяви, че се работи активно. \"Работим активно, както по тези лица, така и към други\". На въпрос МВР има ли информацията къде се намират Братя Галеви, Арабаджиев заяви: ние нямаме физическата възможност, когато те се намират на територията на друга страна - да ги задържим.Министърът на вътрешните работи Валентин Радев заяви, че всичко се качва на сайта и рано или късно тези, които ги издирваме - трябва да знаят, че ще ги хванем.На последващи въпроси, Арабаджиев заяви: Какъвто и отговор да ви дам, той ще съдържа много условности. Не мога да си го позволя, защото не сме ги задържали.На въпрос какво се случва с Чикагото, дали е в Германия, задържан ли е? Арабаджиев заяви, че европейската заповед за арест трябва да бъде разгледана от германски съд. Това е процедура.С прокуратурата работим много добре, коментира от своя страна вътрешния министър.Припомняме,  по-рано стана ясно, че МВР имат информация за евентуалното местонахождение на . Това разкри началникът на сектор \"Издирване\" в националната полиция Ивайло Димитров. \"Те са извън пределите на страната. Разполагаме с информация къде се намират може би. Всичко това е въпрос на проверки и на комуникация с партньорски служби. Когато стигнем до тях, те се задържат и свалят от издирване. Имаме информация, която се проверява. Не мога да кажа откога е тази информация, защото рискувам да разкрия информатора\", посочи тогава Димитров.Припомняме, един от издирваните от МВР - . Оказа се, че друг издирван е в затвора.Припомняме и че поводът за действията на МВР за установяването на издирваните лица, за които има осъдителни присъди, започнаха след  който извърши . Оказа се, че Ангелов се укрива от правосъдието 9 години.", "date": "2018.03.30", "title": "МВР: Къде са Братя Галеви ще стане ясно като ги хванем"}
{"url": "https://news.bg/entertainment/spacex-s-eksperimentalen-opit-sled-izstrelvane-na-raketa-s-10-satelita.html", "text": "Американската космическа компания SpaceX изстреля ракета Falcon 9 с още 10 телекомуникационни сателита следващо поколение Iridium, съобщават медии.Ракетата беше изстреляна от военновъздушната база \"Ванденберг\" в американския щат Калифорния.До момента компанията е изпратила 50 сателита в орбита от общо 75.Компанията Iridium's NEXT е сред първопроходците на спътниковите телефонни връзки. Тя е поръчала 81 спътника на европейската корпорация Thales Alenia, с които да замени предишното поколение апарати - през 2017 г. те станаха на 19 години.Частната космическа компания за втори път използва първата степен на ракетата. Този път \"меко\" кацане на първата степен не е планирано, но SpaceX ще се опита да \"улови\" част от обтекател, което до момента не е правено.Илон Мъск написа в \"Туитър\", че корабът, наречен Mr. Steven, ще се опита да хване обтекателя с гигантска мрежа.Обтекателят е на върха на ракетата и действа като щит на сателитите при изстрелването. Щом ракетата напусне планетата, обтекателят се разделя на две и пада в океана, който се е превърнал в гробище. Обтекателят струва 6 милиона долара.SpaceX ще се опита да хване едната част.Няколко часа по-късно Мъск написа в \"Туитър\", че обтекателят е паднал във водата с висока скорост. Той не разкри дали експериментът се е провалил.", "date": "2018.03.30", "title": "SpaceX с експериментален опит след изстрелване на ракета с 10 сателита"}
{"url": "https://news.bg/crime/zhiva-sila-pazi-padnalata-ograda-na-balgaro-turskata-granitsa.html", "text": "Жива сила пази падналата ограда на българо-турската граница. Това заяви министърът на вътрешните работи Валентин Радев по време на пресконференция в МВР.Министър Радев бе категоричен, че там, където има насищане с жива сила, охраната е подсилена и границата се пази още по-добре. По думите му падналата ограда на българо-турската граница е около 100-200 метра.\"Точно там веднага става много по-добро пазенето, защото отива жива сила\", коментира Радев. Той информира още, че днес на Съвета по сигурността към Министерски съвет, е информирал министъра на отбраната, че се освобождава част от армията, другата все още е необходима.\"Няма такова място, което да е толкова добре пазено от границата, освен там, където е паднала оградата\", обясни той.", "date": "2018.03.30", "title": "Жива сила пази падналата ограда на българо-турската граница"}
{"url": "https://news.bg/int-politics/zaev-otgovori-na-rusiya-iskame-v-nato-zaradi-mira-ne-iskame-kavgi-s-moskva.html", "text": "Искаме да станем членове на НАТО не защото искаме да нападаме някого, а за да се грижим за мира заедно с останалите страни членки на НАТО, с които споделяме общи ценности като върховенство на закона и свобода на словото.Това обяви премиерът на Македония Зоран Заев, отговаряйки на изказване на руския посланик в Скопие Олге Шчербак, в което той предупреждава, че за Русия Македония ще бъде мишена, защото в доктрината на НАТО Русия е противник на западния военен алианс, съобщават македонските медии.\"Запазваме дълбокото си желание да развиваме отношенията си с Русия. Мнозинството от населението ни са православни християни, както и в Русия, не искаме кавги, затова искам да изпратя само положителни думи и думи на приятелство до Москва\", подчерта Заев.", "date": "2018.03.30", "title": "Заев отговори на Русия: Искаме в НАТО заради мира, не искаме кавги с Москва"}
{"url": "https://news.bg/world/rusiya-goni-frenski-diplomati.html", "text": "Русия обяви, че ще изгони четирима френски дипломати. Стъпката на Кремъл е в отговор на решението на Париж да изгони четирима руски дипломати, уточнява в. \"Монд\".Франция и Русия са в обтегнати отношения заради случая Скрипал.По-рано днес бе съобщено, че Русия ще експулсира редица дипломати от европейски страни и Канада в отговор на аналогични мерки срещу нея, предприети заради нападението с нервнопаралитично вещество в Солсбъри срещу бившия руски разузнавач Сергей Скрипал, и дъщеря му Юлия.Русия предприе реципрочни мерки спрямо страните, които изгониха руски дипломати в знак на солидарност с Великобритания по случая с отравянето на бившия разузнавач Сергей Скрипал и дъщеря му Юлия в британския град Солсбъри. На 59 дипломати от 23 държави е наредено да напуснат страната.Германия съобщи днес, че на 4-ма нейни дипломати е наредено да напуснат Русия, Полша потвърди, че Москва гони същия броя нейни дипломати.Чехия и Литва трябва да приберат по трима дипломати от Русия, Испания, Италия и Холандия - по двама.За персона нон грата са обявени по един дипломат от Естония, Латвия, Литва, Финландия, Швеция и Хърватия.Четири държави обаче правят изключение - Белгия, Унгария, Грузия и Черна гора. С оглед на това, че те последни са се присъединили към останалите държави, Русия си запазва правото на ответни мерки, гласи официалната позиция на руското външно министерство.Спрямо всички други страни, отговорът на Москва е напълно реципрочен, както обеща министър Сергей Лавров.Ръководителите на дипломатическите им мисии бяха извикани във външното ведомство, където им бяха връчени протестни ноти и бяха запознати с отговора на руската страна.Русия изисква от Великобритания да изравни сумарния брой на дипломатите си и административните си служители в Русия с броя на руснаците, които работят в дипломатическите представителства на острова. За целта на Лондон е даден срок от месец.Москва обяви в четвъртък, че гони 60 американски дипломати - точно толкова, колкото руски бяха изгонени от САЩ.", "date": "2018.03.30", "title": "Русия гони френски дипломати"}
{"url": "https://news.bg/world/tramp-poiskal-da-ne-se-govori-publichno-za-amerikanskite-orazhiya-v-ukrayna.html", "text": "Президентът на САЩ Доналд Тръмп е поискал от съветниците си да не говорят публично за решение от миналата година за доставяне на оръжия на Украйна в борбата й срещу проруските сепаратисти.Американската медия NBC News информира, че държавният глава е поискал от съветниците си да омаловажат решението за въоръжаване на Украйна, защото се безпокои, че това ще разклати отношенията с руския лидер Владимир Путин.Той не иска темата да бъде повдигана. Не иска да се говори за това, каза източник от Белия дом.Тръмп е следен под лупа заради очевидното си нежелание да критикува публично Москва и Путин. Но източници заявиха пред медията, че частно Тръмп е заел по-твърда позиция срещу Русия.В телефонен разговор с руския лидер през миналата седмица президентът на САЩ е предупредил Путин, че ако започне въоръжена надпревара, Вашингтон ще излезе победител.Но днес говорителят на Кремъл Дмитрий Песков отрече информацията и каза, че по време на разговора не е произнасяна такава фраза.Той каза още, че позицията на Москва за доставяните американски оръжия в Украйна е добре известна. Според говорителя възможно е решението да доведе до негативни последствия.", "date": "2018.03.30", "title": "Тръмп поискал да не се говори публично за американските оръжия в Украйна"}
{"url": "https://news.bg/finance/rastat-tsenite-na-proizvodstvoto-v-promishlenostta.html", "text": "Общият индекс на цените на производител нараства с 2.4% през месец февруари 2018 година спрямо същия месец на миналата 2017 година. Това сочат данни на Националния статистически институт (НСИ) относно индексите на цените на производител в промишлеността през месец февруари 2018 година.През февруари 2018 година се отчита увеличение на цените при производството и разпределението на електрическа и топлоенергия и газ - с 11.7%, както и в добивната промишленост - с 0.1%. Намаление се регистрира в преработващата промишленост, но само с 0.1%.В преработващата промишленост по-съществен спад на цените се наблюдава при производството на тютюневи изделия - със 7%. При производството на превозни средства, без автомобили спадът е с 2.5%. Покачване е регистрирано при производството на дървен материал и изделия от него, без мебели - с 6.1%, както и при производството на хартия, картон и изделия от хартия и картон - с 5.8%.Данните за цените на производството в промишлеността през месец февруари 2018 година спрямо предходния месец януари показват, че общият индекс на цените на производител намалява с 0.6%. По-ниски цени са регистрирани в преработващата промишленост - с 0.8%, при производството и разпределението на електрическа и топлоенергия и газ - с 0.1%, а в добивната промишленост е отчетено повишаване, което отново е минимално - с 0.1%.Спрямо януари 2018 година за февруари се наблюдава по-съществен спад на цените в преработващата промишленост при производството на основни метали - с 1.5%, и при производството на тютюневи изделия - с 1.4%. За същия период ръст се регистрира при обработката на кожи и производството на изделия от обработени кожи без косъм - с 1.2%, както и при производството на хартия, картон и изделия от хартия и картон и производството на изделия от други неметални минерални суровини - по 0.5%.През февруари 2018 г. спрямо същия месец на 2017 г. индексът на цените на производител на вътрешния пазар нараства с 4.4%. Увеличение на цените е регистрирано при производството и разпределението на електрическа и топлоенергия и газ - с 12.1%, в добивната промишленост - с 1.5%, и в преработващата промишленост - с 0.3%.За този период по-високи цени в преработващата промишленост са отчетени при производството на дървен материал и изделия от него, без мебели - с 6%, и при производството на електрически съоръжения - с 2.7%. Намаление на цените се наблюдава при производството на тютюневи изделия - с 8.3%, и при производството на изделия от каучук и пластмаси - с 0.9%.Спрямо януари 2018 година за месец февруари се наблюдава намаление с 0.5% на индекса на цените на производител на вътрешния пазар. Спад на цените е отчетен в добивната промишленост - с 1.5%, в преработващата промишленост - с 0.7%, а при производството и разпределението на електрическа и топлоенергия и газ не е отчетена промяна.В преработващата промишленост намаление на цените спрямо предходния месец се наблюдава при производството на тютюневи изделия - с 2.3%, и при производството на основни метали - с 1.8%.Индексът на цените на производител на международния пазар през февруари 2018 г. спада с 0.5% в сравнение със същия месец на 2017 година.В преработващата промишленост цените спадат с 0.5%. По-ниски цени са отчетени при: производството на превозни средства без автомобили - с 4.3%, производството на тютюневи изделия и производството на химични продукти - по 3.8%. Покачване на цените се наблюдава при производството на хартия, картон и изделия от хартия и картон - с 12.0%, и при производството на дървен материал и изделия от него, без мебели - с 6.3%.Спрямо януари 2018 година през февруари тази година индексът на цените на производител на международния пазар спада с 0.8%.В преработващата промишленост е отчетено намаление на цените с 0.8%. По-съществен спад е отчетен при производството на основни метали - с 1.5%, производството на изделия от каучук и пластмаси - с 0.6%, и производството на лекарствени вещества и продукти - с 0.5%. Покачване се наблюдава при обработката на кожи и производството на изделия от обработени кожи без косъм - с 1.8%, при производството на тютюневи изделия и производството на изделия от други неметални минерални суровини - по 1.0%.", "date": "2018.03.30", "title": "Растат цените на производството в промишлеността"}
{"url": "https://news.bg/world/chehiya-ekstradira-ruski-haker-v-sasht.html", "text": "Чехия ще екстрадира руския гражданин Евгений Никулин в САЩ, където той е обвиняван в хакерски атаки срещу социални мрежи, включително и LinkedIn. Това съобщи пред \"Ройтерс\" източник, запознат със случая.Чешкото радио и седмичникът Respekt също съобщиха новината. Няма коментар от говорителя на правосъдното министерство.Русия също поиска да бъде екстрадиран, след като през 2016 г. Никулин беше арестуван в Прага при сътрудничество с ФБР. Никулин отрича да е извършил нещо нередно.", "date": "2018.03.30", "title": "Чехия екстрадира руски хакер в САЩ"}
{"url": "https://news.bg/crime/2017-ta-pik-na-pozharite-s-materialni-zagubi.html", "text": "През 2017 г. има пик на пожарите с материални загуби за последните пет календарни години обобщават в отчет-анализа на Пожарната за миналата година. Увеличението е в размер на 6,77 %. За отчетния период при пожари са загинали 146 граждани, а други 301 са пострадали. Това заяви директорът на Пожарната главен комисар Никола Николов при представяне годишния отчет.Пожарникарите и спасителите са реагирали на почти 50 000 сигнала за произшествия през 2017 година. Според статистиката са ликвидирани близо 35 482 пожара. Спасителите са участвали в над 14 000 спасителни операции.От името на министъра на вътрешните работи, директорът на пожарната благодари на служителите си за усилията, положени от тях през годината, в преодоляването на възникнали тежки ситуации. Вие доказахте на практика, че дълг и чест не са празни приказки. Безкористната ви помощ бива възнаградена с благодарността на гражданите, заяви главен комисар Николай Николов.През изминалата година са регистрирани нови 23 доброволни формирования в населени места с население до 20 000 души. Все още има 23 общини, в които не са изградени доброволни отряди.Служителите от \"Държавен противопожарен контрол\" са извършили близо 179 000 проверки на обекти и строежи за осигуряване на пожарната безопасност. Установени са 62 508 нарушения. Съставени са 3030 акта за установени административни нарушения, връчени са 2532 наказателни постановления и са наложени 610 принудителни административни мерки.През 2017 година в Главната дирекция са започнали нови седем проекта по различни програми, а други 25 продължават да се реализират. Общата им стойност, включително и на приключените вече проекти е в размер на 32 125 171,18 евро.", "date": "2018.03.30", "title": "2017-та - пик на пожарите с материални загуби"}
{"url": "https://news.bg/int-politics/rusiya-tvardi-v-rakka-vastanaha-sreshtu-podkrepyanite-ot-sasht-sili.html", "text": "От военното министерство на Русия обявиха, че местното население в предградията на сирийския град Ракка е започнало въстание срещу подкрепяните от САЩ сили в града.\"Командването на Сирийските демократични сили и местните власти, назначени от американците, не се справят с необходимостта от разрешаване на хуманитарните проблеми. Коренното арабско население е подложено на репресии и наказания, извършва се принудителна мобилизация. Това предизвиква остро недоволство сред местните жители\", посочи ген.-полковник Сергей Рудской.Генералът добави, че градът, обявен за столица на терористите от ДАЕШ (\"Ислямска държава\") в Сирия през 2014 г., остава в развалини почти 6 месеца след като беше освободен и терористите бяха прогонени през октомври 2017 г. от Сирийските демократични сили с подкрепата на ръководената от САЩ коалиция.Рудской посочи, че градът, в който се завърнаха близо 100 хил. от неговите граждани, е изправен пред хуманитарна катастрофа, дължаща се на сериозен недостиг на вода.По отношение на обсадения анклав Източна Гута край столицата Дамаск Рудской твърди, че положението се е променило драстично от началото на руските хуманитарни опити в района.\"В момента сме свидетели на хуманитарна операция в уникален мащаб. Само днес 26 610 цивилни напуснаха Източна Гута през хуманитарния коридор, докато общият броя на хората, напуснали Източна Гута, достигна 44 639 души\", заяви той, добавяйки, че през последните седем дни не са извършвани военни действия в анклава.", "date": "2018.03.30", "title": "Русия твърди: В Ракка въстанаха срещу подкрепяните от САЩ сили"}
{"url": "https://news.bg/crime/godina-zatvor-za-ahmed-musa-za-propovyadvane-na-antidemokratichna-ideologiya.html", "text": "Апелативният съд в Пловдив осъди Ахмед Муса на една година затвор за проповядване на антидемократична идеология, предаде БНР.Магистратите в пловдивския апелативен съд потвърдиха решението на Окръжния съд в Пазарджик, който наложи наказаните от 1 година затвор спрямо Муса.Осъденият не се яви днес в съда на делото.Останалите обвиняеми по делото също са признати за виновни. Те са с наложени административни наказания - глоби, които обаче бяха намалени. Лицата, на които беше наложено да платят глоба от 2 000 лв., ще трябва да заплатят по 1 500 лв. Тези с глоби от по 3 000 лв. ще платят по 2 000 лв. Едно лице от груапта е напълно оправдано - Юсуф Горелски.Прокуратурата поиска след произнасянето на тази присъда Ахмед Муса да бъде вкаран в ареста с мярка за неотклонение задържане под стража. Мотивът за това на прокурора Виктор Янков е, че Апелативният съд в Пловдив все пак е наложил осъдителна присъда спрямо Муса и той би трябвало да бъде вкаран зад решетките.Апелативният съд обаче отхвърли този иск на прокурора. Причината - засега Ахмед Муса има добро процесуално поведение и няма причина, която да налага той да бъде върнат в ареста. Това решение обаче категорично ще се обжалва от прокурорите пред Върховния касационен съд.Друго дело срещу Ахмед Муса за проповядването на радикален ислям все още се води в Окръжния съд в Пазарджик. По делото няма особено развитие.", "date": "2018.03.30", "title": "Година затвор за Ахмед Муса за проповядване на антидемократична идеология"}
{"url": "https://news.bg/education/valchev-2800-lv-e-srednata-zaplata-na-universitetskite-prepodavateli.html", "text": "Средната брутна заплата на университетските преподаватели е 2800 лева, заяви министърът на образованието Красимир Вълчев, съобщи \"24 часа\". В тази сума влизат и парите за прослужено време, и тези за научните звания.Вълчев уточни обаче, че разликата в заплащането на младите университетски преподаватели с по-възрастните е голяма. Младите преподаватели са ощетени, те взимат 2,3 пъти по-ниски възнаграждения от по-възрастните си колеги.В училищата, където средното възнаграждение е 1090 лева разликата на база възраст е много по-малка - 45%.Министърът изведе тези факти пред преподаватели и студенти от Тракийския университет в Стара Загора по време на своята лекция на тема \"Значение и перспективи на висшето образование като фактор за развитието на плановите райони\".Представителите на Тракийският университет бяха категорични, че асистентите и докторантите трябва да получават повече от учителите. В университета в Стара Загора разликата в заплащанията между младите и преподавателите с дълъг стаж била 1,4 пъти.Вълчев обясни, че университетите в България автономно взимат тези решения. Министерството получавало само обобщените резултати от дейността им.Той информира, че през 1990 г. държавните висши учебни заведения са обучавали студенти в 200 професионални направления, а към момента те са 300. Това нямало връзка с пазара на труда. Освен това преди 28 години едва 30% от завършващите гимназии са следвали, а сега процентът е приблизително 80%.Според мин. Вълчев това е проблем. По думите му заради екстензивното развитие на висшите училища и отдръпването на държавата трябва да се преструктурира профилно системата, за да няма такова голямо разминаване между пазара на образованието и пазара на труда.", "date": "2018.03.30", "title": "Вълчев: 2800 лв. е средната заплата на университетските преподаватели"}
{"url": "https://news.bg/world/iskat-pomosht-ot-tramp-za-vrashtaneto-na-otvlecheni-ot-kndr-yapontsi.html", "text": "Семействата на японски граждани, отвлечени от Северна Корея преди десетилетия, са поискали от премиера Шиндзо Абе да призове президента на САЩ Доналд Тръмп да помогне за разрешаване на въпроса по време на заплануваната среща с лидера на КНДР Ким Чен-ун, информира ДПА.Те са поискали Тръмп да обсъди казуса с Ким по време на разговорите, които се очаква да се проведат в края на май.Абе вероятно ще лети до Вашингтон в средата на април, за да обсъди Северна Корея с Тръмп преди срещата.\"Това наистина е голям шанс. Ако изпуснем тази възможност, това ще е ужасно\", казал пред Абе Шигео Лизука, който води група роднини на отвлечените.През 1978 г. агенти на КНДР отвлекли 22-годишната сестра на Лизука.По време на посещението си в Токио през ноември 2017 г. Тръмп се срещна с членове на семействата на отвлечените. Той обеща да работи с Абе за връщане на похитените.Според Япония 17 граждани са отвлечени от Пхенян през 70-те и 80-те г. на XX век.През 2002 г. лидерът на КНДР Ким Чен Ир призна, че севернокорейски агенти са отвлекли японски граждани и се извини. Петима от 17-те японци бяха върнати живи в Япония след повече от 20 г.", "date": "2018.03.30", "title": "Искат помощ от Тръмп за връщането на отвлечени от КНДР японци"}
{"url": "https://news.bg/int-politics/rusiya-pokaza-na-video-izpitanie-na-balistichna-raketa-sarmat.html", "text": "Министерството на отбраната на Русия публикува видео на изпитание на тежка междуконтинентална балистична ракета \"Сармат\", съобщават руските медии.На кадрите на 23-секундния клип е показано изстрелването на ракетата от космодрума \"Плесецк\".Това е второто изпитание на \"Сармат\". Първото се състоя през декември миналата година.На 1 март руският президент Владимир Путин в обръщение пред Съвета на федерацията (горната камара на руския парламент) представи нови видове руски оръжия, които според руснаците нямат аналози в света. Едно от тях беше тъкмо ракетният комплекс \"Сармат\", подводни безпилотни самолети, крилати ракети с ядрени бойни глави, авиационен ракетен комплекс \"Кинжал\", лазерни оръжия.Освен това Путин говори за създаването на хиперзвукови оръжия - система \"Авангард\", способна да лети в плътните слоеве на атмосферата с междуконтинентален обсег със скорост, превишаваща скоростта на звука с повече от 20 пъти. Според експерти появата на такива оръжия ще направи безполезна цялата американска система за противоракетна отбрана.Презентацията на Путин беше придружена с кадри на новата техника и компютърни модели на нейната работа.", "date": "2018.03.30", "title": "Русия показа на видео изпитание на балистична ракета \"Сармат\""}
{"url": "https://news.bg/society/74-godini-ot-nay-tezhkata-bombardirovka-nad-sofiya.html", "text": "На 30 март 2018 година се навършват точно 74 години от най-тежката бомбардировка над София, извършена от съюзническите сили през Втората световна война.На този ден над столицата са пуснати повече от 30 000 запалителни бомби. Плановете на съюзниците обаче са провалени заради извършената преди това евакуация. При ударите загиват 139 души. Разрушени са 3 575 сгради.София е била тежко бомбардирана в продължение на четири месеца, след като правителството на Богдан Филов обявява война на САЩ и Великобритания.На 30 март 1944 година София е нападната от 450 бомбардировача, придружени от 150 изтребителя от съюзническите сили. Бомбардировките са две - в 9.45 и в 10 часа. Тогава над София бомбардировачите пускат около 3000 фугасни и около 30 000 запалителни бомби.По случай годишнината граждани и общественици положиха цветя и венци пред паметника на загиналите и пострадалите софиянци при атаките над столицата по време на Втората световна война, съобщи БНР.", "date": "2018.03.30", "title": "74 години от най-тежката бомбардировка над София"}
{"url": "https://news.bg/world/moskva-ekspulsira-evropeyski-diplomati.html", "text": "Русия нареди експулсирането на още дипломати от западни държави в отговор на действията на Запада във връзка със случая \"Скрипал\", съобщават световни агенции.Москва привика посланиците на няколко страни членки на ЕС, за да им съобщи реципрочните мерки. Вчера Русия обяви, че гони 60 американски дипломати и затваря консулството на САЩ в Санкт Петербург.Министерството на външните работи е връчило на дипломатите протестни ноти и е обявило реципрочните мерки.Ведомството е дало един месец на Великобритания да намали дипломатите си в Русия до нивото на руските дипломати на Острова, също така е връчило протестна нота на британския посланик заради \"провокативните действия\" на Лондон. Двете страни експулсираха по 23-ма дипломати. Москва също затвори офиса на Британския съвет.Днес общо са привикани посланиците на 9 страни членки на ЕС - Великобритания, Франция, Германия, Италия, Латвия, Литва, Полша, Чехия и Словакия, информира фотограф на АФП.Други медии съобщават, че външно министерство е привикало посланиците на Великобритания, Италия, Полша, Холандия, Албания, Румъния, Украйна, Чехия, Белгия, Латвия, Литва, Македония, Хърватия, Швеция, Дания и Гърция.Според информация на РИА Новости Русия експулсира четирима полски дипломати, трима литовски, един латвийски, двама италиански, двама холандски и военното аташе на Естония Тоомас Педа. Те трябва да напуснат страната до 7 април.ТАСС съобщава, че Москва също гони един шведски и един финландски дипломат.Впоследствие ведомството съобщи, че Русия е решила да експулсира 18 дипломати от 9 държави членки на ЕС.В прессъобщение на министерството се казва, че Русия е приела решение за експулсиране на дипломати от 23 държави, включително Украйна, Германия и Франция.\"Ройтерс\" съобщава, че са експулсирани 59 дипломати. Москва си запазва правото на отговор по отношение на Белгия, Унгария, Грузия и Черна гора, които в последния момент се присъединиха към останалите държави.Берлин съобщи, че Русия е експулсирала четирима германски дипломати.Припомняме, Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Десетки държави и една организация са експулсирали повече от 150 руски дипломати: САЩ - 60 дипломати; Великобритания - 23 дипломати; Украйна - 13 дипломати; НАТО - 7 дипломати; Канада - 4 дипломати; Германия, Франция и Полша също по 4 дипломати; Молдова, Чехия и Литва - по 3 дипломати; Испания, Холандия, Дания, Италия, Албания и Австралия - по 2 дипломати; Белгия, Унгария, Грузия, Швеция, Хърватия, Румъния, Финландия, Естония, Ирландия, Норвегия, Македония, Латвия и Черна гора - по 1 дипломат.България реши да не гони руски дипломати. ", "date": "2018.03.30", "title": "Москва експулсира европейски дипломати"}
{"url": "https://news.bg/crime/obvinyaemite-za-ubiystvoto-na-biznesmena-ostavat-zad-reshetkite.html", "text": "Двамата мъже, арестувани за убийството на столичния бизнесмен Венцислав Младенов, остават ад решетките. Това реши Пловдивският окръжен съд, предаде \"\".Севдалин Боюклиев и синът Марин са обвинени, че на 21 март пребиват до смърт бизнесменът и изхвърлят трупа му в река Чия.Мотивите на съда в Пловдив са, че съществува опасност подсъдимите да се укрият, ако бъдат пуснати на свобода. Ако бъдат пуснати от ареста съдът се опасява, че е възможно да извършат и друго престъпление.Свидетел разказал на разследващите, че бащата Севдалин Боюклиев имал агресивно поведение.Служебният адвокат на Марин Боюклиев заяви, че е по-добре клиентът му да остане задържан. Така би бил предпазен от евентуални атаки от роднини на жертвата.", "date": "2018.03.30", "title": "Обвиняемите за убийството на бизнесмена остават зад решетките"}
{"url": "https://news.bg/health/ananiev-vkara-v-ns-edinniya-standart-za-finansovo-upravlenie-na-darzhavnite-bolnitsi.html", "text": "Министърът на здравеопазването Кирил Ананиев депозира в парламента единния Стандарт за финансово управление на държавните лечебни заведения - търговски дружества, съобщиха от здравното ведомство.Единният стандарт за финансово управление на държавните болници идва в изпълнение на решението на НС от 9 юни 2017 г. за въвеждането на такъв стандарт. Стандартът цели да се стабилизира финансовото състояние на болниците чрез въвеждане на единни правила за управление на финансовите и човешките ресурси, възлагането на обществени поръчки, текущо наблюдение и отчитане на дейността.Стандартът ще бъде неразделна част от договора за възлагане на управлението, с който на всеки ръководител на лечебно заведение с над 50% държавна собственост ще бъде вменено задължението да го спазва. Предвижда се и при нарушение на това правило да се прилагат санкции.Единният стандарт ще влезе в сила от месец април тази година. През второто тримесечие на 2018 г. лечебните заведения за болнична помощ вече ще трябва да отчитат и реализират дейността си съгласно стандарта.Министерството на здравеопазването препоръча прилагането на настоящия стандарт и от общинските лечебни заведения.", "date": "2018.03.30", "title": "Ананиев вкара в НС единния стандарт за финансово управление на държавните болници"}
{"url": "https://news.bg/bulgaria/v-bdzh-gotovi-za-uvolnenie-na-provinili-se-sluzhiteli.html", "text": "Не са извършвани нереглементирани доставки на ток в БДЖ. Това заяви управителят на БДЖ-Пътнически превози Пламен Пешаров във връзка с брифинга на БСП по-рано днес.Като поел всичко ръководството на дружество, заварил опорочени процедури. Прекратих откритата процедура поради порочно обявяване и съответно гледах дейността на дружеството да бъде направена така, че да има осигурен електрически ток на добра цена, поясни той.Пешаров е разпоредил проверки на поръчките в дружеството. Повечето се оказва, че са от времето на служебния кабинет. Той няма притеснения да се правят проверки на БДЖ. Всеки един, който е виновен, ще бъде наказан и то според степента на своето деяние, подчерта Пламен Пешаров. Той дори заплаши виновните с уволнение. Припомняме, транспортни проблеми смутиха червените. Георги Свиленски представи на брифинг договор за неправомерно плащане на електрическа енергия на БДЖ. Без договор за следващия месец се оказва, че дружеството плаща 20 лева по-скъпо на мегават часа. Оказва се, че от октомври 2017 БДЖ се е облагодетелствало. Плащането било незаконно, информира Свиленски.В отговор от ГЕРБ обвиниха червените в манипулация. Депутатът Станислав Иванов обвини червените в медийни манипулации по темата за . Подготвяла се нова процедура за незаетите линии, стана ясно от брифинга в отговор на социалистите. Оказва се, че проблеми имало не с градския, а с междуградския транспорт. За БДЖ Станислав Иванов каза, че е имало опция БДЖ да купува ток от ЕСО на три пъти по-висока цена.", "date": "2018.03.30", "title": "В БДЖ готови за уволнение на провинили се служители"}
{"url": "https://news.bg/crime/vks-potvardi-6-godini-zatvor-za-biyachite-na-3-godishniya-hristo-prez-2015-ta.html", "text": "Тричленен състав на Върховния касационен съд - ВКС остави в сила решението от 7 юни 2017 г. на Софийския апелативен съд (САС) срещу Александър Донов и Патрик Първев, причинили тежка телесна повреда на малолетния Христо Татеосян. Решението не подлежи на обжалване, наложеното наказание е \"лишаване от свобода\" за срок от 6 г.Делото е образувано по касационни жалби на подсъдимите срещу решението по на Софийския апелативен съд.С присъда от 10 февруари 2017 г. на Софийския градски съд подсъдимите Донов и Първев са признати за виновни в това, че на 20 юли 2015 г. между 18.00 ч. и 21 и 20 ч. в София в съучастие са причинили на малолетния Христо Татеосян тежка телесна повреда Подсъдимите са осъдени да заплатят на гражданския ищец Христо Татеосян, чрез неговия законен представител и 60 000 лв.С решението на САС първоинстанционната присъда е изменена единствено във връзка с определеното място за изтърпяване на наказанието \"лишаване от свобода\".Според тричленния състав на ВКС касационните жалби са неоснователни. Видът на телесното увреждане е преценен съобразно промяната в здравословното състояние на малолетния Христо Татеосян, настъпила веднага след инцидента и изразена в остър кръвоизлив под твърдата мозъчна обвивка и хигром, експертно определена като постоянно общо разстройство на здравето, опасно за живота на пострадалия.Вещите лица са защитили своето становище, възприето и от инстанционните съдилища, че без проведената спешна, адекватна и високоспециализирана оперативна интервенция в болнично заведение закритата тъпа травма на главата неминуемо е щяла да доведе до смъртта на детето. \"Даденото от тях заключение правилно е съобразено от съдебните състави със законовия текст\", категорични са върховните съдии.По отношение на твърденията на жалбоподателите за недоказаност на деянието не могат да бъдат разгледани в касационното производство, тъй като приетите от въззивната инстанция факти по случая са окончателни. В решението си САС мотивирано е изследвал събраните по делото доказателствени източници.Доводи за съвместния принос на двамата подсъдими в причиненото от тях телесното увреждане са изложени в актовете на предходните съдебни инстанции, поради което касационната проверка приема правната теза на тези съдилища за единна.Възражението за допуснато съществено процесуално нарушение с отказа на въззивната инстанция да събере нови доказателства, се приема от върховните съдии за неоснователно. Според тричленния състав на ВКС отказът на въззивния съд да назначи нова съдебно-медицинска експертиза за здравословно състояние на малолетния Христо Татеосян след проведената оперативна интервенция (в подкрепа на тезата им за друго телесно увреждане, различно от приетото с присъдата) не е повлиял върху правилността на обжалвания съдебен акт и правата на подсъдимите не са били накърнени.По предявеното касационно основание (за явна несправедливост на наказанието) съставът на ВКС намира искането на подсъдимия Първев за неоснователно. Въззивният съд е подкрепил изложените от първата инстанция съображения при индивидуализацията на санкцията, където са посочени всички смекчаващи и отегчаващи обстоятелства за конкретната обществена опасност на извършеното деяние и личността на двамата подсъдими.Според съдебния състав на ВКС санкцията, наложена на подсъдимия Първев, е съответна на тежестта на престъплението и на личностовата му характеристика, поради което е справедлива. Направеното в съдебно заседание искане за намаляване на наказанието на подсъдимия Донов, което не е предявено в касационната му жалба, не подлежи на касационна проверка. Съдът приема, че отсъства необходимост от занижаване на санкцията в интерес на този подсъдим, наложена от други, служебно изведени от съдебния състав, обстоятелства.Тричленният състав на ВКС приема, че правилно е преценено като справедливо и присъденото обезщетение за причинените с деянието неимуществени вреди в размер на 60 000 лева, дължими от всеки от подсъдимите.", "date": "2018.03.30", "title": "ВКС потвърди 6 години затвор за биячите на 3-годишния Христо през 2015-та"}
{"url": "https://news.bg/int-politics/erdogan-se-ozabi-na-makron-turtsiya-nyama-nuzhda-ot-posrednik-za-siriya.html", "text": "Турският президент Реджеп Тайип Ердоган реагира остро на идеята на френския си колега Еманюел Макрон Франция да посредничи между Турция и силите на сирийските кюрди в Северна Сирия, съобщават турските медии.Според Ердоган изявлението на Макрон било странно и изцяло погрешно, като подчерта, че ако изявлението е вярно, Франция надскача височината си по въпроса.\"Турция няма нужда от посредник. Тя няма да седи на една маса с терористи\", отсече Ердоган.Той обясни, че в телефонния си разговор с Макрон е чул \"странни неща\", на които се налага да отговори \"на висока честота\". По думите му, Анкара подслонява 3,5 млн. сирийски бежанци, докато Франция е посрещнала седем терористи в Елисейския дворец.От своя страна турският външен министър Мевлют Чавушоглу заяви, че идеята на Франция е неприемлива. По думите му, Париж този път е отишъл твърде далеч и действията му показват двойни стандарти. Междувременно Ердоган заяви, че Турция е започнала подготовка да прочисти от терористи още три района в Северна Сирия и в Северен Ирак, като под терористи има предвид кюрдите.​", "date": "2018.03.30", "title": "Ердоган се озъби на Макрон: Турция няма нужда от посредник за Сирия"}
{"url": "https://news.bg/world/povecheto-mladezhi-v-sasht-vyarvat-che-tramp-e-rasist-nepochten-i-umstveno-negoden.html", "text": "Мнозинството млади хора в САЩ вярват, че президентът Доналд Тръмп е расист, непочтен и \"умствено негоден\" за поста.Това става ясно от ново социологическо проучване, което показва, че най-младите потенциални гласоподаватели са по-обезпокоени от по-възрастните американци за представянето на републиканеца в Белия дом, информира АП.Проучването е проведено от Associated Press-NORC и MTV. Само 33% от американците на възраст между 15 и 34 г. одобряват работата на Тръмп. Това е 9% по-малко в сравнение с възрастните.47 на сто заявяват, че лично обръщат по-голямо внимание на политиките от избирането на Тръмп, а 20% отбелязват, че са по-активни политически в сравнение с преди.Седем на 10 души сред младите казват, че президентът \"не отразява моите лични ценности\".60% описват Тръмп като \"умствено негоден\", а 62% казват, че той като цяло е непочтен, докато 63 на сто са на мнение, че президентът на САЩ е расист.Проучване от средата на февруари показваше, че 57 на сто от възрастните в САЩ вярват, че Тръмп е расист.60% от младежите искат правителството да предприеме действия в борбата с климатичните промени, 55% желаят легализиране на марихуаната за развлечение, докато 46 на сто вярват, че абортът трябва да бъде законен \"в повечето случаи\".", "date": "2018.03.30", "title": "Повечето младежи в САЩ вярват, че Тръмп е расист, непочтен и „умствено негоден”"}
{"url": "https://news.bg/society/evn-iska-po-skap-tok.html", "text": "Предложение за поскъпване на цената на тока внесоха в Комисията за енергийно и водно регулиране (КЕВР) от EVN България. Дружеството иска цените на тока да се повишат от юли месец тази година.Енергоразпределителното дружество, което отговаря за Югоизточна България, иска поскъпване на енергията за домакинствата с 6.9% за дневната консумация.Ако КЕВР приеме предложението дневната тарифа на тока в тази част на България ще струва на 0,18899 лева без ДДС на киловатчас. Към момента цената за консумацията на електричество през деня е 0,17675 лева.Дружеството иска и токът, използван през нощта, да стане по-скъп. EVN България предлага поскъпването на нощния ток с 5,4%. Това представлява промяна на цента от настоящата 0,10043 лв за киловатчас на 0,10586 лева.Едно домакинство в Югоизточна България ползва средно 200 киловатчаса дневна и 70 киловатчаса нощна енергия. В момента сметката му е 50, 86 лева с ДДС. Ако КЕВР одобри предложението за поскъпване на тока на EVN, тя ще стане 54, 25 лв или това 3, 39 лв повече.От дружеството обясняват, че средно това би повишило стойността на месечната консумация с 3,39 лв. на домакинство. Изчислението е направено на база месечната консумация на едно средно домакинство в Югоизточна България.Средно консумацията на домакинство е от 200 киловатчаса дневна енергия и 70 нощна енергия. Стойността на месечната фактура на домакинство с такова потребление би се променила с 3,39 лв. с включен 20% ДДС, т.е. от 50,86 лв. на 54,25 лв, информира EVN.Дружеството изтъква, че ако КЕВР одобри заявените цени, ще се осигури на компанията краен снабдител EVN България Електроснабдяване разходите, с които да изпълнява лицензионните си задължения за обслужването на над 1,5 милиона клиенти в Югоизточна България.Повишението и новите цени са калкулирани на база разходите на дружеството за изминалата година и процента на инфлацията.По отношение на заявлението за цени на EVN България Топлофикация от 1 юли 2018 г. компанията предлага промяна на цената на топлинна енергия с 1,76% от 82,91 лв/МВтч (без ДДС) на 84,37 лв/МВтч (без ДДС).", "date": "2018.03.30", "title": "ЕВН иска по-скъп ток"}
{"url": "https://news.bg/world/shoyble-izrazi-nadezhda-velikobritaniya-da-ostane-v-es.html", "text": "Председателят на Бундестага Волфганг Шойбле изрази надежда Великобритания да промени позицията за Брекзит и да остане в ЕС, информират местни медии, цитирани от \"Политико\".\"\", каза бившият финансов министър пред вестници на медийната група Funke. Той поясни, че атаката срещу бившия руски шпионин Сергей Скрипал и дъщеря му в Солсбъри на 4 март показва \"колко е хубаво да не си сам в света\".По-рано тази седмица около 30 държави реагираха солидарно с Великобритания и експулсираха около 150 руски дипломати, тъй като Лондон обвинява Москва за нападението срещу Скрипал.", "date": "2018.03.30", "title": "Шойбле изрази надежда Великобритания да остане в ЕС"}
{"url": "https://news.bg/crime/4-4-po-malko-prestapleniya-prez-2017-godina-otchete-mvr.html", "text": "4.4% по-малко криминални престъпления отчете МВР за 2017 година спрямо 2016 година. Ръководството на МВР даде добра оценка за постигнатите от ГД \"Национална полиция\" резултати за изминалата 2017 г.Докладът за работата на дирекцията отчита, че през 2017 година у нас е имало по-малко престъпления. В същото време се увеличава и разкриваемостта на криминалните деяния. През 2017 година разкритите престъпления са с 4% повече спрямо 2016 година.В национален мащаб са регистрирани общо 91 001 криминални престъпления, спрямо 95 230 за 2016 г. Разкрити са 43 296 престъпления, спрямо 41 811 за 2016 г. През 2017 година са разкрити и 6 579 престъпления, регистрирани в предишни периоди. Като извършители на криминални престъпления са установени 45 817 лица.Шефът на ГД \"Национална полиция\" гл. комисар Христо Терзийски представи презентация за дейността на дирекцията през изминалата година. Спрямо данните най-високи резултати в разкриването на престъпления са отчетени в Областните дирекции на МВР в Смолян, Разград, Търговище и Ямбол. В Смолян са разкрити 72% от криминалните престъпления, в Разград - 70%, Търговище - 68% и Ямбол - около 65%.\"Като цяло полицията е постигнала добри резултати през изминалата 2017 година.\" С тези думи зам. главният секретар на МВР Георги Арабаджиев коментира постигнатото от униформените през 2017 година. На представянето на годишния отчет на главната дирекция присъстваха Милко Бернер - заместник-министър на вътрешните работи и директорите на областните дирекции на МВР.По отношение на икономическите престъпления - през 2017 г. в страната са регистрирани общо 12 463 икономически престъпления. За предходната на отчета 2016 година тези престъпления са 12 876. Отчита се спад с около 3%.От структурите на икономическа полиция обаче са разкрили по-малко престъпления. За 2017 г. разкритите икономически деяния са разкрити 4 233 престъпления спрямо 4 511 за 2016 г. Като извършители на икономически престъпления са установени 6 242 лица.Увеличение на разкриваемостта е регистрирано на територията на 16 областни дирекции. Най-добри резултати са отчетени в ОДМВР Ямбол, Видин и Хасково.Данните в доклада за работата на ГДНП сочат и че през 2017 година в структурите на МВР са разследвани общо 164 110 досъдебни производства. От тях 146 861 по общия ред, 16 004 бързи производства и 1 302 незабавни производства.Приключени и изпратени в прокуратурата са общо 126 575 досъдебни производства, от тях - 40 686 с мнение за повдигане на обвинение, 33 803 с мнение за прекратяване и 52 066 с мнение за спиране на наказателното производство.По направление \"Териториално обслужване и превенция\" са отработени 1 552 254 преписки. За 2016 година обработените преписки са 1 082 687.От всичките обработени преписки за 2017 г. заявителските материали (ЗМ) са били 20 169, прокурорските преписки - 64 075, явни (молби, сигнали и предложения) - 963 297, домашно насилие - 2 762, връчени наказателни постановления - 233 487, връчени електронни фишове - 77 090, връчени призовки - 191 464. Средната натовареност на служител е 568 преписки. Спрямо данните за 2016 година, когато средната натовареност на служител беше 396 преписки, за 2017 година МВР отчита солиден ръст.Извършените проверки по Закона за частната охранителна дейност, места за обществен подслон и проверки на чужди граждани са 100 540.През 2017 г. се отчита намаление на тежките пътнотранспортни произшествия. За цялата изминала година в страната са регистрирани 6 888 тежки инцидента, при които са загинали 682 и са ранени 8 680. През 2016 г. тежките катастрофи бяха 7 404 или с 516 повече. Спрямо 2016 година през 2017 година на пътя са загинали 26 души по-малко.В разпределение на произшествията по основни причини най-висок дял продължават да са настъпилите катастрофи поради нарушения на водачите - 6 548, което е 95.06% от общия брой ПТП. При тези пътни инциденти са загинали 629 и са ранени 8 322. Основни причини, довели до настъпване на ПТП, поради нарушения на водачите, са несъобразена и превишена скорост, неправилна маневра, отнемане на предимство, неправилно изпреварване, употреба на алкохол или след употреба на наркотични вещества, или техни аналози.Обобщените резултати от цялостната дейност на дирекция \"Жандармерия\" сочат, че за 2017 г. са проверени 253 366 лица. Проверени са 104 507 автомобила.За периода на миналата година издирени лица от общо обявените за издирване са 363. Задържани са 959 лица. Също така са задържани и 246 лица, които са влезли нелегално в страната или чужди граждани.", "date": "2018.03.30", "title": "4.4% по-малко престъпления през 2017 година отчете МВР"}
{"url": "https://news.bg/world/bomba-ubi-dvama-i-rani-petima-voenni-na-vodenata-ot-sasht-koalitsiya-v-siriya.html", "text": "Двама военнослужещи на международната коалиция, която се сражава в Сирия под ръководството на САЩ, са били убити и петима са били ранени от самоделно взривно устройство в Сирия, съобщиха американските военни.Уточнява се, че нападението е станало късно снощи, като единият от загиналите е американски граждани, като не се уточнява самоличността на втората жертва.Сирийски официален представител е заявил пред \"Асошиейтед прес\", че бомба, заложена край пътя, е избухнала в смесения арабско-кюрдски град Манбидж \"на няколкостотин метра от щаб квартирата на силите за сигурност, където се помещава Военният съвет на Манбидж\", като това е кюрдска групировка, подкрепяна от САЩ.\"Ранените военнослужещи получиха незабавна медицинска помощ и са евакуирани за по-нататъшно медицинско лечение. Подробности, свързани с инцидента, ще бъдат разкрити, след като бъде събрана повече информация\", отбелязаха от коалицията в изявление.", "date": "2018.03.30", "title": "Бомба уби двама и рани петима военни на водената от САЩ коалиция в Сирия"}
{"url": "https://news.bg/regions/otkrivat-tazgodishnata-initsiativa-podari-si-priyatel-v-sabota.html", "text": "Тазгодишната инициатива на \"Екоравновесие\" - \"Подари си приятел\" се открива на 31 март, съобщиха от Столична община.В рамките на кампанията, кучета от общинските приюти се извеждат максимално близо до хората - в търговски центрове, паркове и градинки, за да може всеки желаещ да се запознае с тях и да ги поразходи.Предоставена е възможност за оформяне на документите на място, така че всеки, който си хареса животно, да може да си тръгне веднага с него. Припомняме, че кучетата от общинските приюти са обезпаразитени, кастрирани и чипирани, а осиновяването е напълно безплатно.Кампанията \"Подари си приятел\" са организира за втора поредна година. Благодарение на изнесените инициативи на екипа и доброволците на ОП \"Екоравновесие\", осиновените кучета от общинските приюти през 2017 г. са близо 700.Първата инициатива от кампанията ще бъде в събота, 31 април, от 12:00 часа в Sofia Ring Mall.", "date": "2018.03.30", "title": "Откриват тазгодишната инициатива \"Подари си приятел\" в събота"}
{"url": "https://news.bg/world/fbr-zadarzha-i-razpita-sayuznik-na-farazh-za-ruskata-saga.html", "text": "ФБР задържа Тед Малох при пристигането си в САЩ и му връчи призовка да даде показания във връзка с разследването на контакти между предизборната кампания на президента Доналд Тръмп и руското правителство, пише \"Гардиън\".Малох е университетски преподавател във Великобритания. Той е отявлен поддръжник на американския лидер.Професорът обяви в съобщение, че още на летище \"Логан\" в Бостън агенти на ФБР са го отвели за разпит във връзка участието му в президентската кампания на Тръмп. Малох добави, че е бил попитан за връзките си с Роджър Стоун - стратег от Републиканската партия, който се вярва, че предварително е знаел, че \"Уикилийкс\" ще публикува откраднати имейли от Националния комитет на Демократическата партия и предизборната кампания на Хилари Клинтън през 2016 г. Предполага се, че информацията е открадната от руски хакери.Агентите на ФБР \"изглежда знаят всичко за мен\", допълва Тед Малох.Известно е, че Малох е близък с евроскептика Найджъл Фараж.В началото на миналата година се появи информация, че Тръмп е обмислял да назначи Малох за посланик в ЕС преди да стане ясно, че е излъгал в своя автобиография, включително, че Маргарет Тачър го е нарекла \"гений\".От Малох е било поискано да даде показания пред специалния прокурор Робърт Мълър.Професорът уточни, че е помогнал на кампанията на Тръмп неформално и без заплащане. Той твърди, че никога не се е срещал със Стоун насаме. Малох определи като \"осъдително\" поведението на ФБР.\"\", защити се той.", "date": "2018.03.30", "title": "ФБР задържа и разпита съюзник на Фараж за руската сага"}
{"url": "https://news.bg/regions/tir-smaza-tri-koli-v-selo-kray-varna.html", "text": "ТИР се преобърна и буквално смаза три автомобила във варненското село Кичево.ТИР-ът е с румънска регистрация, съобщи bTV. Той е катастрофирал в ранните часове на деня.До произшествието се стигнало, след като тежкотоварният камион напуснал очертаният на пътя и се преобърнал в локална улица на селото. Предполага се, че е възможно водачът на камиона да е заспал зад волана.При инцидента няма пострадали. ТИР-ът спира на метри от къщите на хората. Като се преобърнал обаче, камионът смачкал три коли, паркирани в локалната улица.Местните жители разказват, че живеят в страх от подобни инциденти. В района масово шофьорите преминавали с висока скорост. На отсечката непрекъснато ставали инциденти.Кметът на село Кичево Иванка Маринова също коментира случая. По думите на Маринова въпросът за поставянето на заспали полицаи на пътя е поставен от години. Местните изискали там да се сложат и камери на КАТ или да се направи кръгово кръстовище. За сега обаче това са само предложения.", "date": "2018.03.30", "title": "ТИР смаза три коли в село край Варна"}
{"url": "https://news.bg/crime/reki-povrediha-ogradata-ni-s-turtsiya.html", "text": "Водите на реките \"Фишера\" и \"Тунджа\" повредиха част от оградата по българо-турската граница, съобщи \"\". Оградата е с повреда край свиленградското село Маточина и Елхово.Денонощно екипи на МВР патрулират в участъците, където се намира повреденото съоръжение.Припомняме, правителството обяви оградата по границата ни с Турция за стратегически обект със значение за националната сигурност на България.Припомняме, депутатът от БСП Елена Йончева снима филм за състоянието на оградата по българо-турската граница. Йончева изтъкна, че съоръжението е в . Тя беше категорична, че оградата не е премината, само от този, който не е пожелал. Тя твърди, че построяването на съоръжението не е направено по проекта, който е бил утвърден от МВР.", "date": "2018.03.30", "title": "Реки повредиха оградата ни с Турция"}
{"url": "https://news.bg/crime/targovets-izgorya-s-nad-1-000-kutii-tsigari.html", "text": "Митническите и полицейски служители в Луковит задържаха 1 378 кутии цигари, част от които притежавани легално, но продавани без разрешително.Стоката е намерена на 27 март, вторник, в търговски обект. Властите констатирали, че собственикът на обекта предлага акцизни стоки без да притежава разрешително за търговия с такива.От търговския обект са иззети 29 кутии цигари или общо 580 къса. Цигарите били с валиден български бандерол. В магазина е открит и 1.5 кг насипен тютюн.Митничарите проверили и дома на търговеца. В хода проверката униформените констатирали, че в дома мъжът съхранявал цигари без бандерол. Открити са общо 1 349 броя кутии или 26 980 къса контрабандни цигари.По случая е образувано досъдебно производство по описа на РУ - Луковит. Веществените доказателства са задържани от органите на МВР. Работата по случая продължава от разследващ полицай.За продажбата без разрешително на тютюневи изделия с валиден български бандерол и за открития нелегален тютюн в Митница \"Свищов\" ще бъдат образувани административнонаказателни производства.", "date": "2018.03.30", "title": "Търговец \"изгоря\" с над 1 000 кутии цигари"}
{"url": "https://news.bg/disasters/17-dushi-predimno-migranti-zaginaha-pri-katastrofa-v-turtsiya.html", "text": "17 души, предимно мигранти, са загинали при пътнотранспортно произшествие в източния турски вилает Ъгдър, съобщава \"Асошиейтед прес\".Други 36 души са били ранени при инцидента.Уточнява се, че микробус, натъпкан с мигранти, се е ударил в крайпътен осветителен стълб и се е запалил. Някои от жертвите са загинали при катастрофата, докато други са загинали, блъснати от друг микробус с мигранти, след като тяхното превозно средство след удара в стълба било запокитено в насрещното движение.Анадолската агенция отбелязва, че мигрантите са били от Афганистан, Пакистан и Иран и че техните микробуси са преминали нелегално в Турция от Иран.", "date": "2018.03.30", "title": "17 души, предимно мигранти, загинаха при катастрофа в Турция"}
{"url": "https://news.bg/world/ot-feysbuk-priznaha-che-platformata-mozhe-da-dovede-do-smart-i-terorizam.html", "text": "Нанасянето на вреда и причиняването на смърт са част от работата на \"Фейсбук\". Това пише вицепрезидент на социалната платформа в паметна бележка, информира \"Гардиън\".Противоречивата информация излиза на фона на скандала, засегнал социалната мрежа. Социалната платформа е разследвана от САЩ, Великобритания и ЕС след появилата се информация, че британската компания Cambridge Analytica неправомерно се е сдобила с личната информация на 50 милиона потребители във \"Фейсбук\".Вицепрезидентът Андрю Босуърт предупреждава в изтекла в публичното пространство бележка, че платформата може да доведе до смърт и може да помогне на терористите да подготвят атаки, но подчертава, че негативните последствия са разумен вторичен продукт, който е част от по-мащабните \"тактики за растеж\" и мисията на компанията за \"свързване\" на хората.Появилата се информация доведе до бърза реакция от страна на шефа на компанията Марк Зукърбърг, който енергично защити мисията на \"Фейсбук\".Той отбеляза, че \"Фейсбук\" \"никога не е вярвал, че целта оправдава средствата\" и поясни, че категорично не е съгласен с паметната бележка. Зукърбърг описа Босуърт като талантлив, но провокативна сила в компанията.\"\", отбелязва Босуърт.Бележката е публикувана от BuzzFeed и потвърдена от представители на социалната платформа.От нея става ясно, че \"Фейсбук\" се стреми към разрастване на всяка цена и защитава практиките, които са \"под въпрос\".В съобщение Босуърт коментира появилата се информация, отбелязвайки, че не е съгласен с това, което е написал. По думите му целта на бележката е да се обсъдят проблеми, които изискват по-голяма дискусия в компанията.Но в бележката тонът е съвсем различен, тъй като вицепрезидентът твърди, че нанасяната от \"Фейсбук\" вреда е част от бизнеса.\"\", отбелязва той в бележката, която е озаглавена \"Грозното\".", "date": "2018.03.30", "title": "От „Фейсбук” признаха, че платформата може да доведе до смърт и тероризъм"}
{"url": "https://news.bg/crime/osadiha-6-balgari-yordanets-i-palestinets-za-narkotrafik.html", "text": "С решение на Специализирания наказателен съд от 26 март, специализираната прокуратура - СП постигна осъдителни присъди за И.К., А.К., Е.Я., И.И, А.А. и М.Е и двама граждани на страни от близкия изток - Н.А. М.Е.. за това, че от септември 2014 г. до януари 2016 г. са разпространявали наркотици.Осъдените са обвинени през 2016 година след спецоперация на ГДБОП. Петима от участниците са задържани по време на наркосделка на паркинг в Пловдив с 50 кг амфетамин. Общо иззетото количество на наркотици е 108 кг. - амфетамин на хапчета.Групата е действала от септември 2014 г., а арабските граждани са поръчвали големи количества амфетамин, за да го пласират в държави от Арабския полуостров, но част от наркотика е бил предназначен за българския пазар.И.К. получава лишаване от свобода за срок от 10 години и парична глоба в размер на 70 000 лева. А.К. е с лишаване от свобода за срок от 7 години и парична глоба в размер на 50 000 лева. Е.Я. получава 7 години и парична глоба в размер на 50 000 лева. И. И. е с наказание от 3 години и парична глоба в размер на 20 000 лв. За него престъплението е рецидив, тъй като е в периода на изпитателен срок на три годишна условна присъда.На двама чужди граждани - Н. А. от Йордания и палестинецът М. Е. съда е наложил парична глоба по 1000 лева.Специализираният съд оправдава соченият за организатор на престъпната група - Г.Х., специализираната прокуратура ще протестира решението на съда в законоустановеният срок.", "date": "2018.03.30", "title": "Осъдиха 6 българи, йорданец и палестинец за наркотрафик "}
{"url": "https://news.bg/finance/api-osvetyava-dunav-most-1-sas-117-hil-lv.html", "text": "Агенция \"Пътна инфраструктура\" (АПИ) стартира обществена поръчка за монтаж на ново LED осветление на Дунав мост при Русе.За по-добра видимост при пътуване по съоръжението ще бъде премахнато старото осветление и ще бъдат монтирани нови 106 броя енергоефективни осветителни тела.Индикативната стойност на поръчката е близо 117 хил. лв. без ДДС. Средствата са осигурени от бюджета на АПИ.", "date": "2018.03.30", "title": "АПИ осветява \"Дунав мост 1\" със 117 хил. лв. "}
{"url": "https://news.bg/your-voice/klaneto-v-baku-prez-mart-1918-g-bolshevishkata-arogantnost-i-rolyata-na-poleznite-idioti.html", "text": "Изследването на днешните конфликти в \"горещи точки\" като Закавказието неминуемо изисква връщане към минали събития, които са създали далече отиващи във времето стереотипи на взаимна ненавист между отделните закавказки народи, особено между азербайджанците и арменците. Тази година, на 31 март 2018 година се навършват 100 години от драматични събития, станали известни в историята под невинното название \"мартенски събития\" от 1918 година в Баку.Всъщност, става дума за съчетание на векторите на гражданската война и етническото противопоставяне в Баку, където болшевиките, начело с техния лидер Степан Шаумян (изключително интелигентна личност, която едновременно с това може да бъде определена като истинска демонична натура) в съюз с арменската партия \"Дашнакцутюн\" извършват погром над азербайджанското население и над най-влиятелната азербайджанска партия - \"Мусават\".Тази акция довежда до многохилядни жертви и огромни разрушения. Тя остава в историческата памет и на азербайджанците, и на арменците с всички негативни ефекти, които биха могли да бъдат причинени.Баку - град на пъстра политическа, етническа и социална мозайкаМоже би е изненадващо за някои читатели, но в навечерието на Февруарската революция в Русия, Азербайджан съвсем не е някаква \"периферия\", далече от кипежа на обществената мисъл или пък от бурните политически промени, започнали в навечерието на революцията от 1905 година.Космополитният в определена степен град Баку е бил един от най-важните индустриални центрове на Русия. В него се е формирала мощна предприемаческа прослойка, свързана не само с нефтената индустрия, но и с други отрасли на тежката и ликата промишленост, както и с търговското корабоплаване. Формира се и достатъчно солидна интелигенция, сред която азербайджанците съвсем не са на заден план.В Азербайджан са на лице всички течения, които бихме могли да очакваме в условията на една бързо набираща скорост многопартийна система - различни социалдемократически и социалистически фракции (меншевики, есери, мюсюлмани социалисти и болшевики); национал-демократи, произхождащи от социалдемократическите среди и \"слезли от влака на социализма на спирка Независимост\", както беше казал на времето маршал Пилсудски (точно такъв е профилът на лидерите на партията \"Мусават\"); също така - на пръв поглед консервативни мюсюлмански формации, които обаче стоят здраво на позициите на конституционализма и в общо имперски план поддържат партията на Конституционните демократи - кадетите.Цялото това политическо многообразие идва съвсем не само от руското и арменското население в Баку, както биха започнали да ни обясняват някои \"познавачи\", не отишли по-далече от \"Краткия курс\" на Йосиф Висарионович Сталин и от по-сетнешните учебници за системата на партийната просвета. Сред азербайджанците са представени споменатите по-горе политически течения в цялото им многообразие. Още до Февруарската революция в Азербайджан вече има школувани политици, които са преминали през четирите имперски парламента, през четирите състава на Държавната дума, заседавали до Февруарската революция през 1917 година.Впрочем, през 1918 година, в Азербайджан ще се роди първата демократична и парламентарна република в мюсюлманския свят. Почти всички азербайджанци, които са били избирани в състава на четирите Държавни думи на Руската империя до февруари 1917 година, ще се включат впоследствие и в азербайджанския парламент. Азербайджан ще стане и първата мюсюлманска страна, където жените имат равни права с мъжете, включително и в политическия живот.Политическата и геополитическа ситуация в Закавказието след Февруарската революция и сключването на мира в Брест-ЛитовскМнозина историци, между които и азербайджанският историк Айдън Балаев, отбелязват, че след Октомврийската революция в Закавказието, в това число и в Баку, възниква властов вакуум.[2] Всъщност, по-точната формулировка би трябвало да е, че в Закавказието пламва яростно противопоставяне между желанието на болшевишката власт да задържи контрола над този регион и стремежа на закавказките народи да излязат от колониалното положение, в което са се намирали в рамките на Руската империя.Точно по това време в Тифлис (днес Тбилиси), така нареченият Закавказки комисариат, свиква Закваказкия сейм. Закавказкият комисариат сам по себе си представлява коалиционно правителство на Закавказието, създадено в Тифлис на 15 ноември (28 октомври) 1917 година. То идва на мястото на Особения закавказки комитет, създаден от Временното правителство на Русия за управление на Закавказието след Февруарската революция.В Закавказкия комисариат участват грузинските социалдемократи меншевики, социалистите - революционери (есерите), арменската партия \"Дашнакцутюн\" и азербайджанската партия \"Мусават\". Арменската революционна федерация \"Дашнакцутюн\" се самоопределя като социалдемократическа партия, а създателите на партията \"Мусават\" също са бивши социалдемократи. Закавказкият комисариат функционира до 26 май 1918 година.На 12 (25) януари 1918 година, Закавказкият комисариат взима решение за свикването на Закавказки сейм като законодателен орган на Заканказието. Сеймът се събира в Тифлис за първи път на 10 (23) февруари 1918 година. В него влизат членовете на Учредителното събрание (Всероссийское Учредительное собрание), избрани на територията на Закавказието и от представители на политическите партии от същия регион. Председател на Сейма е грузинският социалдемократ меншевик - Николай Семьонович Чхеидзе.В декларацията на Закавказкия комисариат от 18 ноември (1 декември) 1917 година се е посочвало, че Сеймът ще действува само до свикването на Всеруското Учредително събрание, а в случай на невъзможност последното да бъде свикано - до провеждане на конгрес на членовете на Учредителното събрание от Закавказието и Кавказкия фронт.Образно казано, Закавказкият Сейм е бил от тези временни органи, които най-често излизат твърде дълготрайни. Закавказкият Сейм е ужасен трън в очите на болшевиките, особено на тези в Баку, които искат по всякакъв начин да провалят обявяването на независимост на Закавказието от страна на омразните им конкуренти - различните социалдемократически фракции и мусаватистите. Противопоставянето на дейността на Закавказкия Сейм е основен движещ мотив в по-нататъшната дейност на болшевиките и на лидера им в Баку - Степан Шаумян.Става така, че по-голямата част от Закавказието се контролира от Закавказкия Сейм, а град Баку и околностите му, заедно с изключително важната нефтена промишленост - от Бакинския съвет. В него са доминирали болшевиките и есерите от различните им фракции. Сред лидерите на местните болшевики водеща роля са играели етническите арменци, начело със Степан Шаумян, който е бил последователно председател на Бакинския съвет и извънреден комисар по кавказките въпроси.Частите на Червената армия, подчинени на Бакинския съвет, също са се състояли в много голяма степен от арменци. Балаев твърди също така, че част от командирите на Червената армия в Баку са били членове на \"Дашнакцутюн\". Той посочва като примери началник щаба на Червената армия в Баку - бившият полковник от царската армия З. Аветисов. Трета бригада на Червената армия е командвана от друг дашнак - Амазасп Срвантцян. [2]Според американския историк М. Смит арменските войници, помнейки за геноцида над техните сънародници в Турция от 1915 година и виждайки продължаващите жестокости от страна на турската армия, се връщали в Армения за защита на арменското население. Войнствуващият национализъм на арменските дашнаци е бил в основата на тяхната идеология. Отстъпващите войски, разбиращи събитията \"по своему\", се почувствали, че са попаднали в капан между турската армия и местните мюсюлмани, които се възприемали като \"пета колона\".Мюсюлманското население, което като цяло е било лоялно към Руската империя в годините на Първата световна война, сега е започнало да се въоръжава за самоотбрана и общо взето е очаквало турците като освободители, с което \"потвърждавало прогнозите на своите противници\". Тези условия са подготвили почвата за мартенските събития, когато подчиняващите се на Съвета руски и дашнакски въоръжени сили са се опитали да установят контрол над бакинските улици и са се сблъскали с въоръжените мюсюлмански групи. [9]Мартенските събития започват, след като Бакинският съвет, без всякакви основания за това, разоръжава и задържа малък азербайджански въоръжен отряд, пристигнал в качеството на почетен караул за погребението на сина на азербайджанския милионер Гаджи Зейналабдин Тагиев. [9] [14] [19, pp. 116 - 118]На 27 (15) март 1918 година, на парахода \"Евелина\" от Ленкоран (Лянкяран) в Баку пристига отряд от около петдесет офицери и войници, сформиран от Бакинския мюсюлмански национален комитет на Ленкоранския конен дивизион, начело с генерал Талъшински. Те смятали да участват в погребението на техния другар по оръжие и по служба - синът на Гаджи Зейналабдин Тагиев - Мамед Тагиев, който бил убит по време на сблъсъците между мюсюлмански и руско-арменски отряди в град Ленкоран (Лянкяран). След погребението на Мамед Тагиев, те възнамерявали да отпътуват обратно със същия параход за Ленкоран на 29 (17) март 1918 година. Но ръководството на Бакинския съвет не разрешило на кораба да отплува и поставило ултиматум на военните - мюсюлмани, да предадат оръжието си в срок от 24 часа.Военнослужещите от Ленкоранския дивизион решили да не нагнетяват обстановката и на 30 (18) март 1918 г. се съгласили да предадат оръжието си. Този акт на благоразумие обаче предизвикал огромно възмущение сред мюсюлманското неселение на града.Мюсюлманите приели тези действия като гавра с паметта на убития Мамед Тагиев и подигравка със скръбта на баща му. Също така, те разтълкували станалото като провокация, защото към останалите многобройни етнически и партийни въоръжени формирования в Баку не било предявено подобно искане за разоръжаване. В различни части на града, на 30 (18) март 1918 година, започнало спонтанно издигане на барикади и митинги, които излизали с искания да се върне иззетото оръжие на Ленкоранските военни. В противен случай, смятали участниците в митингите, е трябвало да се разоръжат и останалите етнически и партийни паравоенни формирования. [9]В името на изчерпателността, трябва да се отбележи, че съществува и друга версия за избухването на конфликта. Всъщност, това е старата версия на съветската историография, за която избиването на хиляди мюсюлмани от бакинската градска беднота, някак си \"не се вписва\" в теорията на класовата борба. Затова десетилетия на ред се полагат огромни усилия, за да се обясни мартенското клане в Баку с конфликт около разоръжаването на така наречената \"Дива дивизия\".Всъщност, истинското име на това кавалерийско съединение е \"Кавказка туземна кавалерийска дивизия\". Тя се е състояла от три бригади с шест конни полка. От тях само един полк се е състоял от азербайджанци и той е бил част от Втора бригада на дивизията. Останалите полкове са били кабардински, дагестански, чеченски, черкезки (в него са се сражавали черкези, абазини, абхазци и карачаевци) и ингушски. Към дивизията са били придадени още една осетинска пехотна бригада и 8-ми Донски казашки артилерийски дивизион.Във всеки конен полк е имало по 22 офицери, трима военни чиновници, един полкови молла, 575 конници и още 68 нестроеви ездачи. Това може да ни даде представа за каква \"страшна сила\" става дума.Азербайджанският полк на \"Дивата дивизия\" се е завръщал по родните маста на бойците, за да бъде демобилизиран, според условията на Брест-литовския мир, а и в съответствие с Декрета за мира на болшевишката власт. Освен това, основната част от кавалеристите е била съсредоточена именно в град Ленкоран, където те разоръжили известен брой руски войници. В тази схватка, която е била без каквото и да е стратегическо или дори тактическо значение, един от малкото загинали бил синът на Гаджи Зейналабдин Тагиев - Мамед Тагиев.Действително и съветските историци, а и самите бакински болшевики, отдават огромно значение на присъствието в Баку на подразделения на така наречената \"дива дивизия\". Както ще видим по-късно, изтеглянето на подразделенията на азербайджанския кавалерийски полк е едно от условията за примирие, от болшевишкия ултиматум, отправен към азербайджанците и партията \"Мусават\" след началото на боевете в Баку и погрома над мюсюлманското население там.Към тази версия се придържат и неколцина западните автори, като Питър Хопкърк. Неговата хипотеза е, че ръководителят на бакинските болшевики - Степан Шаумян е успял да създаде коалиция между болшевиките, арменците (в лицето на Арменския национален съвет и на партията \"Дашнакцутюн\") и мюсюлманите (в лицето на партията \"Мусават\").Според него обаче, равновесието между тези три страни било крайно неустойчиво. Мюсюлманите изпитвали силно безпокойство от въоръжаването на арменците от страна на англичаните, които ги толерирали. Затова според Хопкърк, мюсюлманите се обърнали за помощ към единоверците си и на пристанището в Баку започнали да пристигат въоръжени подразделения на \"Дивата дивизия\". По изпратените да проверят пристигащите въоръжени подразделения чиновници бил открит огън и някои то тях били убити. Пристигналите своевременно болшевишки въоръжени сили, разоръжили въоръжените мюсюлмани, но след като в града продължили да пристигат подразделения на \"Дивата дивизия\", Баку се превърнал в бойно поле. [13, pp. 282 - 283]Както се вижда от приведените по-горе данни, в Баку е присъствала твърде малка част от \"Дивата дивизия\" - по-малко то 500 души. Това обаче не пречи на различни автори, къде по инерция, къде преднамерено, да преувеличават в огромна степен значението на тези бойци. Самите болшевики в Баку са превърнали подразделенията на \"Дивата дивизия\" в първокласно плашило и човек би могъл да помисли, че на края сами са си вярвали на спекулациите.Твърденията на Хопкърк влизат в тежък конфликт с реалните исторически факти. Освен това, неговата книга, посветена на \"мащабен план на Кайзера за сриване на Британската империя\", който минавал през предизвикване на възстания в Британска Индия и подриване на руското влияние в Средна Азия, в никакъв случай не може да се разглежда като безпристрастна. Хопкърк не крие враждебното си отношение към мюсюлманите, които разглежда като естествена \"пета колона\" на турците - основни съюзници на Германия в региона.Всъщност, всички историци отбелязват, че по време на войната азербайджанците се държат напълно лоялно към Руската империя, независимо, че по подобие на предприетите от Турция анти арменски действия, в Русия също се подхваща депортация на пограничното мюсюлманско население. [15]Тази депортация обаче заплашва преди всичко населението на Аджария (част от днешна Грузия), което е предимно мюсюлманско. Депортацията на аджарите е до голяма степен предотвратена от грузинските депутати в Държавната дума, които яростно се противопоставят на депортирането на хора, които те смятат за етнически съвсем близки, независимо от религиозните им различия. [6, стр. 142] Аджарите са обявени за грузинци, а не за тюрки и са спасени от депортация.Към подобна на Хопкърк теза се придържа и Стефани Кронин, която пише дословно следното: \"В края на февруари 1918 година избухват боеве между съветските сили в Баку и мюсюлманските националисти около град Ленкоран. Очевидно е било, че сраженията могат да се разширят в посока към Баку. На 30 март съветските войски се опитват да разоръжат мюсюлманската \"Дива дивизия\" и отказът на последната да предаде оръжието си, дава искрата, която разпалва боевете. Напрежението при мюсюлманите е било високо и те откриват спорадичен огън по съветските войски\". [12, p. 90]Може да се смята, че и двамата автори доста щедро са ползвали различни издания от съветската епоха, където се лансира тезата, че клането в Баку е провокирано от нежеланието на \"Дивата дивизия\" да се разоръжи. Към тази теза с \"половин уста\" се придържат и някои съвременници на събитията, но тя както ще видим малко по-нататък се опровергава от самите ръководители на \"Бакинската комуна\" в техните писма до Москва и в речите им в Баку.На същия ден, в квартирата на Нариман Нариманов започват преговори между Степан Шаумян (ръководител на Бакинския съвет) и лидера на \"Мусават\" - Мамед Емин Расулзаде. Нариманов е болшевик от една особена социалдемократическа фракция, съществувала в Азербайджан - \"Хюммат\", по-известна с руското си изписване и произношение като \"Гуммет\".\"Хюммат\"/\"Гуммет\" е мюсюлманска социалдемократическа партия - първата в мюсюлманския свят социалдемократическа формация. В нея също както и в РСДРП, е съществувало разделение на болшевики и меншевики, но то не е било толкова яростно и конфронтационно, колкото в останалата част на Руската империя, а впоследствие - на Съветска Русия.В Закавказкия сейм \"Хюммат\"/\"Гуммет\" влиза в мюсюлманската парламентарна фракция, състояща се от 44 депутати от партиите \"Мусават\", \"Иттихад\", \"Хюммат\"/\"Гуммет\" и мюсюлмански социалистически блок. От тази гледна точка, лидерът на \"Хюммат\"/\"Гуммет\" - Нариманов, е бил идеалният посредник между болшевиките и \"Мусават\".Според различни източници, преговарящите страни почти са били стигнали до споразумение за връщането на оръжието на петдесетте военни от Ленкоранския дивизион, когато пристига съобщение, че на Шемахинската улица е открит огън по конен отряд на болшевиките. И до ден днешен, не е известно кой точно е открил огън, но за лидерите на болшевиките това е било предостатъчен повод да прекъснат преговорите и да дадат команда за атака срещу \"Мусават\" и азербайджанците като цяло.Малко по-късно, Степан Шаумян ще обясни действията си с цинична откровеност: \"Ние бяхме длъжни да дадем отпор и ние се възползувахме от повода, първият опит за въоръжено нападение над нашия конен отряд и започнахме настъпление по цялата линия на фронта. Благодарение на старанието и на местния Съвет и на прехвърлилия се тук Военно-революционен комитет на Кавказката армия (от Тифлис и от Саръкамъш) ние имахме вече въоръжени сили - около 6 хиляди души. \"Дашнакцутюн\" имаха също така около 3-4 хиляди души в националните им части, които бяха на наше разположение. Участието на последните придаде отчасти на гражданската война характерът на национално клане, но нямаше възможност да избегнем това. Ние съзнателно вървяхме към това. Мюсюлманската беднота силно пострада, но сега тя се сплотява около болшевиките и около Съвета\". [10, стр. 63 - 64]Някои автори, като Волхонский и Муханов, подчертават различията в поведението на \"Дашнакцутюн\" и на Арменския национален съвет.[4, стр. 75 - 80] Позовавайки се на дневника на члена на партията на Конституционните демократи (кадетите) Б. Л. Байков, те подчертават, че Арменският национален съвет е полагал усилия да задържи арменците в Баку извън започналия конфликт. Това обаче се оказало невъзможно, защото местният комитет на партията \"Дашнакцутюн\" е взел решение да се включи пълноценно в битката. Байков пише:\"Отначало татарите (по онова време рускоезичните автори често наричат азербайджанците \"татари\", бел. авт.) имаха успех, но вече на втория ден стана ясно, че няма да устоят в неравната борба. Арменският национален комитет от своя страна взимаше мерки, за да въздържа арменските маси от участие в стълкновението. Но комитетът на партията \"Дашнакцутюн\" реши да вземе активно участие в борбата и \"дашнакцаканите\" започнаха настъпление срещу татарските позиции. Към тях се присъединиха и арменците - войници. Озлоблението и от двете страни все повече нарастваше; болшевишко-татарското стълкновение започна да приема характер на национален сблъсък\". [1, стр. 114]Впоследствие, самият лидер на болшевиките Степан Шаумян ще подчертае особеното значение на подкрепата на \"Дашнакцутюн\", както и на десните есери в Баку. Това обаче няма да попречи на друг виден болшевишки деец и участник в събитията, бъдещият съратник на Сталин на най-високо равнище - Анастас Микоян, с типичната за болшевиките перфидност да заяви, че някои национални арменски части са взели участие в боевете на страната на \"червените\", едва когато победата на последните вече е била ясна. Нещо повече - Микоян обвинява Арменския национален съвет, че е бил в сговор с мусаватистите за общи действия срещу болшевиките в едно общо азербайджанско-арменско въстание. Той пише дословно:\"Трябва да се отбележи, че до настъпването на тези събития, между азербайджанския и арменския национален съвет беше постигната договореност за това, че Арменският съвет ще подкрепи със своите въоръжени сили въстанието, което се готвеше от партията на мусаватистите. Обаче, когато въстанието започна, Арменският национален съвет обяви за своя неутралитет, а когато победата на Червената армия беше вече ясна, някои национални арменски части даже взеха участие на страната на Червената армия\". [8, стр. 133]Излишно е да се коментира черната неблагодарност, съдържаща се в това изявление на Анастас Микоян, но това не е изненада, като се има пред вид, че около две години по-късно, съветската власт ще хвърли \"дашнакцаканите\" на вълците, тоест на турската армия и с въоръжено насилие ще ликвидира арменската република и ще се възцари в Ереван.Разбира се, тук трябва да се прави разлика между намерението на някои арменски дейци да запазят неутралитет в започналото клане и очевидно злонамерените внушения на Анастас Микоян. Има различни свидетелства, включително и от очевидно симпатизиращи на азербайджанците автори като Казъмзаде [14], които показват, че е имало разлика в позицията на Арменския национален съвет и на местния комитет на \"Дашнакцутюн\". Това твърдение се застъпва и от Тадеуш Светоховски в неговото изследване за формирането на азербайджанската идентичност. [19, pp. 116 - 118]В крайна сметка, за това свидетелства и самият Степан Шаумян в цитираното негово писмо. [10, стр. 63 - 64] Само че, в случая категорично е надделял авторитетът на \"Дашнакцутюн\" и арменците стават първостепенни участници в кървавите мартенски събития, за които Шаумян после ще се извинява, че били загубили част от облика си на гражданска война и заприличали на \"национално клане\" според собствената му оценка на събитията.Предприетото от болшевиките настъпление срещу мюсюлманските квартали, поддържано от арменските национални части на \"Дашнакцутюн\" е подкрепено от въздуха с бомбардировки, в които участват хидроплани от местната авиационна школа. Азербайджанските квартали са обстрелвани и от морето от кораби на Каспийската военна флотилия.В мюсюлманските квартали се разиграват грозни сцени на мародерство, на избиване на невъоръжени мъже, жени и деца.[11] Болшевиките успяват да \"прехвърлят\" на арменците от \"Дашнакцутюн\" значителна част от \"мръсната работа\". Зад тези действия стоят както реалната необходимост на болшевиките да получат подкрепления и от друга въоръжена сила, така и далече отиващи сметки за противопоставянето на закавказките националности.Независимо, че болшевиките са вдигнали шум до небето за присъствието на \"Дивата дивизия\" в Баку, срещу тях се оказват не нейните калени бойци, а лошо въоръжени и още по-зле организирани азербайджански отряди. На мюсюлманите в Баку се наложило спешно да поискат примирие.Комитетът за революционна отбрана, създаден от Съвета на народните комисари в Баку, отправя на ръководството на партията \"Мусават\" ултиматум, в който се иска:\"1. Открито и безусловно признаване на Бакинския Съвет като единствена власт и абсолютно подчинение на всички негови заповеди;Вечерта на 31 (19) март 1918 година, ръководството на партията \"Мусават\" капитулира и приема всички условия на ултиматума, за което надлежно уведомява Изпълнителния комитет на Бакинския съвет. На следващата сутрин, над къщите в азербайджанските квартали на Баку се развяват бели знамена. Това обаче, не се оказва достатъчно за прекратяване на насилието в града. Без съмнение, подстрекавани от болшевиките, въоръжените отряди на дашнаките, които според Одри Алстадт са изразила недоволство от \"меките условия\" на капитулацията на азербайджанците [11], продължават нападенията в мюсюлманските квартали на града. [19, pp. 116 - 118]На 02 април (21 март) 1918 година, в 11 часа сутринта, ръководството на Бакинския съвет на народните комисари, официално сключва примирие с азербайджанците, но насилието, мародерството и убийствата продължават до 05 април (24 март) 1918 година. [11]Цитираният вече Питър Хопкърк, в чиито симпатии към арменската кауза не може да има съмнение, също така пише:\"Арменците, веднъж видели, че старите им врагове бягат, сега жадували за мъст. Затова боевете продължили до тогава, докато практически цялото мюсюлманско население било изгонено от града или пък изклано. На петия ден [от началото на боевете], макар и значителна част от града все още да била в пламъците на пожарите, съпротивата била прекратена и улиците останали пълни с телата на убитите и ранените, които практически всички били мюсюлмани\". [13, pp. 283 - 284]Одри Алстадт, в чиято книга също се промъкват някои от клишетата на съветската историография (най-вече относно присъствието на части на \"Дивата дивизия\" в Баку), дава такова описание на края на мартенските кланета:\"След като азербайджанските представители приели условията [на капитулацията], дашнаките се \"захванали да плячкосват, палят и убиват в мюсюлманските квартали на града\". (Тук Алстадт се позовава на писмото на Степан Шаумян за мартенските събития в Баку. бел. авт.). По оценката на Шаумян, повече от 3000 души са убити в рамките на два дни. \"Арменските войници станаха по-брутални, след като съпротивата отслабна и ден и половина те плячкосваха, убиваха и опожаряваха\". Хиляди азербайджански турци побягнаха извън града. Британският вицеконсул майор А. Е. Р. Макдонъл пише, че \"нито един малко от малко по-важен мюсюлманин не остана в града\". Бягството на мюсюлманите от града, променя демографската картина още повече в полза на елементите, които не са от местен произход. Бакинският клон на Националния съвет е разпуснат. От \"мартенските събития\" до месец август същата година, азербайджанците няма да играят никаква политическа роля в Баку\". [11]Клането в Баку изиграло ролята и на сигнал за още по-мащабно разчистване на сметките. Както пише Майкъл Смит:\"Болшевиките открито признали своята неспособност да предотвратят анти мюсюлманските погроми, организирани от въоръжените сили на дашнаките и те се разпространили и по близките градове и села. [17, p. 227]По различни оценки, по време на \"мартенските събития\" от 1918 година, в Баку са загинали между 3000 и 12 000 души. [9, виж бележка 11 в края на текста] Най-занижената оценка, естествено е на \"архитекта\" на събитията - Степан Шаумян, макар че трябва да се отбележи, че в станалото вече прословуто негово писмо, той си оставя малка вратичка, като говори за убитите само по време на бойните действия и не визира продължилите и след капитулацията на \"Мусават\" кланета и мародерски изстъпления. Майкъл Смит пък от своя страна обръща внимание на факта, че оценката на Шаумян визира убитите само в град Баку, а не и в околностите, където насилието се разпространява със скоростта на степен пожар. [17]В крайна сметка, Майкъл Смит прави оценката, че с оглед на дадените жертви, \"мартенските събития\" в Баку са били едни от най-кървавите епизоди в хода на болшевишката революция.От своя страна, лидерът на болшевиките, Степан Шаумян изпада в еуфория от постигнатото. Той пише:\"Резултатите от боевете са блестящи за нас. Разгромът на противника беше възможно най-пълен. Ние им продиктувахме условия, които безпрекословно бяха подписани. Убитите са повече от три хиляди от двете страни. През цялото време съветската власт в Баку висеше във въздуха, поради съпротивата на мюсюлманските националистически партии. Тези партии во главе с феодалната (бекска и ханска) интелигенция, укрепили се в Елисаветопол (градът е с историческо име Гянджя, което носи и в момента. През съветския период градът е наречен на името на Киров, бел. авт.) и Тифлис, благодарение на подлата и страхлива политика на меншевиките, станаха в последно време много агресивни и в Баку. От листовките, издадени от нас и приложени тук (в писмото, бел. авт.), ще видите, че те започнаха настъпление срещу нас. ( ... бел. авт.). Решаваше се съдбата на Закавказието. Ако те бяха надделели в Баку, градът щеше да бъде обявен за столица на Азербайджан и всички немюсюлмански елементи щяха да бъдат обезоръжени и изклани\". [10, стр. 63 - 64]По думите на Тадеуш Светоховски, в паметта на азербайджанците, \"Бакинската комуна\" е станала \"горчив символ на болшевишко-арменския сговор, роден в кървавата баня на мартенските събития\".[18, p. 67] Тези събития действително прокарват кървава бразда между болшевиките и огромна част от азербайджанците. Те обаче наливат масло и в огъня на арменско-азербайджанското национално противопоставяне, който още един път ще се разгори със страшна сила точно след 70 години.Самата власт на болшевиките в Баку се оказва кратка. През месец юли 1918 година, пред заплахата от настъпващата турско-азербайджанска Кавказка ислямска армия, есерите и меншевиките в Баку се опълчват срещу болшевиките. Болшевишкият бакински съвет предава пълномощията си на тях и те установяват така наречената \"Диктатура на Цетрокаспия\". \"Диктатурата на Центрокаспия\" вика на помощ англичаните, но и техният гарнизон не се задържа за дълго в Баку. През месец септември 1918 година, правителството на новосъздадената Азербайджанска демократична република установява контрол над град Баку и го прави своя столица.Защо е станало всичко това?Основната причина за клането в Баку през 1918 г., наречено впоследствие с евфемизма \"мартенски събития\", е стоящата пред болшевиките неистова необходимост да удържат в ръцете си Баку и нефтената промишленост в града и региона. За тях това е било от съдбоносно значение. Нефтът е бил необходим и за болшевишкото правителство, и за германското командване, с което болшевиките в този момент работят съвсем партньорски. И действително, след погрома над азербайджанците и над партията \"Мусават\", започва незабавна експедиция на нефт към контролирания от болшевиките Астрахан. За тази дейност, Степан Шаумян се отчита писмено.Азербайджанското население в Баку, макар и в много голяма степен бедно и представляващо теоретически \"таргет група\" за болшевишката пропаганда, представлява пречка за контрола на болшевиките над стратегическия град. Нещо повече - политическите представители на азербайджанците са били особено омразни на болшевиките, поради тежнението им към обявяване на независимост на цялото Закавказие. В тази посока работи и Закавказкият Сейм в Тифлис, където мусаватистите са особено активни.Степан Шаумян открито заявява в своите писма, че е трябвало да се пресече влиянието на Сейма в Баку и това е било направено. С тези си действия той не само защитава интересите на болшевишкото правителство, но и следва личното си убеждение, че в революционното преустройство на Руската империя няма място за никакво право на самоопределение на народите. Шаумян е сред малцината болшевики, които са възразявали на Лениновата теза за правото на самоопределение в \"тюрмата на народите\". Ленин води с Шаумян нарочна кореспонденция по въпроса, в която се опитва да го убеди в правотата си. [7, том 48, стр. 208, стр. 233 - 236, стр. 288 - 291, стр. 302 - 303] Интересен факт е, че някои представители на така наречените \"буржоазни партии\" - кадети, октябристи и други, напълно сериозно разглеждат дейността на Шаумян като ... опазване на руската държавност в Баку и Закавказието. Този парадокс заслужава отделен анализ.От тази гледна точка и по военно-стратегически, и по геополитически, и по чисто идеологически причини, Степан Шаумян е яростен противник на национал-демократите, каквито са азербайджанските мусаватисти. Той вижда в тяхното влияние, нарастваща в геометрична прогресия заплаха.Затова, мартенското клане от 1918 година е превантивно действие на бакинските болшевики. То е насочено към елиминиране на \"Мусават\" и на азербайджанското влияние в Баку веднъж и завинаги. Затова и се действа на широк фронт - атакуват се фронтално, обстрелват се с артилерия (включително и от бойни кораби) и се бомбардират от въздуха азербайджанските квартали, където живее предимно градската беднота, за която самият Шаумян пише, че в крайна сметка е пострадала много.\"Мусават\" наистина е главната заплаха за болшевиките в Баку, точно заради тежненията си към независимост и заради важната роля, която играе в Закавказкия Сейм, от където единствено в този момент може да дойде акт за независимост на Закавказието. В този момент, този въпрос е бил не \"на хоризонта\", а поставен ребром, защото обявяването на независимост е било единственият път за конституирането на Сейма като преговаряща страна с Турция, чиито войски вече са напирали към Закавказието. Затова и не е било важно, колко кръв ще се пролее, а да се елиминира в някаква степен един от главните двигатели на обявяването на независимостта на Закавказието.Задачата е била толкова важна за бакинските болшевики и лично за Шаумян, че те изобщо не изпитват никакви скрупули да влязат в тактически съюз с националистическа формация като арменската \"Дашнакцутюн\". В този случай, \"Дашнакцутюн\" изиграват роля, за която споменатият по-горе Владимир Илич Ленин е измислил забележително название - ролята на \"полезните идиоти\". Запознатите с творчеството на Ленин знаят, че той изобщо не се свени да прави всякакви тактически съюзи с всякакви сили, които могат да бъдат използвани за едно или друго. Тези иначе различно мислещи от него хора, използвани за постигане на конкретни тактически цели, Ленин нарича \"полезни идиоти\". Шаумян прилага тази техника не по-лошо от Владимир Илич.Очевидно, някои дейци на Арменския национален съвет, които са имали тежнения в посока на обявяване на независимостта, а може би и към федерализация на Закавказието, са разшифровали замисъла на Шаумян. Техните усилия за задържане на арменците извън конфликта, най-вероятно са били свързани с логичното съображение, че проливането на кръв ще взриви арменско-азербайджанските отношения, включително и в Закавказкия Сейм. Последното би свело до нула съпротивителните възможности на кавказките народи срещу агресивните им съседи от юг и от север.Факт е, че дейците на Закавказкия Сейм полагат максимални усилия да опазят закавказкото единство. Един от последните и най-ярки документи на Сейма е колективният (!) азербайджанско-арменски протест срещу едностранното обявяване на грузинската независимост.Дейците на партията \"Дашнакцутюн\" в Баку обаче изобщо не се замислят над тези въпроси и се превръщат в маша в ръцете на болшевиките, в частност на Степан Шаумян. Когато няколко месеца по-късно Баку е превзет от турско-азербайджанската Кавказка ислямска армия, мирното арменско население в Баку ще плати изключително висока цена за поведението на \"Дашнакцутюн\" по време на \"мартенските събития\" от 1918 година.", "date": "2018.03.30", "title": "Клането в Баку през март 1918 г., болшевишката арогантност и ролята на „полезните идиоти”"}
{"url": "https://news.bg/energy/s-2-6-poskapva-prirodniyat-gaz-za-vtoroto-trimesechie-na-2018-g.html", "text": "Природният газ поскъпва за второто тримесечие на 2018 г. с 2,6% в сравнение с първото тримесечие, съобщиха от Комисията за енергийно и водно регулиране (КЕВР).Регулаторът одобри цената, на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа в размер на 361,82 лв. на 1000 куб. м. или 34,04 лв./MWh (без акциз и ДДС).В утвърдената от КЕВР цена на природния газ от 361,82 лв. на 1000 куб. м. са включени компонента за услугата \"обществена доставка\" по чл. 17, ал. 6 от НРЦПГ в размер на 5,42 лв./1000 nm3, както и компонента \"задължение към обществото\" по чл. 11а, ал. 2 от НРЦПГ от 1,37 лв./1000 nm3.Такса \"задължение към обществото\" покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно Плана за действие при извънредни ситуации.В тази цена не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.Енергийният регулатор прие това решение след подадено от \"Булгаргаз\" ЕАД заявление за утвърждаване на цени за IІ-то тримесечие на 2018 г. Комисията одобрява цените, защото към момента на пазара на природен газ няма конкурентна среда.При утвърждаване на цената на природния газ КЕВР отчита условията по действащия договор между \"Булгаргаз\" ЕАД и \"Газпром Експорт\" и се прилага изцяло залегналата в него методика, обясняват от регулатора. В методиката се взема предвид движението на цената на петрола и на алтернативните на природния газ горива на световните пазари през последните 9 месеца, калоричността на природния газ, както и промените в курса на щатския долар спрямо лева.Увеличението на цената на природния газ с 2,6 % няма да доведе до промяна на цената на топлинната енергия през ІІ-то тримесечие, уверяват от КЕВР. Няма да поскъпне и цената на тока за битовите потребители и небитовите потребители на регулирания пазар.Решението на КЕВР за утвърждаване на цената на природния газ за ІІ-то тримесечие на 2018 г. е публикувано на интернет страницата на регулатора.", "date": "2018.03.30", "title": "С 2,6% поскъпва природният газ за второто тримесечие на 2018 г."}
{"url": "https://news.bg/society/podsilvat-populatsiyata-na-svetovno-zastrasheniya-egipetski-leshoyad-u-nas.html", "text": "В средата на седмицата екип на Българското дружество за защита на птиците и на Зелени Балкани поставиха три млади египетски лешояда в специална волиера в района на Поточница, Източни Родопи. Птиците са дарени от зоопарковете Шонбрун и Прага, където миналата година са излюпени.Това е пилотен за България опит за пускане в дивата природа на египетски лешояди, отгледани на затворено, по метода на забавеното освобождаване. Методът се прилага успешно вече години наред в Израел. Този подход залага на допускането, че птиците имат достатъчно време да натрупат житейски опит при намиране на храна и да влязат в добра физиологична кондиция преди да поемат предизвикателната миграция на юг - голяма част от младите египетски лешояди загиват по време на първата си миграция към Африка.Птиците ще престоят във волиерата до средата на май, когато ще бъдат освободени. През цялото време ще бъдат непрекъснато подхранвани и наблюдавани, за да могат експертите да разберат как протича адаптационният процес, като за това ще помага и постоянното видеонаблюдение. На 10 април ще бъде поставена още една птица, която ще пристигне от Гибралтар, Испания, като се очаква и още една от Йерез. Преди освобождаването им всеки един от лешоядите ще бъде маркиран със сателитен предавател, за да се проследи тяхното поведение в природата и адаптацията им.Успоредно, тази и следващите няколко години ще бъдат тествани и други методи за освобождаване, например чрез диви приемни родители и посредством изкуствено гнездо. Целта е да бъде намерен най-добрият подход за целите на бъдеща програма за възстановяване на вида на Балканите.Дейността се извършва в рамките на LIFE проекта \"Нова надежда за египетския лешояд\", който обединява институции и организации от 14 страни от Балканския полуостров, Близкия изток и Африка. Четирите млади египетски лешояда са дарени по проекта със съдействието на Антонин Вайдал - координатор на размножителната програма за вида в рамките на Европейската Асоциация на Зоопарковете и Аквариумите и благодарение на тясно сътрудничество с Фондацията за опазване на лешоядите (VCF).", "date": "2018.03.30", "title": "Подсилват популацията на световно застрашения египетски лешояд у нас"}
{"url": "https://news.bg/int-politics/turtsiya-othvarli-predlozhenieto-na-makron-za-dialog-s-kyurdite.html", "text": "Турция отхвърли предложението за мир, инициирано вчера от френския президент Еманюел Макрон, в което той предложи да действа като посредник в диалог между Анкара и кюрдите в Сирия. Това обяви говорител на турския президент Реджеп Тайип Ердоган.\"Турция има ясна позиция за силите на ПКК, \"Отрядите за защита народа\" и партия \"Демократичен съюз\", които се опитват да се маскират като легитимни организации, криейки се под прикритието на Сирийските демократични сили (СДС). Смятаме, че каквато и да е инициатива за установяване на \"диалог, контакти и посредничество\" между Турция и тях е далеч от реалността; ние я отхвърляме\", изтъкна говорителят.На среща с делегация на СДС в Париж вчера Макрон обеща подкрепа за кюрдските бойци в Североизточна Сирия, като същевременно изрази готовността на страната си да изпрати войски в град Манбидж, за да блокира потенциална турска офанзива срещу града. Според френските медии разполагането на френски войници в Манбидж се координира със САЩ, които вече имат около 2000 войници в контролирания от сирийските кюрди град.Междувременно Ердоган заплаши многократно да разшири военната си кампания срещу кюрдите в Северозападна Сирия на изток, включително и в град Манбидж. Той също така настоя САЩ да изтеглят силите си от града, докато турският външен министър Мевлют Чавушоглу заяви, че страната му ще атакува Манбидж, ако не бъде постигнато споразумение с Вашингтон.", "date": "2018.03.30", "title": "Турция отхвърли предложението на Макрон за диалог с кюрдите"}
{"url": "https://news.bg/crime/prokuraturata-predade-na-sada-obvinenieto-sreshtu-rumen-ovcharov.html", "text": "От Софийска градска прокуратура внесоха в Спецсъда обвинителния акт срещу Румен Овчаров, съобщиха от прокуратурата. Обвиненията са за умишлена безстопанственост и за длъжностно престъпление. Спрямо Румен Овчаров е взета мярка за неотклонение \"подписка\".Бившият министър на енергетиката в кабинета \"Станишев\" Румен Овчаров е обвинен за това, че в периода от 09 юни 2006 г. до 18 юли 2007 г. в София, в качеството си на министър на икономиката и енергетиката не е упражнил достатъчно контрол. Тогава той е представлявал орган, упражняващ правата на държавата в еднолично търговско дружество със 100 % държавно участие \"Мини Бобов дол\" ЕАД гр. Бобов дол.В резултат на неупражнения контрол са последвали значителни щети за \"Мини Бобов дол\" ЕАД в общ размер 8 940 231,47 лева. Престъплението е в особено големи размери и представлява особено тежък случай.Второто обвинение спрямо Овчаров е за това, че в периода от 31 март 2006 г до 26 февруари 2007 г. като министър на икономиката и енергетиката е надвишил властта си и е нарушил служебните си задължения. Целта му, според държавното обвинение, е да набави облага за частно дружество.Облагата се изразява в осигуряване на възможност за добив на подземни богатства, изключителна държавна собственост. От това са настъпили немаловажни вредни последици за \"Мини Бобов дол\" ЕАД и Българската държава. Случаят е особено тежък, пишат от прокуратурата.С обвинителния акт се инкриминират действията на Румен Овчаров във връзка с упражняване правата на държавата във въгледобивното предприятие \"Мини Бобов дол\" ЕАД гр. Бобов дол, поясняват от прокуратурата.Като енергиен министър Румен Овчаров бил запознат с влошените финансови показатели на дружеството, поради което извършил смяна на Съвета на директорите. Новоизбраният съвет на директорите предложил три оздравителни плана за дружеството, но и трите били отхвърлени без мотиви от страна на министъра, информират от държавното обвинение.През пролетта на 2006 г. към дейността на дружеството проявили инвеститорски интерес две частни компании.Въпреки изискването за провеждане на търг при наличие на повече от един кандидат, Румен Овчаров дал разрешение на \"Мини Бобов дол\" ЕАД да отдаде възмездно под наем за срок от 5 години на рудник \"Ораново\" ЕООД активи, собственост на \"Мини Бобов дол\" ЕАД, при условията на пряко договаряне.Извършените две финансови проверки от работни групи към министерство на икономиката и енергетиката установили, че при сключения договор за наем не са постигнати заложените цели и не е постигнато финансово оздравяване на \"Мини Бобов дол\" ЕАД. Дружеството продължава да работи на загуба и да трупа задължения, тъй като наемната цена дори не покривала амортизационните разходи.Въпреки че бил запознат с тези констатации, Румен Овчаров умишлено не предприел действия за тяхното отстраняване.През този период Овчаров нарушил служебните си задължения като допуснал да се извършва добив на подземни богатства, изключителна държавна собственост, без проведена процедура за предоставяне на концесия от дружеството наемател. От това са настъпили немаловажни вредни последици за \"Мини Бобов дол\" ЕАД и Българската държава, гласи обвинението.Ако бъде признат за виновен, по първото обвинение Румен Овчаров може да отиде в затвора от една до 10 години и да бъде лишен от правото да заема определена държавна или обществена длъжност и да упражнява определена професия или дейност.За второто обвинение се предвижда лишаване от свобода от 3 до 10 години, както и лишаване от право да се заема определена държавна или обществена длъжност, уточниха от прокуратурата.", "date": "2018.03.30", "title": "Прокуратурата предаде на съда обвинението срещу Румен Овчаров"}
{"url": "https://news.bg/crime/maroko-iska-ekstraditsiya-na-zadarzhaniya-u-nas-terorist.html", "text": "Властите в Мароко поискаха задържаният у нас мароканец Науфал Захри, който се издирва за тероризъм и връзки с \"Ислямска държава\", да бъде екстрадиран и изправен пред правосъдието в Кралство Мароко.Припомняме, 35-годишният гражданин на Мароко Науфал Захри беше задържан у нас за  на 12 февруари тази година. Той се издирва в Мароко за връзки с терористичната организация \"Ислямска държава\". Министърът на вътрешните работи Валентин Радев също заяви, че мароканецът е бил доверено лице на ДАЕШ.Веднага след задържането на мъжа, , за да не се укрие.Ден по-късно, на 13 февруари, беше взето решението мароканецът да остане в ареста за срок до 90 дни. Говорителят на главния прокурор Румяна Арнаудова заяви, че за този срок ще бъде уредена екстрадицията на лицето.Стана ясно и че Захри набирал доброволци за \"Ислямска държава\".Днес Окръжната прокуратура в Хасково официално внесе искане мароканецът да бъде задържан за постоянно.Официалната молба за екстрадиция на Науфал Захри и документите за екстрадиция са получени в Окръжната прокуратура в Хасково. Задържаният е запознат със съдържанието на документите в присъствието на защитник и преводач. Окръжен съд-Хасково ще заседава днес по искането на прокуратурата за вземане на мярка за неотклонение \"задържане под стража\" спрямо мароканеца.", "date": "2018.03.30", "title": "Мароко иска екстрадиция на задържания у нас терорист"}
{"url": "https://news.bg/politics/korneliya-ninova-pozdravi-premiera-che-ne-goni-ruski-diplomati.html", "text": "Не постигнахме съгласие за обща декларация на председателски съвет, обяви лидерът на левицата Корнелия Нинова. Според нея е било въпрос на национален интерес да има такава.Коментарът си Корнелия Нинова направи пред журналисти след председателския съвет в Народното събрание, който се събра по случая \"Скрипал\". Паралелно с този съвет, в Министерски съвет заседава Съветът по сигурността с присъствието на посланика ни в Москва Бойко Коцев.Корнелия Нинова обясни, че председателят на ПГ на ГЕРБ Цветан Цветанов възразил срещу декларация на Народното събрание.Иначе соцводачът поздрави премиера. \"Поздравявам господин Борисов за решението и особено за решението да се изчакат доказателствата, фактите и да не се експулсират руски дипломати, както и да не се отзовават наши, подчерта тя.Имаме нужда от истина, от доказателства, заяви Нинова. Имаме нужда, както той казва от запазване на канала за диалог не само между нас и Русия, между Европа и Русия, убедена е тя.Припомняме, вчера председателят на ПГ на ГЕРБ  заяви, че страната ни трябва да бъде солидарна със западните страни и трябва да изгони руските дипломати заради скандала около случая с отравянето на бившия руски шпионин Сергей Скрипал и дъщеря му.Лидерът на \"Атака\" и коалиционен партньор на ГЕРБ Волен Сидеров обаче отсече, че е трябва да се престане с приказките за солидарност, а страната трябва да има балансирана политика и да не избързва при вземането на решения от международно значение.Лидерът на НФСБ и вицепремиер  този път имаше подобна позиция.Президентът Румен Радев предупреди, че ако българското правителство реши да гони руски дипломати от страната, . \"Европейската солидарност не може да бъде сляпа и едностранна\" според президента.С позиции по случая излязоха и партиите АБВ и СДС.  България трябва да се пази от резки движения в конфликта между Русия и Европейския съюз по случая \"Скрипал\".  пък страната ни трябва да бъде солидарна и да изгони руските дипломати, както направиха редица европейски държави.", "date": "2018.03.30", "title": "Корнелия Нинова поздрави премиера, че не гони руски дипломати"}
{"url": "https://news.bg/int-politics/tramp-obyavi-sasht-si-tragvat-mnogo-skoro-ot-siriya.html", "text": "Американският президент Доналд Тръмп обяви, че САЩ ще се изтеглят много скоро от Сирия, тъй като съвсем скоро терористите от ДАЕШ (\"Ислямска държава\") щели да бъдат напълно разгромени, предадоха американските медии. Тръмп е съобщил новината по време на митинг в щата Охайо.\"Скоро ще превземем 100 процента от халифата, както го наричат, и ще се изтеглим оттам наистина скоро. Ще се върнем в нашата страна, където искаме да бъдем\", уверил американският президент.Изявлението му беше направено само часове след като говорителката на Пентагона заяви точно обратното, а именно че \"остава да се свърши много работа, за да се гарантира, че екстремистите са трайно разгромени\" в Сирия.Запитана за изказването на Тръмп, говорителката на Държавния департамент Хедър Науърт уточни, че няма информация за план за изтегляне на САЩ от Сирия, нито за промяна в сегашната политика.", "date": "2018.03.30", "title": "Тръмп обяви: САЩ си тръгват много скоро от Сирия"}
{"url": "https://news.bg/politics/tsvetanov-ne-se-samnyava-vav-faktite-na-velikobritaniya.html", "text": "Ресорните комисии в Народното събрание по външна политика ще проучат ситуацията по скандала \"Скрипал\".Това са решили партиите на извънредния председателски съвет, който се проведе в Народното събрание едновременно със Съвета по сигурността в МС, където беше и посланикът ни в Москва Бойко Коцев. не налагала Народното събрание да излиза с позиции, стана ясно от коментара на Цветан Цветанов.Той обясни, че БСП е против да признаем решенията на Съвета. На червените им харесала позицията на Бойко Борисов, че няма да гоним посланици. Не им харесала тезата му за солидарност към Великобритания.От думите му стана ясно, че самият Цветанов не се съмнява във фактите на кралството по казуса. Той е убеден, че като председателстващи ЕС може да имаме по-активна роля като посредници между ЕС и Русия.Иначе имало нужда от доказателства. На тяхна база щяла да се надгражда българската позиция.Припомняме, вчера председателят на ПГ на ГЕРБ  заяви, че страната ни трябва да бъде солидарна със западните страни и трябва да изгони руските дипломати заради скандала около случая с отравянето на бившия руски шпионин Сергей Скрипал и дъщеря му.Лидерът на \"Атака\" и коалиционен партньор на ГЕРБ Волен Сидеров обаче отсече, че е трябва да се престане с приказките за солидарност, а страната трябва да има балансирана политика и да не избързва при вземането на решения от международно значение.Лидерът на НФСБ и вицепремиер  този път имаше подобна позиция.Президентът Румен Радев предупреди, че ако българското правителство реши да гони руски дипломати от страната, . \"Европейската солидарност не може да бъде сляпа и едностранна\" според президента.С позиции по случая излязоха и партиите АБВ и СДС.  България трябва да се пази от резки движения в конфликта между Русия и Европейския съюз по случая \"Скрипал\".  пък страната ни трябва да бъде солидарна и да изгони руските дипломати, както направиха редица европейски държави.", "date": "2018.03.30", "title": "Цветанов не се съмнява във фактите на Великобритания"}
{"url": "https://news.bg/crime/arestuvaha-ventsislav-angelov-chikagoto.html", "text": "Венцислав Ангелов-Чикагото е задържан в Германия, съобщи БНТ.Следва Венцислав Ангелов-Чикагото да бъде екстрадиран в България, където ще лежи три години за трафик на наркотици.От прокуратурата заявиха, че в момента се подготвят документите и преводите по европейската заповед за екстрадиция.Припомняме,  от Окръжния съд в Русе за това, че участвал в международен канал за наркотрафик от Перу до Испания.В края на месец септември 2015 година  на Русенския окръжен съд от шест години затвор на 3 години \"лишаване от свобода\".За сега Ангелов е прекарал 11 месеца в ареста по време на разследването, което се забавило заради молбите за правна помощ от няколко държави. След това съдът го пусна срещу по-лека мярка за неотклонение, а краят на делото го заварил на свобода и така и не влязъл в затвора. и че русенецът Венци Чикагото нашумя като първия арестуван по подозрение за участие в атаката срещу банките. 24 часа по-късно той бе .", "date": "2018.03.30", "title": "Арестуваха Венцислав Ангелов - Чикагото"}
{"url": "https://news.bg/bulgaria/ananiev-nyama-otkloneniya-v-mikrobiologiyata-na-vodata-v-bregovo.html", "text": "Няма проблеми с питейната вода в Брегово. Здравният министър Кирил Ананиев заяви, че резултатите от анализите не показват отклонения в микробиологията на водата, съобщи \"24 часа\", позовавайки се на БТА.Анализите на физико-химичните показатели не са приключили, уточни мин. Ананиев.Директорът на Регионалната здравна инспекция - Видин е поискал от директора на Басейнова дирекция \"Дунавски район\" информация относно състоянието на подземните води риска от замърсяване.Доставките на питейна вода на населението обаче не е отговорност само на здравното ведомство, акцентира ин. Ананиев. Отговорността е разпределена спрямо експертизата на различните държавни институции.Резултатите от изследванията да бъдат предоставени на кмета на Брегово се ангажира здравният министър.", "date": "2018.03.30", "title": "Ананиев: Няма отклонения в микробиологията на водата в Брегово"}
{"url": "https://news.bg/int-politics/molat-v-kemerovo-nezakonno-postroen.html", "text": "Без да има разрешително е построен Търговският център \"Зимна череша\" в Кемерово, където при пожар на 25 март изгоряха 64 души, сред които много деца, съобщи РИА Новости, позовавайки се на Следствения комитет.Следователите са арестували областния началник на инспекцията по строителен надзор Танзилия Комкова. Тя е заподозряна в злоупотреба с пълномощия.Според версията на следствието, тя не е предприела действия да прекрати експлоатацията на изграденото без строително разрешително здание на търговско-развлекателния комплекс \"Зимна череша\" в град Кемерово. Това е довело до смъртта на посетители на търговския център\", заявяват от ведомството.Следователите също така са назначили съдебна пожаро-техническа експертиза, която ще се води от експерти от Санкт Петербург.Пожарът в четириетажният мол стана на 25 март. Огънят тръгна от горните етажи, където са разположени няколко киносалона и детски игрални зали с атракциони. Загинаха 64 души, в това число и 41 деца.Разследват се две версии за причините, предизвикали пожара - късо съединение и палеж. Към момента по-вероятна е първата версия.В хода на разследването са арестувани петима заподозрени - техническият директор на компанията-собственик, арендатора на помещението, където е станал пожара, сътрудниците и ръководителя на организацията, обслужващият сигнализацията, а така също и охранителя, изключил системата за сигнализация. По-рано бе съобщено, че е арестуван и генералният директор на сладкарската компания, която е собственик на сградата - Юлия Богданова. В градската администрация на Кемерово се извършват следствени действия.", "date": "2018.03.30", "title": "Молът в Кемерово - незаконно построен"}
{"url": "https://news.bg/int-politics/sauditska-arabiya-nastoyava-svetat-da-natisne-iran-za-da-se-izbegne-voyna.html", "text": "Престолонаследникът на Саудитска Арабия принц Мохамед бин Салман обяви, че международната общност трябва да окаже по-голям икономически и политически натиск върху Иран, за да се избегне по-нататъшна ескалация в региона.\"Трябва да успеем, така щото да избегнем военен конфликт\", изтъкна принцът в интервю за \"Уолстрийт джърнъл\".\"Ако не успеем в това, което се опитваме да направим, вероятно ще имаме война с Иран след 10-15 години\", предупреди Мохамед бин Салман.Бин Салман неколкократно е изразявал противопоставянето си срещу режима на аятоласите в Иран, определяйки върховния лидер аятолах Али Хеменеи като \"новият Хитлер\" на Близкия изток.Той обвини Иран във въоръжаването на бунтовническите групировки в Йемен и обеща да се противопостави на неговите \"дестабилизиращи действия\".Принцът също така се е изказал срещу \"Мюсюлманско братство\", политическа ислямистка групировка в Египет, която придоби политическа мощ по време на Арабската пролет. \"Мюсюлманското братство е инкубатор за терористи. Трябва да се отървем от екстремизма. Без екстремизъм никой не може да стане терорист\", подчерта той.", "date": "2018.03.30", "title": "Саудитска Арабия настоява светът да натисне Иран, за да се избегне война"}
{"url": "https://news.bg/crime/deputatite-se-stiskat-za-velikdenskata-kampaniya-na-ombudsmana.html", "text": "Омбудсманът Мая Манолова изпраща писма до депутатите да се включат в кампанията й \"Великден за всеки\". Националният омбудсман внесе в Народното събрание отчета си за изминалата година.34908 души са сигнализирали омбудсмана Мая Манолова през миналата година. 22369 лица са консултирани. Данните представи общественият защитник в парламента.Спрямо 2016 г. това е ръст с 20% или над 12 000 души повече са се обърнали към институцията през 2017 г. Ние се състезаваме сами със себе си, похвали се Манолова.12539 жалби са приключени. Над 1800 препоръки са изпратени към институции. Преобладават сигналите срещу монополите. Всяка втора препоръка на обществения защитник е взета под внимание.Намаляват жалбите срещу ЧСИ, но това е заради законодателните изменения на Мая Манолова. Зачестяват сигналите към фирмите за бързи кредити. Хората все повече изпитвали трудности към плащането на сметките си. Десет законодателни инициативи на Манолова са завършили успешно. Институцията доказа, че работи прозрачно, похвали се тя.От най-бедните до най-богатите се обръщат за помощ към омбудсмана, отчете общественият защитник. Нашият фокус е към тези, които не могат да се справят, акцентира Мая Манолова. Тя похвали експертността на институцията. Расте броят на свършената работа, доволна е Манолова.", "date": "2018.03.30", "title": "Депутатите се стискат за великденската кампания на омбудсмана"}
{"url": "https://news.bg/crime/postoyanen-arest-za-obvinenite-za-ubiystvoto-kray-narechenski-bani-iska-prokuraturata.html", "text": "Постоянен арест за двамата, обвинени за убийството на бизнесмен край Нареченски бани поиска Пловдивската окръжна прокуратура в съда, съобщиха от Апелативна прокуратура-Пловдив.Окръжна прокуратура-Пловдив внесе искане в съда за определяне на мярка за неотклонение \"задържане под стража\" за Марин Б., на 26 г., и Севдалин Б., на 46 г., привлечени като обвиняеми за умишлено убийство.Установено е, че на 21 март 2018 г., в село Нареченски бани, област Пловдив, двамата обвиняеми, в съучастие, умишлено са умъртвили 47-годишния В.М. По делото се извършват процесуално-следствени действия.", "date": "2018.03.30", "title": "Постоянен арест за обвинените за убийството край Нареченски бани иска прокуратурата"}
{"url": "https://news.bg/crime/zadarzhaha-trima-mazhe-s-nad-42-hil-lv-ot-telefonni-izmami.html", "text": "При спецоперация на 28 март около 16 и 40 часа в близост до село Кавлак, община Стражица, е задържан 64-годишен мъж от Стара Загора. В него са открити 24 544 лв. от телефонна измама иавършена в населено място на територията на област Бургас. Установено е, че мъжът е участвал при извършването на престъплението в ролята на \"куриер\".Същия ден, в Русе, на ГКПП- Дунав мост, при влизане в страната ни от Румъния, са заловени двама мъже - на 41 г. и на 30 г., от Горна Оряховица. При претърсване в автомобила и на два адреса в Горна Оряховица, служителите на реда намерили мобилни телефони, сим-карти и 17 800 лева.От проведеното до момента разследване е изяснено, че мъжете са извършители и на други три телефонни измами през тази година на територията на Стара Загора. Общият размер на отнетите суми при извършените престъпления достига 19770 лв., по случаите са образувани досъдебни производства.Тримата са задържани с полицейска мярка за 24 часа. С постановление на Районната прокуратура в Стара Загора на 41-годишния мъж мярката за задържане е удължена за 72 часа.Работата по доказване на цялостната престъпна дейност на тримата", "date": "2018.03.30", "title": "Задържаха трима мъже с над 42 хил лв. от телефонни измами"}
{"url": "https://news.bg/politics/sofiya-s-nezakonen-gradski-transport.html", "text": "Транспортни проблеми смущават червените.Георги Свиленски представи на брифинг договор за неправомерно плащане на електрическа енергия на БДЖ. Без договор за следващия месец се оказва, че дружеството плаща 20 лева по-скъпо на мегават часа. Оказва се, че от октомври 2017 БДЖ се е облагодетелствало.Плащането е незаконно, информира Свиленски.Над два милион лева са щетите за държавата за три месеца. Депутатът очаква прокуратурата да се самосезира. Ако ли не, социалистите ще я сезират.\"Министър Московски да си провери администрацията\", посъветва още Свиленски.Отделно от това Столична община се подготвяла да подари едни над 30 милиона лева на транспортни фирми в София. Неоснователно се е сключил такъв договор.\"Как работи транспортът в София\", недоумява социалистът. Оказва се, че целият градски транспорт на София се движи без договори и разписания.\"Кой гарантира в Столична община сигурността, качеството на услугата\", пита още Георги Свиленски.Този сигнал също ще пътува към прокуратурата, закани се той.Лидерът на БСП-София Калоян Паргов отсече, че отговорът трябва да даде кметът Фандъкова. \"Това е обезпокоително за всички, че транспортът в София е извън легитимността\", притеснен е той.\"Кой ще понесе отговорност за тази неизрядност\", попита още Паргов. Общинският съветник иска лично градоначалникът да понесе отговорност.По-късно от . Герберите отрекоха всички обвинения по техен адрес и обвиниха БСП в медийни манипулации. По думите на депутата Станислав Иванов и столичния общински съветник Зафир Зарков градският транспорт в София е абсолютно легален и редовен.", "date": "2018.03.30", "title": "София с незаконен градски транспорт"}
{"url": "https://news.bg/world/premierat-na-kosovo-uvolni-vatreshniya-ministar-i-shefa-na-razuznavaneto.html", "text": "Премиерът на Косово уволни вътрешния министър и шефа на разузнаването за депортирането на шестима турски граждани без разрешението му, информира АП.Рамуш Харадинай заяви, че министърът на вътрешните работи Фламур Сефай и директорът на разузнавателната служба Дритон Гаши не са го информирали за решението.Турците са работили с група училища, които са собственост на Фетхуллах Гюлен - проповедник, който е обвиняван от турския президент Реджеп Ердоган, че е организирал опита за преврат преди 2 г.Според турски медии екстрадираните се разглеждат като членове на \"клон на терористичната група на Балканите\".", "date": "2018.03.30", "title": "Премиерът на Косово уволни вътрешния министър и шефа на разузнаването"}
{"url": "https://news.bg/crime/razkriha-nelegalen-tseh-za-butilirane-na-alkohol-v-plovdiv.html", "text": "При проверка в Пловдив е разкрит нелегален цех за бутилиране на алкохол. В обекта са установени малко повече от 22 000 литра алкохолни продукта, както и наличието на поточна линия за бутилиране.На 23 март е извършена съвместна проверка на служители от Митница Пловдив и служители на отдел \"Икономическа полиция\" към ОД на МВР Пловдив в обект на територията на област Пловдив.В десетлитрови пластмасови туби са открити 80 литра алкохол /спирт/ с алкохолно съдържание от 96,4% vol. Открити са и 276 стъклени бутилки от по 500 ml и 700 ml с етикети с надпис \"водка\" и марка на известна ракия. Всички бутилки са без български акцизен бандерол. Общото количество на открития нелегален етилов алкохол е 229.4 литра.Другото открито количество от 21 770 литра представлява течност с различен цвят (бял и червен) с мирис на вино. Част от него - общо 5100 литра се е съхранявало в наливно състояние в метален съд, а останалото е било подготвено за изнасяне от обекта - бутилирано в пластмасови туби по два литра, облепени с етикети и подредени на палети.В обекта е открита и поточната линия, на която се е извършвала незаконната дейност. Пред митническите служители не са представени, както документи, удостоверяващи плащането на дължимия за стоките акциз, така и документи за регистрация на обекта по реда на Закона за акцизите и данъчните складове (ЗАДС).Всички алкохолни продукти, както и бутилиращата линия са иззети. Взети са проби за лабораторен анализ. По случая ще бъдe образувано административнонаказателно производство по реда на ЗАДС.За откритите стъклени бутилки с етилов алкохол е образувано досъдебно производство по описа на Митница Пловдив под надзора на Районна прокуратура Пловдив.", "date": "2018.03.30", "title": "Разкриха нелегален цех за бутилиране на алкохол в Пловдив"}
{"url": "https://news.bg/bulgaria/sblasak-na-avtobus-i-kola-v-stolitsata-prati-momiche-v-bolnitsa.html", "text": "Момиче бе прието в болница вчера след катастрофа в столицата, предаде bTV. По чудо тя се размина без други пострадали. Инцидентът стана на Околовръстното шосе в района на \"Младост\", който бе затворен за кратко за движение след това. Автобус на градския транспорт удари кола, след като влезе в насрещното.Дупка на пътя доведе до сблъсъка. Според съобщението, тя не е единствена в района. Пострадалото 19-годишно момиче, шофирало колата, бе прието в Окръжна болница с контузна рана на главата. Състоянието му обаче не е тежко и позволява да бъде изписано.Шофьорът на автобуса, който се е движил в посока към изхода на София, не е пострадал. В автобуса не са се намирали пътници, тъй като е пътувал за гараж. Трасето обаче е част не от общинската, а от републиканската пътна мрежа.", "date": "2018.03.30", "title": "Сблъсък на автобус и кола в столицата прати момиче в болница "}
{"url": "https://news.bg/regions/magla-svlachishta-i-remonti-prechat-na-dvizhenieto-po-patishtata.html", "text": "Температурите са в интервала от - 3° до 8°. Времето над страната е ясно.Слаб вятър духа в областите Русе, Разград и Силистра.Пътните настилки са предимно сухи, на места мокри, частично заледени и обработени.Намалена видимост до 100 поради мъгла има в проход \"Дюлински\".Това съобщиха от пресцентъра на АПИ.  СЪСТОЯНИЕ НА АВТОМАГИСТРАЛИТЕ:АМ \"Тракия\":Област София: до 30.04.2018 г. е ограничено движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167.Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.Област Бургас: до 31.03 2018 г. от км 308+100 до км 359+000 в участъка граница ОПУ Ямбол - Ветрен се извършват ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация.АМ \"Хемус\": няма ограничения.АМ \"Струма\":област Кюстендил: Шофьорите да се движат с повишено внимание и съобразена скорост, спазвайки пътната сигнализация при км 61+450 в участъка Джерман - Дупница в посока София поради свличане на земни маси в аварийната лента.АМ \"Марица\": няма ограничения.АМ \"Черно море\": няма ограничения.АМ \"Люлин\":Област София: до 30.06.2018 г. движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно.Движението по АМ \"Люлин\" в тунел \"Мало Бучино\" посока София се осъществява в изпреварващата лента поради активизирало се свлачище в аварийната лента след тунела до 30.06.2018 г. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - целогодишно е ограничено движението на всички МПС;- \"Златишки\" - целогодишно е ограничено движението на всички МПС;;- \"Айтоски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" целогодишно е ограничено движението на МПС над 10 т;- \"Дюлински\" - целогодишно е ограничено движението на МПС над 3,5 т;- \"Котленски\" - забранен за МПС над 12 т;- \"Пампорово\" - целогодишно е ограничено движението на МПС над 3,5 т;- \"Петрохан\" - забранен за МПС над 12 т;- \"Твърдишки\" - целогодишно е ограничено движението на МПС над 10 т;- \"Троянски\" - забранен за МПС над 12 т;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.   ", "date": "2018.03.30", "title": "Мъгла, свлачища и ремонти пречат на движението по пътищата "}
{"url": "https://news.bg/regions/ot-polunosht-zabranyavat-spiraneto-i-parkiraneto-na-ploshtada-pred-parlamenta.html", "text": "На 31 март 2018 г. се провежда традиционното велошествие. Това е причината да се забраняте престоят и паркирането на автомобили на пл. \"Народно събрание\" от 00.00 часа до приключване на мероприятието на 31 март. Информацията е на Софийска голяма община.От 08.00 часа приключване на мероприятието на 31 март 2018 г. се забранява влизането на автомобили по ул. \"Цар Шишман\" между ул. \"Аксаков\" и пл. \"Народно събрание\".От 10.00 часа до приключване на мероприятието на 31 март 2018 г. се забранява влизането на автомобили по бул. \"Цар Освободител\" между ул. \"Г. С. Раковски\" и бул. \"Васил Левски\", само при необходимост и по преценка на отдел \"Пътна полиция\" при СДВР.Заради заснемане на рекламен клип от 18.00 часа на 29 март 2018 г. до 08.00 часа на 30 март 2018 г. се забранява престоят и паркирането на автомобили, с изключение на автомобилите на снимачния екип на ул. \"Богдановец\" между бул. \"Ген. Тотлебен\" и ул. \"Феликс Каниц\".За времето от 08.00 часа до 20.00 часа през почивните дни, официалните празници и обявените от Министерски съвет за неприсъствени дни в периода от 06 април 2018 г. до 06 октомври 2018 г. се разрешава престоят и паркирането на коли в крайната дясна лента на бул. \"Драган Цанков\" между ул.\"Акад. Методи Попов\" и бул. \"Пейо К. Яворов\", в посока център, извън зоните за престрояване и спирките на масовия градски транспорт.", "date": "2018.03.30", "title": "От полунощ забраняват спирането и паркирането на площада пред парламента"}
{"url": "https://news.bg/regions/remontirat-15-km-ot-patya-sevlievo-gabrovo.html", "text": "Започва ремонта на 15-километрова отсечка от , съобщи БНР. Участъкът ще бъде ремонтиран с европейски средства. С рехабилитацията на отсечката от Севлиево до село Драгановци ще бъде обновен целият път между двете съседни общини Севлиево и Габрово. Очаква се ремонтът да приключи до края на годината. Трасето е малко над 27 километра и реконструкцията му се изпълнява на две части.Пътят е важен за региона, освен това осигурява най-кратката връзка между Габрово и София. Той свързва населените места от Северна България с прохода \"Шипка\" и южната част на страната.", "date": "2018.03.30", "title": "Ремонтират 15-км от пътя Севлиево-Габрово"}
{"url": "https://news.bg/regions/intenziven-e-trafikat-na-balgaro-turskata-granitsa-1.html", "text": "На българо-турската граница трафикът е силно интензивен на изход за товарни автомобили - на ГКПП Капитан Андреево и на ГКПП Лесово, съобщиха от МВР. Информацията е към 06:00 часа на 30 март 2018 г.На българо-сръбската, българо-македонската граница трафикът е нормален на всички гранични контролно-пропускателни пунктове. Обичайно спокоен е трафикът и на българо-румънската граница на всички гранични контролно-пропускателни пунктове.На българо-гръцката граница трафикът на ГКПП Кулата трафикът е нормален на всички гранични контролно-пропускателни пунктове.", "date": "2018.03.30", "title": "Интензивен е трафикът на българо-турската граница"}
{"url": "https://news.bg/politics/akad-vodenicharov-bedni-sme-zashtoto-ne-proizvezhdame-nishto.html", "text": "След 15-20 години ще видим промените в сегашните проблеми в обществото - демография, здравеопазване, образование. Ето защо трябва да имаме национални програми, които да не се променят с всички следващи управляващи. Това каза бившият председател на БАН акад. Стефан Воденичаров пред БНТ.Екип от БАН е разработил \"Възгледи за национални цели за устойчиво развитие на България\", където са обсъдени всички социални проблеми, пред които сме изправени, каза акад. Воденичаров, който бе образователен министър в първия кабинет \"Борисов\".Големият проблем на България е бедността, а ние сме бедни, защото не произвеждаме нищо. Да възстановим нормалният стопански живот, призова акад. Воденичаров.По думите му доходите се повишават, но това се случва на нищожна основа спрямо европейската.Според него е добре да се прецени кои стоки ще бъдат търсени - бъдещето е на електромобилите, а у нас могат да се произвеждат електромотори. В България има учени, които могат от цинк и олово да изработят батерии на бъдещето, допълни акад. Стефан Воденичаров.Припомняме, в сряда на 28 март, Министерският съвет прие правителствената  за периода 2015-2040 г. Тя ще бъде представена на парламента. Според прогнозата, населението на България ще намалее с около 20% до 2040 година.", "date": "2018.03.30", "title": "Акад. Воденичаров: Бедни сме, защото не произвеждаме нищо"}
{"url": "https://news.bg/regions/predimno-slanchevo-s-lek-vyatar.html", "text": "Предимно слънчево време ни очаква в петък. Преди обяд на места по Черноморието е мъгливо, информират от НИМХ-БАН.Вятърът ще бъде слаб до умерен. Максималните температури ще бъдат между 17° и 22°. По Черноморието се очаква температурите да са от 10° в северните до 17° в южните райони.", "date": "2018.03.30", "title": "Предимно слънчево с лек вятър"}
{"url": "https://news.bg/crime/blizki-na-pochinal-sled-katastrofa-se-opasyavat-ot-potulvane-na-sluchaya.html", "text": "Близки на загинал в катастрофа се опасяват, че случаят може да бъде потулен. Предизвикалият инцидента е полицейски шеф. Случаят е от март, информира Нова телевизия.Шефът на криминална полиция е нарушил правилата за движение и е ударил челно друг автомобил, става ясно от репортажа. Шофьорът е починал от раните си. Все още не са повдигнати обвинения. Чакат се експертизи.Роднините на загиналия Росен Любенов се опасяват, че случаят може да бъде потулен, защото соченият от тях за виновник е облечен във власт.Полицаят от Кюстендил се е движил с несъобразена скорост. Той не е успял да вземе завоя и е ударил челно другия автомобил, пише в протокола на полицията. Охранителна камера е уловила катастрофата отдалеч.Самият Захари Захариев е заявил, няма да коментира случая, защото тече дело: \"Има следствена тайна и аз съм длъжен да я пазя\".", "date": "2018.03.30", "title": "Близки на починал след катастрофа се опасяват от потулване на случая"}
{"url": "https://news.bg/politics/skandalat-skripal-razdeli-sveta-na-dve-spored-jotova.html", "text": "България има уникален шанс в качеството си на председател на Съвета на ЕС да бъде посредник оттук нататък. Това заяви пред БНТ вицепрезидентът Илияна Йотова във връзка със  и , която се разрази между Русия и държавите от Западна Европа.Според Йотова трябва да се изчака как ще се развият нещата и какво ще реши Съвета по сигурност към Министерския съвет. \"Мисля че балансиращата роля, която имаме в момента, е най-добрата\", коментира Йотова.Припомняме, предстои днес на Съвета по сигурност да бъде изслушан посланикът ни в Русия Бойко Коцев, който .По думите на Йотова изгонването на дипломати не е прецедент. Това било мярка, която се прилага при най-различни кризи. Изгонването на дипломати в света на международните отношения е първа стъпка към налагането на по-тежки санкции, обясни още вицето.\"Може би за първи път така масово и светът се раздели на две групи, затова ролята на България е още по-ценна, защото си запазва възможността да бъде един посредник между двата лагера\", допълни още Йотова.Йотова коментира и разговора между президента Румен Радев и руския патриарх Кирил, който беше на посещение у нас по повод 140-та годишнина от Освобождение на България. В контекста на  Йотова заяви, че думите на руския патриарх са се отразили негативно на отношенията между двете страни. \"С вчерашното публикуване на стенограмата, тази толкова чакана стенограма, много от митовете отпаднаха. За мен е изключително важно, че вчера се видя позицията на българския президент - отстояване на националните интереси, дипломатично и хладнокръвно\", категорично заяви Йотова.", "date": "2018.03.30", "title": "Скандалът \"Скрипал\" раздели света на две според Йотова"}
{"url": "https://news.bg/world/v-kemerovo-arestuvaha-shefa-na-zavoda-za-sladkarski-izdeliya.html", "text": "В Кемерово задържаха генералния директор на завода за сладкарски изделия Юлия Богданова, съобщи РИА Новости. Това е компанията-собственик на сградата на изгорелия търговско-развлекателен център \"Зимна череша\".Представителят на следствения комитет Светлана Петренко съобщи в официалния акаунт на ведомството в Telegram, че служителите на Богданова многократно са я информирали за недостатъците на системата за противопожарна безопасност, но тя не е предприемала никакви мерки. Отбелязва се, че генералният директор \"изцяло се занимава с предоставяне под аренда на новите търговски площи\".В дома на Богданова е имало обиск. Скоро ще й бъде предявено обвинение за нарушаване на изискванията на пожарната безопасност, предизвикали смъртта на две и повече лица.Припомняме, пожарът в търговския център \"Зимна череша\" стана на 25 март. Огънят тръгна от горните етажи, където са разположени няколко киносалона и детски игрални зали с атракциони. Загинаха 64 души, в това число и много деца.Разследват се две версии за причините, предизвикали пожара - късо съединение и палеж. Към момента по-вероятна е първата версия.В хода на разследването са арестувани петима заподозрени - техническият директор на компанията-собственик, арендатора на помещението, където е станал пожара, сътрудниците и ръководителя на организацията, обслужващият сигнализацията, а така също и охранителя, изключил системата за сигнализация.", "date": "2018.03.30", "title": "В Кемерово арестуваха шефа на завода за сладкарски изделия"}
{"url": "https://news.bg/politics/v-saveta-po-sigurnostta-izslushvat-poslanika-ni-v-moskva-po-sluchaya-skripal.html", "text": "Започна заседанието на Съвета по сигурността към Министерския съвет, на който ще се обсъжда .Заседанието започна в 9 часа. Посланикът ни в Русия Бойко Коцев вече пристигна в МС за изслушване. Преди да влезе в сградата на МС обаче Коцев отказа да коментира случая.Припомняме,  от премиера Борисов за консултации във връзка със случая \"Скрипал\". При пристигането си в София посланикът беше пестелив пред медиите по темата и избегна конкретни коментари. Предстои днес той да бъде изслушан пред Съвета по сигурността в МС.Наред с членовете от правителството на заседанието на съвета присъстват и представители на специалните служби, както и двама съветници на президента Румен Радев. Заседанието се ръководи от министър-председателя Борисов.Възможно е след заседанието на Съвета по сигурността страната ни да излезе с официална позиция по случая и да се реши дали ще се гонят руски дипломати.Припомняме, вчера председателят на ПГ на ГЕРБ  заяви, че страната ни трябва да бъде солидарна и съпричастна с западните страни и трябва да изгони руските дипломати заради скандала около случая с отравянето на бившия руски шпионин Сергей Скрипал и дъщеря му.Лидерът на \"Атака\" и коалиционен партньор на ГЕРБ Волен Сидеров обаче заяви, че е трябва да се престане с приказките за солидарност, а страната трябва да има балансирана политика и да не избързва при вземането на решения от международно значение.Лидерът на НФСБ и вицепремиер  също изрази позиция. По думите му руските дипломати трябва да се гонят само в случай, че има неоспорими доказателства за това, че Русия стои зад нападението.Президентът Румен Радев посочи пък, че ако българското правителство реши да гони руски дипломати от страната, . \"Европейската солидарност не може да бъде сляпа и едностранна\" според президента.С позиции по случая излязоха и партиите АБВ и СДС.  България трябва да се пази от резки движения в конфликта между Русия и Европейския съюз по случая \"Скрипал\".  пък страната ни трябва да бъде солидарна и да изгони руските дипломати, както направиха редица европейски държави.", "date": "2018.03.30", "title": "В Съвета по сигурността изслушват посланика ни в Москва по случая \"Скрипал\""}
{"url": "https://news.bg/crime/arestuvaha-dvama-za-vaorazheniya-grabezh-na-zhena-v-studentski-grad.html", "text": "Арестуваха двама млади мъже на 21 и на 29 години в София. Те са заподозрени в нападението и побоя над 21-годишната студентка, открита в ранните часове на 22 март в тежко състояние, съобщи БНР.Младата жена бе нападната с цел грабеж. Извършителите са имали пистолет. При обиските им през изминалата нощ е намерено и оръжие, твърдят източници на обществената медия.Двамата мъже са заподозрени и за извършването на още един въоръжен грабеж - на казино в Студентски град.", "date": "2018.03.30", "title": "Арестуваха двама за въоръжения грабеж на жена в Студентски град"}
{"url": "https://news.bg/health/3-godishna-pomosht-za-50-nedonoseni-bebeta-v-sofiya-osiguryavat-ot-ag-sheynovo.html", "text": "3-годишна подкрепа за общо 50 недоносени бебета осигуряват екипи на столичната АГ болница \"Шейново\". Медиците ще оказват специализирана помощ на преждевременно родени деца и техните семейства в домовете им, съобщи БНР.Заедно с фондация \"Приятели\", акушерки и социални работници ще поемат грижите за общо 50 деца през този период. Проектът e по Оперативнатa програма \"Развитие на човешките ресурси\", обясни старшата акушерка Кирилка Цекова.\"Ние започваме още от болницата. Много труден се оказва понякога първият контакт с родителите, особено за недоносените бебенца. Родителите изпадат просто в шок. Нашата първа задача е да покажем на тези хора, че те не са сами\", коментира акушер Цекова.", "date": "2018.03.30", "title": "3-годишна помощ за 50 недоносени бебета в София осигуряват от АГ \"Шейново\""}
{"url": "https://news.bg/politics/bsp-iska-mir-a-ne-voyna-po-sluchaya-skripal.html", "text": "Случаят \"Скрипал\" предизвика безпрецедентна дипломатическа криза. Това заяви лидерът на БСП Корнелия Нинова от трибуната на парламента.Изключително опасна ситуация, смята тя. Тази ситуация изисква най-висока степен на отговорност. Парламентът трябва да излезе с позиция, за да не е правителството само в тази сложна ситуация. Всички трябва да са единни. Предлагаме обща позиция на българското народно събрание, изтъкна соцводачът.Ние сме за мир и против войната, обяви Нинова. Именно това да заяви законодателят. Освен това да излезе с позиция, че е за върховенство на закона. Никой никъде не бива съден по вероятност, настоя Корнелия Нинова.България да заяви солидарност, но солидарност с истината и справедливостта. Големите държави дали такъв пример. Макрон ще се срещне с Путин, Германия експулсира руски дипломати, но приема нови.Лидер на ЕС днес е България, ние трябва да бъдем посредник между ЕС и Русия, смята Корнелия Нинова. Затова страната ни трябва да приеме ролята на мост между двете спорещи страни.Червените предлагат да не отзоваваме дипломати, докато не е ясна истината по случая Скрипал. Нинова предлага прекъсване на заседанието, свикване на извънреден председателски съвет и изготвяне на обща позиция на НС.Моментът изисква лидерство, посочи соцводачът. Председателят на парламента Цвета Караянчева се съгласи с предложението за почивка и председателски съвет.", "date": "2018.03.30", "title": "БСП иска мир, а не война по случая \"Скрипал\""}
{"url": "https://news.bg/politics/tsvetanov-zahapa-bsp-rumen-radev-i-rusiya.html", "text": "Председателят на ПГ на ГЕРБ Цветан Цветанов реагира на декларацията на БСП.Страната ни трябва да подкрепя спазването на международното право, категоричен бе той.Цветанов захапа Русия, която нарушила международните правила в Крим. Цветанов припомни и статуса на червения депутат Таско Ерменков за изборите във федерацията. Вие насочихте вашата партия към антиевропейска политика, смята той.ГЕРБ и правителството винаги сме отстоявали спазването на международното право, каза Цветан Цветанов. Според него червените подкрепяли завземането на кримска територия от Русия.Той атакува левицата за погрешната им политика по редица теми. Герберите искали да следваме евроатлантическата си ориентация. По думите на Цветанов трудно сме щели да минем през прехода без европейската подкрепа и фондове.Не сме разследващ орган за случилото се във Великобритания, заяви той. ГЕРБ не иска да загубим евроатлантическата ни ориентация.Цветанов припомни и срещата на Корнелия Нинова с ген. Леонид Решетников. След тази среща червените издигнали Румен Радев. Румен Радев защитава чужди интереси, ядоса се Цветан Цветанов.Не зная кога сте искрени, обърна се той към столетницата. Не вярваме на вашето лицемерие, изтъкна още председателят на ПГ на ГЕРБ. Винаги сме отворени за диалог, подчерта той. Аз вярвам на Великобритания и службите на Великобритания, каза Цветанов.Съжалявам, че не разбрахте важността и сложността на ситуацията, в които се намират България и Европа, реагира Корнелия Нинова. Не разбрахте, че ви предложих да подкрепим вашия премиер Бойко Борисов, за да се чувства по-силен, обясни тя. Ние ви предложихме обединение върху общочовешки ценности, реагира още Нинова.Цветан Цветанов пък я атакува дали хрисимото й поведение съответства на . Кабинетът бил загрижен за ситуацията, допълни вторият човек в ГЕРБ.", "date": "2018.03.30", "title": "Цветанов захапа БСП, Румен Радев и Русия"}
{"url": "https://news.bg/politics/biser-petkov-vizhda-stabilna-pensionna-sistema-do-2040-g.html", "text": "Пенсионната система в страната ще е стабилна до 2037-2040 година. Това заяви пред bTV министърът на труда и социалната политика Бисер Петков.Според Петков системата е стабилизирана вследствие на увеличаването на пенсионната възраст и увеличаването на осигурителните вноски. По този начин системата ще бъде стабилна до 2037 година, когато ще трябва да се вземат нови мерки, ако все още се наблюдават проблемите със застаряването на населението и намаляването на трудоспособните лица у нас. \"Безспорно демографските тенденции оказват сериозен натиск върху публичните системи - пенсионната, здравната\", обясни Петков.Министърът коментира данни на НСИ, според които натрупаните в нас пенсионни права към 2015 година възлизат на 150 милиарда лева. 9 милиарда от тях са обезпечени с активи в т. нар. трети стълб. За останалите средства се разчита на вноските на бъдещите работещи. \"Все повече ще се налага бюджетът да подпомага системата. Това става и сега\", заяви Петков и обясни, че сега това подпомагане от бюджета става с 4 милиарда и 200 милиона лева, с които се запълват дупките в държавното осигуряване. \"Мерките сега водят до дългосрочна стабилност в системата. Ако тенденциите продължават да се развиват, ще с предприемат нови мерки.\"Социалният министър коментира и великденските добавки на пенсионерите. По думите му за Великден 1 милион и 227 хиляди пенсионери у нас, чиито пенсии са под линията на бедността за 2018 г., а именно 321 лева, ще получат по 40 лева добавка. \"Със сигурност тези добавки не са достатъчни за повечето пенсионери. Изплащането на великденските добави са сред мерките на правителството за намаляване на бедността\", посочи Петков и припомни, че от миналата година трудовите пенсии са били увеличени два път.Стана ясно и че не е имало конфликт или различия около това дали да се дават великденските бонуси между социалния министър и министъра на финансите Владислав Горанов.Относно новата формула за социално осигуряване, която влиза в сила от 2019 година, министърът посочи, че формулата предвижда доходите на пенсионерите преди 1997 година да не се взима под внимание при изчисляването на пенсиите.Така и таванът на пенсиите отпада, тъй като в края на 90-те е въведен максимален осигурителен доход като естествен регулатор на размера на пенсиите. За старите пенсии таванът ще бъде вдигнат на 40% от максималния осигурителен доход.Бисер Петков призна, че вероятно има хора, които изчакват с пенсионирането си именно заради новите правила. По думите му ще има някакви разлики, ако човек се пенсионира сега или догодина. За да преценят това, хората могат да направят справка в НОИ за прогноза за размера на пенсиите си.", "date": "2018.03.30", "title": "Бисер Петков вижда стабилна пенсионна система до 2040 г."}
{"url": "https://news.bg/press/30-ot-borchovete-na-domakinstvata-sa-za-barzi-krediti-gonim-li-ruski-diplomati-yasno-v-petak.html", "text": "Разходи. \"Дума\":SНад 30% от дълговете, които събират колекторските агенции, са към фирми за бързи кредити. През миналата година те са изместили телекомуникационните продукти. Това показват данните на Асоциацията на колекторските агенции в България за 2017 г. За миналата година задълженията към телекомите са били 22% от пазара на дългове.През миналата година колекторските фирми у нас са изкупили дългове за над 772 млн. лв., което е с 14% по-малко, отколкото през 2016 г. От асоциацията прогнозират, че изкупените дългове през 2018 г. ще достигнат 1 млрд. лв. Средният размер на необслужваните задължения през миналата година е бил 775 лв., като той намалява с 15% спрямо 2016 г. Корупция. \"Монитор\":Без споразумения по делата за корупцияСпоразумения по делата за корупция по високите етажи на властта няма да има. Това заяви ръководителят на спецпрокуратурата Иван Гешев, като подчерта, че борбата в тези случаи ще е до последно.Коментарът на Гешев дойде по време на отчета за резултатите от работата на спецпрокуратурата през изминалата 2017 г.Статистиката показва двоен ръст на осъдените от страна на спецсъда - през 2017 г. те са 270 срещу 136 през 2016 г. Над 50% от осъдените са получили присъди след сключване на споразумения с прокуратурата, които са били одобрени от съда. \"Едно споразумение, потвърдено от съд, означава, че не противоречи на закона и морала. Споразумението е институт, който дава бързина на процеса и е добър институт, който се ползва в много държави. Не се притеснявам, че над 50% от присъдите са със споразумение. Това означава, че тези хора се признават за виновни\", обясни Гешев. Случаят \"Скрипал\". \"24 Часа\":Гоним ли руски дипломати, ясно в петък Съвет по сигурността свика за петък сутринта премиерът Бойко Борисов заради дипломатическата криза между Великобритания, НАТО и ЕС, от една страна, и Русия - от друга, след отравянето на шпионина Сергей Скрипал. Конфликтът вече бе определен като най-големия след края на Студената война.Пред съвета, на който ще има и представител на президента Румен Радев, ще докладва посланикът на България в Москва Бойко Коцев. В сряда вечерта той се прибра в София, след като бе повикан за консултации. Викането на посланик за консултации е дипломатическа мярка, която показва напрежение в отношенията между две държави и е само една степен по-ниско от отзоваването на дипломат.Доклади ще изнесат шефовете на специалните служби. По неофициална информация те са получили доказателства от английските спецслужби, че Русия стои зад отравянето на Скрипал. НФСБ. \"Сега\":Офисът на НФСБ вече официално е на \"Раковски\" 134Вицепремиерът и лидер на партията Валери Симеонов преряза лентата пред обновените помещения Новият офис на НФСБ на \"Раковски\" 134 бе официално открит днес, съобщава Би Ти Ви. Вицепремиерът и лидер на НФСБ Валери Симеонов преряза лентата пред обновените помещения и честити новата щаб-квартира.\"Дай боже, този нов офис да се превърне в щаба, откъдето ще продължи развитието на нашата дейност - патриотична, богоугодна и отговорна\", пожела той пред активисти, симпатизанти и съпартийци, добавя Би Ти Ви. Пожар. \"Сега\":Пожар избухна в \"блока с уравненията\" в Студентски градПожар е избухнал в сграда в ж.к. Студентски град в София. Инцидентът е станал на кръстовището на ул. \"Академик Жак Натан\" и ул. \"8-ми декември\", съобщи Би Ти Ви. Според очевидци пламъците са обхванали последния етаж на зданието, като хората, които са били в него, са евакуирани. По първоначална информация има пострадал полицай, който се е надишал с дим.Т.нар. \"блок с уравненията\" е един от новите блокове в Студентски град, известен е с изрисуваната си с уравнения фасада и облика на плезещия се Алберт Айнщайн. Към мястото на инцидента са изпратени екипи на пожарната. Евакуация се провежда и на съседните сгради. Според първоначалната информация причина за пожара е било късо съединение, съобщи БГНЕС.", "date": "2018.03.30", "title": "30% от борчовете на домакинствата са за бързи кредити; Гоним ли руски дипломати, ясно в петък"}
{"url": "https://news.bg/world/frantsiya-iska-da-bade-posrednik-mezhdu-siriyskite-kyurdi-i-turtsiya.html", "text": "Франция иска да бъде посредник между сирийските кюрди и Турция. Париж е готов да работи за стабилизирането на Северна Сирия. Това заяви френският президент Еманюел Макрон, предадоха световните информационни агенции. Държавният глава направи изявлението след срещата си в Елисейския дворец с делегация на Сирийските демократични сили, в състава на които влизат и кюрдски бойци. Той е обещал да бъдат изпратени френски войски в помощ на сраженията срещу \"Ислямска държава\". От 20 януари Турция започна операцията \"Маслинова клонка\" срещу кюрдските сили за самоотбрана YPG. Анкара ги смята за клон на Кюрдската работническа партия, която турската страна смята за терористична организация. Операцията се разглежда от сирийските власти като нарушение на суверенитета на страната. Макрон се срещна и с представители на YPG. ", "date": "2018.03.30", "title": "Франция иска да бъде посредник между сирийските кюрди и Турция "}
{"url": "https://news.bg/world/desetki-zaginali-i-raneni-pri-samoubiystven-atentat-v-libiya.html", "text": "Десетки са загиналите и ранените при атентат в източната част на Либия, предадоха световните информационни агенции. Броят им се различава в различните източници. Става въпрос за самоубийствена атака. Кървавият акт на насилие е извършен с кола-бомба в град Айдабия, югоизточно от Бенгази. Нападателят се е врязал в пропускателен пункт. При взрива са унищожени шест коли. Все още никой не е поел отговорност. Агенциите припомнят, че няколко групировки, свързани с паралелното правителство, се сражават в района. По-рано беше съобщено, е кметът на столицата Триполи вероятно е бил отвлечен. От момента на свалянето на дългогодишния лидер Муамар Кадафи през 2011 година страната се намира във въоръжен конфликт и гражданска война.", "date": "2018.03.30", "title": "Десетки загинали и ранени при самоубийствен атентат в Либия "}
{"url": "https://news.bg/disasters/6-9-po-rihter-raztarsi-papua-nova-gvineya-opasnost-ot-tsunami.html", "text": "Трус с мгнитуд 6,9 по Рихтер е бил регистриран в Папуа Нова Гвинея, предаде \"Ройтерс\". Последвали са серия вторични трусове с магнитуд над 5 по Рихтер. Разпространено е било предупреждение за цунами. Не се съобщава за жертви ранени и големи разрушения за момента. Има данни само за паника сред хората, са съобщили очевидци. Това е пореден силен трус за месеца. При някои от тях загинаха десетки. Австралийските власти обявиха, че не се предвижда при тях обявване на опасност от цунами. Те съобщиха за трус с магнитуд 7,2 по Рихтер.  Папуа Нова Гвинея се намира в Тихоокеанския огнен пръстен, който е известен със своята повишена сеизмична активност.", "date": "2018.03.30", "title": "6,9 по Рихтер разтърси Папуа Нова Гвинея, опасност от цунами "}
{"url": "https://news.bg/world/potvardena-e-smartnata-prisada-na-ubietsa-na-zaynab-v-pakistan.html", "text": "Висшият съд на Лахоре, Пакистан, потвърди издадената смъртна присъда на Имран Али за убийството на 7-годишната Зайнаб Ансари. Жалбата му бе отхвърлена. Това стана ясно след заседание, на което бе гледано отново делото, събраните доказателства, исканията на защитата за отлагане, за да се подготви.Исканията на защитата не са били уважени.  Решението може да бъде обжалвано. Тогава Върховният съд ще се произнесе финално. Имран Али получи смъртна присъда през февруари от Антитерористичния съд в Лахоре. 24-годишният е съсед на семейството на детето, работил като строителен работник. Той е съден поотделно за насилието, причинено на детето - приживе и посмъртно. Издадени му бяха и 2 други присъди - доживотна и 7 години затвор.По време на делото той призна, че е причинил същото на поне още 9 деца, като повечето престъпления са извършени в последните 18 месеца.В хода на разследването бяха разпитани повече от 50 мъже, за които имаше подозрение, че може да са съпричастни. Според първоначалната информация, насилниците бяха поне трима.Почернените родители на детето изразиха удовлетворение от присъдата и поискаха наказанието да бъде изпълнено публично, така че да бъде пример за останалите престъпници, както и да бъдат спасени други деца.Припомняме, че случаят на Зейнеб доведе до протести и сблъсъци на разгневени пакистанци, които обвиниха и полицията в бездействие. Той се пренесе и по света, където хаштагът \"Справедливост за Зайнаб\" обедини хората в осъждането на жестокото деяние. Този и много други случаи хвърлят светлина върху проблема с насилието нас малолетни в страната, който продължава да бъде болезнено актуален.", "date": "2018.03.30", "title": "Потвърдена е смъртната присъда на убиеца на Зайнаб в Пакистан "}
{"url": "https://news.bg/int-politics/tramp-otsyakal-pred-putin-sasht-shte-pobedyat-v-novata-nadprevara-vav-vaorazhavaneto.html", "text": "Американският президент Доналд Тръмп по време на последния си разговор с руския си колега Владимир Путин е обявил, че САЩ са готови за надпревара в областта на въоръженията. Това съобщава американската телевизия NBC, позовавайки се на два неназовани източника.\"Ако искате надпревара във въоръжаването, можем да го направим, но аз ще спечеля\", подчертал Тръмп пред руския си колега.Разговорът между държавните глави на САЩ и Русия се състоя на 20 март. Тръмп се обади по телефона на Путин, за да го поздрави за победата на президентските избори. След разговора американският президент отбеляза, че ситуацията с надпреварата във въоръжаването излиза извън контрол, като добави, че той иска да обсъди този въпрос на среща с Путин, която ще се проведе в близко бъдеще.На 1 март руският президент в обръщението си към Съвета на федерацията (горната камара на руския парламент) говори за най-новите разработки на руски оръжия, които нямали аналог в света.Путин подчерта, че Русия не заплашвала никого и нямала да напада никого, а новите оръжейни разработки имали за цел да \"гарантират сигурността на страната\".", "date": "2018.03.30", "title": "Тръмп отсякъл пред Путин: САЩ ще победят в новата надпревара във въоръжаването"}
{"url": "https://news.bg/crime/karakachanov-ako-kosmicheskata-stantsiya-padne-u-nas-ne-pipayte-otlomki.html", "text": "Вероятността отломки от китайската космическа станция да паднат над България е 0,01%.Няма реална опасност, не трябва да се изпада в излишна паника. Това заяви министърът на отбраната Красимир Каракачнов по въпроса с опасността от китайската космическа станция.\"Всички необходими мерки са взети от нашите космически модули. На всеки 89 минути тази станция прелита над територията на Българи с продължителност 15-20 секунди. Теоретичните шансове при разпадането си отломки от нея да паднат над България са 0,01%, но въпреки това всички необходими мерки от страна на Българската армия, химическите модули на Българската армия, които при подобни ситуации реагират, са взети\", заяви Каракачанов.По думите му все пак, ако това се случи на територията на България, никакви отломки не трябва да се пипат и докосват. Това е основно приоритет на специализираните химически модули.Припомняме, през миналата година беше съобщено, че има вероятност отломки от китайската космическа станция \"Тиенгун\" 1 да паднат в България. 8,5-тонната станция се разпада в орбита от март 2016 г.Предимно ще изгори заради екстремната горещина, породена от преминаването с висока скорост през атмосферата, се казва в съобщение на агенцията.Някои от отломките вероятно ще паднат в океана, а други на земята, но вероятността да ранят хора е изключително малка, каза представител на агенцията. Той поясни, че през последните 60 г. на космически полети близо 6000 обекта, включително сателити и части от ракети, са влезли в атмосферата и са паднали на земята. Повече от 90% от този космически отпадъци тежат около 100 килограма.", "date": "2018.03.30", "title": "Няма опасност от китайската космическа станция, успокоява Каракачанов"}
{"url": "https://news.bg/politics/palna-podkrepa-za-velikobritaniya-no-ne-gonim-ruski-diplomati.html", "text": "Имаме пълна подкрепа за Великобритания, но не гоним руски дипломати. Това обяви премиерът Бойко Борисов след заседание на Съвета по сигурността в МС. Българският посланик в Москва Бойко Коцев ще се върне в Руската столица на 8-ми април след Великденските празници. Тогава правим изложба на Светлин Русев в Москва, уточни премиерът.Посланик Коцев ни запозна с местните фактори, с това, което в Москва се говори, обясни Борисов и посочи:\"Чакаме повече доказателства, ако има такива. Към този момент не считаме, че трябва да изгонваме дипломати или технически лица от Руската федерация.\"Премиерът припомни, че на заседанието на Съвета по сигурността е гласувано за извикване на консултации за 1 месец или четири седмици (на нашия дипломат - б.р.) от Москва. Проведени са няколко разговора между Борисов и Коцев.\"В НАТО също сме дали своя глас. На практика сме показали, както и вчера каза посланикът на Великобритания в медиите, своята пълна солидарност с Великобритания\", допълни Борисов.Министър-председателят очаква подкрепа и от президентството.Като председателстващи Европейския Съвет трябва да запазим канала за комуникация и както направихме в една свръхнапрегната ситуация с Турция, да направим същото и с Русия, обоснова решението си Борисов. Извикването на консултации в дипломацията е практика, която показва, че обръщаме сериозно внимание, не е необходимо да се мисли като се вижда изключителното напрежение, заяви Борисов. Запазването на канала за комуникация, по думите на премиера, влиза в нашите задължения като председателстващи.Борисов посочи, че от месеци наред предупреждава, че ескалацията ще продължи. Той даде за пример повишено напрежение в региона: \"Не случайно и в нашето съседно Косово видяхме, че продължава да се говори за действия, които напомнят ситуации от преди 20 години, може да се случи подобно нещо. Действията на Турция в Африн, конфликтът им в Гърция също не виждам как ще го решат и с Кипър, тлеещият конфликт в Украйна са все неща в нашия регион, изреди премиерът.Министър-председателят посочи, че се надява напрежението да се отрегулира.Припомняме, вчера председателят на ПГ на ГЕРБ  заяви, че страната ни трябва да бъде солидарна със западните страни и трябва да изгони руските дипломати заради скандала около случая с отравянето на бившия руски шпионин Сергей Скрипал и дъщеря му.Лидерът на \"Атака\" и коалиционен партньор на ГЕРБ Волен Сидеров обаче отсече, че е трябва да се престане с приказките за солидарност, а страната трябва да има балансирана политика и да не избързва при вземането на решения от международно значение.Лидерът на НФСБ и вицепремиер  този път имаше подобна позиция.Президентът Румен Радев предупреди, че ако българското правителство реши да гони руски дипломати от страната, . \"Европейската солидарност не може да бъде сляпа и едностранна\" според президента.С позиции по случая излязоха и партиите АБВ и СДС.  България трябва да се пази от резки движения в конфликта между Русия и Европейския съюз по случая \"Скрипал\".  пък страната ни трябва да бъде солидарна и да изгони руските дипломати, както направиха редица европейски държави.", "date": "2018.03.30", "title": "Пълна подкрепа за Великобритания, но не гоним руски дипломати"}
{"url": "https://news.bg/crime/babh-proveri-fermata-sobstvenik-na-bedstvashtite-kone.html", "text": "Екипи от Българска агенция по контрол на храните извършиха проверки и на животновъдните обекти на фермата на Петър Прищов - собственика на бедстващите коне в Осоговския балкан.Инспекторите от БАБХ са стигнали до бедстващото стадо в местността Бег Бунар, където бяха открити . Те са стигнали на 1,800 м надморска височина, под връх Руен с моторни шейниПищалов е обещал съдействие на властите с разследването стана ясно от думите на наблюдаващия прокурор по случая Галина Димитрова.Разследването продължава. Предстои да бъдат разпитан свидетели и да се проверяват документи.", "date": "2018.03.30", "title": "БАБХ провери фермата-собственик на бедстващите коне"}
{"url": "https://news.bg/crime/mvr-znaeli-kade-sa-bratya-galevi.html", "text": "В МВР имали информация за евентуалното местонахождение на . Това разкри пред Нова началникът на сектор \"Издирване\" в националната полиция Ивайло Димитров.\"Те са извън пределите на страната. Разполагаме с информация къде се намират може би. Всичко това е въпрос на проверки и на комуникация с партньорски служби. Когато стигнем до тях, те се задържат и свалят от издирване. Имаме информация, която се проверява. Не мога да кажа откога е тази информация, защото рискувам да разкрия информатора\", посочи Димитров.Полицаят коментира и новата практика за издирване на престъпници на МВР. Припомняме, МВР пуска в социалните мрежи снимки и информация за издирваните лица, за които има влязла в сила присъда.\"Целим получаване на обратна информация относно тези лица, да ги приведем в известност - било чрез хора около тях, било чрез хора, които са имали взаимоотношения и даже самите те\", обясни Димитров.Припомняме, един от издирваните от МВР - , видя публикацията на МВР за себе си и остави на властите телефон за връзка. Оказа се, че друг издирван е в затвора.Припомняме и че поводът за действията на МВР за установяването на издирваните лица, за които има осъдителни присъди, започнаха след  който извърши . Оказа се, че Ангелов се укрива от правосъдието 9 години.", "date": "2018.03.30", "title": "МВР знаели къде са братя Галеви"}
{"url": "https://news.bg/crime/okonchatelno-22-godini-zatvor-za-pastrok-ubil-3-godishno-dete-v-slana-bara.html", "text": "22 години затвор за умишлено убийство на дете в село Слана бара получи Николай Шанков. Това е окончателно решение на Върховния касационен съд (ВКС), информираха от ВКС.Делото пред ВКС е образувано по касационна жалба на подсъдимия Николай Шанков срещу решението от 13 октомври 2017 г. на Софийския апелативен съд (САС), с което е изменена присъда от 13 юли 2017 г. по н.о.х.д. № 186/2017 г. на Окръжен съд - Видин.Първоинстанционната присъда е по реда на съкратеното съдебно следствие (подсъдимият е признал изцяло фактите в обстоятелствената част на обвинителния акт и се е съгласил да не се събират доказателства за това).Шанков е признат за виновен в това, че на 07 май 2017 г. в село Слана бара, област Видин, в стая на постройка в стопанския двор при побой е умъртвил тригодишната Аксиния Димитранова.Определено му е наказание \"доживотен затвор\", което съдът е заменил (заради съкратеното съдебно следствие) с \"лишаване от свобода\" от 20 до 30 г. и му е наложил наказание \"лишаване от свобода\" за срок от 25 години.Подсъдимият е осъден да заплати на частния обвинител и граждански ищец Димитрина Георгиева (майка на жертвата) сумата от 80 000 лева. Това е обезщетение за причинените в резултат от престъплението неимуществени вреди.С въззивното решение на САС присъдата е намалена на 22 години затвор.Подсъдимият обжалва като се позовава на касационно основание за допусната явна несправедливост на наказанието и иска намаляване на размера му на 20 години. Той не е съгласен и с размера на обезщетението.Тричленният състав на ВКС намира, че инстанциите по същество са определили адекватно по вид наказание измежду предвидените алтернативни. Наложеното наказание \"лишаване от свобода\" за срок от 22 години е около и под средния размер на предвидената в чл. 58а, ал. 2 и 3 от НК замяна на \"доживотен затвор\" с наказание \"лишаване от свобода\" за срок от 15 до 30 години.И двете съдебни инстанции са отчели смекчаващите обстоятелства по делото (направено самопризнание, грижа за семейството). Въпреки това, утежняващите обстоятелства (жертвата е \"малолетно лице\", убийството е осъществено с особена жестокост, съдебното минало на подсъдимия) изключват възможността за допълнително намаляване на наложеното наказание.Върховните съдии не намират основания за промяна на решението на въззивния съд и в гражданско-осъдителната му част. Те отчитат, че съдилищата правилно са приели съществуващата роднинска връзка като доказателство за основателността на иска. Определеният по справедливост размер на обезщетение е съобразен с интензитета и продължителността на негативните емоционални преживявания, пишат магистратите.Припомняме, на 5 май 2017 година  преби до смърт 3-годишното момиченце, дъщеря на жената, с която живеел на семейни начала. Деянието е станало пред погледа на по-голямата сестра на починалото дете.Установено е, че след като Шанков се върнал от работа и влязъл в стаята, където живеели, малкото дете се разплакало, което ядосало осъдения, тъй като искал да спи. Шанков казвал на детето да спре, но то продължавало да плаче. Тогава мъжът започнал да нанася удари с ръце по главата и тялото на момиченцето. Съблякъл детето чисто голо и го ударил с желязна тръба по главата. Детето паднало на земята, а Шанков продължил да му нанася удари с ръце и крака, докато детето спряло да диша и да реагира.По-късно  призна, че обвиняемият и преди е посягал на децата, но тя не е уведомявала полицията за това. Според аутопсията престъплението е било извършено с особена жестокост.", "date": "2018.03.30", "title": "Окончателно: 22 години затвор за пастрок, убил 3-годишно дете в Слана бара"}
{"url": "https://news.bg/world/rusiya-ne-e-podpalila-diplomaticheski-voyni-kontrira-kremal.html", "text": "Кремъл не е съгласен с твърденията на САЩ, че Русия води дипломатически войни, съобщават местни медии.Вчера Москва наложи реципрочна мярка на САЩ. Русия обяви, че експулсира 60 американски дипломати и затваря консулството в Санкт Петербург.САЩ предприеха действията във връзка със случая \"Скрипал\". Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.Говорителят на Кремъл Дмитрий Песков отхвърли обвиненията на САЩ, че Москва води \"дипломатически войни\". \"\", обясни Песков.По думите му Русия предприема ответни мерки в отговор на неприятелски, неконструктивни и незаконни действия - в дадения случай е свързано с експулсиране на руски дипломати и закриване на консулско учреждение.Ние не сме съгласни с тази оценка, отговори говорителят на коментар на Държавния департамент, че реакцията на Москва е \"немотивирана\".", "date": "2018.03.30", "title": "Русия не е подпалила дипломатически войни, контрира Кремъл"}
{"url": "https://news.bg/world/turtsiya-da-ne-zabravya-zagubite-na-osmanskata-imperiya-pripomni-atina.html", "text": "Турция не трябва да забравя, че беше победена от Гърция през 1821 г.Това припомни гръцкият военен министър Панос Каменос, който направи коментара пред журналисти по време на международно изложение за оръжия в арменската столица Ереван, пише \"Катимерини\".., изтъкна той.Министърът също изрази безпокойството си от войнствената риторика на турския лидер Реджеп Ердоган, включително и коментарите за възраждане на Османската империя. Според него Турция продължава да се отдалечава от Европа и международното право.През последните месеци напрежението между двата съседа нарасна заради оспорвани острови в Егейско море и задържането на двама гръцки войници от турските власти.", "date": "2018.03.30", "title": "Турция да не забравя загубите на Османската империя, припомни Атина"}
{"url": "https://news.bg/health/rumen-radev-dari-krav-za-natsionalnata-aktsiya-za-tsvetnitsa.html", "text": "Откриха Националната пролетна кампания за безвъзмездно и доброволно кръводаряване \"Запалете свещичка, дарете кръв, дарете живот сега!\". На официалното начало на инициативата президентът Румен Радев дари кръв и  заяви, че доброволно и безвъзмездно дарената кръв няма цена, съобщиха от БЧК.На 1 април 2018 г. (неделя), в деня на големия християнски празник Цветница, в цялата страна ще се проведе кръводарителска акция, организирана от Националния център по трансфузионна хематология (НЦТХ), Министерство на здравеопазването и Българския Червен кръст, с подкрепата на Българската православна църква.\"Вярвам, че с всяка капка дарена кръв спасяваме живот, но и даряваме човечност. Всеки доброволен кръводарител в България заслужава уважението ни заради избора му да помогне на напълно непознат човек. Доброволно и безвъзмездно дарената кръв е ценност, тя няма цена. Нека всеки, който може да дари кръв, да се включи в кампанията за кръводаряване \"Капка по капка - живот!\", каза Радев.Държавният глава се обърна към всички доброволни кръводарители в България: \"Приемете личната ми благодарност, че ще дарите живот на човек в беда!\".Десетки служители на президентската администрация и на Националната служба за охрана (НСО) последваха неговата човешка съпричастност към необходимостта от кръв и кръвни продукти за лечението на хиляди нуждаещи се.С дарение президентът откри Мрежата от добрини на БЧК. Червенокръстката организация посвети инициативата на своята 140-годишнина.", "date": "2018.03.30", "title": "Румен Радев дари кръв за националната акция за Цветница"}
{"url": "https://news.bg/int-politics/izrael-strelya-na-meso-sreshtu-masov-protest-na-palestintsite-v-gaza.html", "text": "Най-малко 13 палестинци са били убити и над 1000 са били ранени при сблъсъци и огън от страна на Израел в Ивицата Газа. Това обявиха палестински официални лица, след като около 20 хил. палестинци се събраха на голям протест по границата между Ивицата Газа и Израел, съобщават световните информационни агенции.Израелската армия съобщи за \"размирици\" на шест места в палестинския анклав и обяви, че стреля \"срещу главните подстрекатели\". Също така израелски танк e открил огън по двама заподозрени след подозрителна активност близо до оградата, която отделя Газа от Израел.Според здравното министерство в Газа над 1000 души са били ранени при огън с бойни и гумени куршуми. Палестинците са издигнали шатри на границата за 6-седмичен протест, наречен \"Великия марш на завръщането\". Основните места на протестите в Газа са Рафах и Хан Юнис в южната част на Газа, ел Бурейж и град Газа в централната част на палестинския крайбрежен анклав и Джабалия в северната част.Палестинците настояват на бежанците да им бъде разрешено да се завърнат в жилищата си, които сега се намират на територията на Израел. Израелската армия надзирава отцепена зона по границата с Газа, в която не се допускат хора, като причина за това изтъква съображения за сигурност. Израел предупреди палестинците да не се доближават до огражденията за сигурност.\"Хамас\", палестинската екстремистка групировка, която контролира Ивицата Газа, обвини Израел, че се опитва да сплаши палестинците убийството на двамата палестинци и като ги призовава да не участват в протестите.Израелското министерство на външните работи заяви, че протестът е \"умишлен опит за провокиране на конфронтация с Израел\" и че \"отговорността за каквито и да е сблъсъци се носи единствено от Хамас и други участващи палестински организации\".Палестинските здравни власти уточниха, че сред загиналите е палестински земеделец - 27-годишният Омар Самур, и заявиха, че при инцидента е бил ранен и друг човек.Очевидци посочват, че двамата мъже са били ударени от танков огън, докато събират магданоз на полето.Междувременно медии съобщават, че израелската армия е използвала безпилотни самолети за пускане на сълзотворен газ за разпръскване на протестиращите.Президентът на Палестина Махмуд Абас обяви ден на национален траур.Протестите под наслов \"Великият марш на завръщането\" започват днес, тъй като на 30 март се отбелязва Деня на Земята, в който са убити шестима протестиращи от израелските сили за сигурност по време на демонстрации заради конфискация на земи през 1976 г.Протестът трябва да приключи на 15 май, който палестинците наричат \"Накба\" (катастрофа) и в който се отбелязва разселването на стотици хиляди палестинци по време на конфликта около създаването на Държавата Израел през 1948 г.", "date": "2018.03.30", "title": "Израел стреля на месо срещу масов протест на палестинците в Газа"}
{"url": "https://news.bg/int-politics/protestite-belezhat-nachaloto-na-zavrashtaneto-ni-v-palestina-obyavi-hamas.html", "text": "Днешните протестни демонстрации по границата на Израел с Ивицата Газа бележат началото на завръщането на палестинците в \"цяла Палестина\". Това обяви лидерът на радикалната палестинска групировка \"Хамас\" Исмаил Хания в реч по време на протестите, съобщават израелските медии.\"Ние сме тук, за да обявим днес, че нашият народ няма да се съгласи да запази \"правото си на завръщане\" само като лозунг\", изтъкна той, като добави, че т. нар. \"Велик марш на завръщането\" също така има за цел изпращането на послание до американския президент Доналд Тръмп, че палестинците няма да се откажат от правото си върху Йерусалим.Заканите на лидера на \"Хамас\" дойдоха, след като осем палестинци бяха убити и повече от 500 бяха ранени от израелски войници, след като серията от масови протести започнаха в района на оградата, с която Ивицата Газа е отделена от територията на Израел.Хиляди палестинци се събраха на границата на Газа, за да вземат участие в протестите, като през деня се очаква още много палестинци да участват.Израелската армия обяви, че стреля по \"подстрекатели\" на протестите. Според израелска телевизия един от убитите палестинци е бил заподозрян, че се опитвал да заложи взривно устройство на оградата.Организаторите на протеста твърдяха, че той ще бъде мирен, но израелските власти и израелските въоръжени сили се подготвиха за очаквано разпалване на напрежението по границата на анклава, който е контролиран от \"Хамас\".От израелската армия заявиха, че протестиращите горят гуми и хвърлят камъни по войниците от другата страна на оградата.Израелските власти многократно предупредиха палестинците да не се доближават до оградата по време на протестите чрез социалните медии, брошури, хвърлени от самолети и изявления по медиите.Лидерите на \"Хамас\" заявиха през последните няколко дни, че протестите ще бъдат \"мирни\" и \"ненасилствени\". Те обаче също така предупредиха, че палестинците няма да стоят безучастно, ако Израел използва сила, за да разпръсне протестиращите.В изявление на \"Хамас\", които според Израел са терористична групировка, която се стреми да унищожи Израел, призоваха палестинците \"да участват ефективно във Великия марш на завръщането и да останат мирни за постигането на целта на това събитие\".Халил ал Хая, високопоставен член на \"Хамас\", подчерта, че палестинците не се страхуват от заплахите на Израел да спре демонстрантите да се доближават до границата.", "date": "2018.03.30", "title": "Протестите бележат началото на завръщането ни в Палестина, обяви \"Хамас\""}
{"url": "https://news.bg/politics/gerb-obviniha-sotsialistite-v-mediyni-manipulatsii.html", "text": "Депутатът Станислав Иванов обвини червените в медийни манипулации по темата за .Подготвяла се нова процедура за незаетите линии, стана ясно от брифинга в отговор на социалистите. Оказва се, че проблеми имало не с градския, а с междуградския транспорт. Транспортът в София бил според законовите правила, стана ясно още. Герберите обвиниха червените в търсене на PR и некомпетентност.А за БДЖ Станислав Иванов каза, че е имало опция БДЖ да купува ток от ЕСО на три пъти по-висока цена.\"Всички линии на градския транспорт в София безспорно са по действащото законодателство с ясни и точни регламенти и договори по експлоатирането им\", каза и общинският съветник Зафир Зарков. \"Манипулацията, която се прави с градския транспорт на София, може само да се квалифицира като пореден опит за търсене на евтин политически ПР\", изтъкна той.След проведена поръчка през 2017 година има действащи 48 договора, които са в експлоатация. По 10 линии има закупуване на нови автобуси като част от условията и те ще влязат в действие. За 8 линии, за които не е имало кандидат или не е отговарял на изискванията, се подготвя нова процедура.Безспорно намирам за неоснователни и водени от някакви нечисти политически причини обвиненията, които бяха изречени от Георги Свиленски и Калоян Паргов, оплака се Зарков.", "date": "2018.03.30", "title": "ГЕРБ обвиниха социалистите в медийни манипулации"}
{"url": "https://news.bg/world/sadat-v-kaliforniya-reshi-da-se-preduprezhdava-che-kafeto-nosi-risk-ot-rak.html", "text": "Учените не са напълно съгласни дали кафето е добро или лошо за здравето, но съдия в Калифорния има категорична позиция - продавачите на кафе в щата трябва да предупреждават, че има опасност от рак, съобщава АП.Виновникът е вредно химическо вещество по време на процеса по изпичане на кафето, който е известно, че е карциногенен. Това е центърът на 8-годишна съдебна битка между малка неправителствена организация и продавачите на кафе.Съветът по образование и проучвания на отровите иска индустрията да премахне акриламида по време на процеса по изпичане на кафето - както го направиха производителите на чипс, когато бяха съдени преди години, или да предупреждават с етикети, че има опасност за здравето.Индустрията, водена от Starbucks Corp, заявява, че нивото на химикала в кафето не е вредно и че рисковете са далеч по-малко от ползите.Съдия Елиху Берле от Върховния съд в Лос Анджелис обяви, че продавачите на кафе не са представили солидни доказателства, че употребата на кафе е в полза на човешкото здраве.Съдията пояснява, че ищците са предоставили доказателства, че консумирането на кафе увеличава риска от увреждане здравето на хората.Националната кафе асоциация в САЩ обяви, че решението на съда няма да помогне за подобряване на общественото здраве, информира ДПА.Съветът по образование и проучвания на отровите внесе съдебния иск срещу продавачите на кафе през 2010 г.Съдебното решение не е окончателно, макар че е малко вероятно да настъпи промяна.", "date": "2018.03.30", "title": "Съдът в Калифорния реши: Да се предупреждава, че кафето носи риск от рак"}
{"url": "https://news.bg/crime/20-santimetra-e-protsepat-na-tsisternata-razlyala-polipropilen-v-hitrino.html", "text": "20 сантиметра е процепът в цистерната, от която е изтичал полипропиленът след дерайлирането на влака на гара Хитрино на 10 декември 2016 г. В Шуменския окръжен съд продължава наказателното дело срещу машинистите Димитър Михнев и Радослав Петков. Те са обвинени в причиняване на смърт по непредпазливост в железопътния транспорт, съобщи БНР.По време на делото бяха показани снимките, които фирмата-превозвач \"Булмаркет\" са направили на мястото на катастрофата.Това е петото съдебно заседание. По време на делото се предявяват на страните останалата част от снимките и видеоматериалите.Като доказателствен материал към делото са приобщени и визуалните документи от катастрофата на фирма \"Булмаркет\", собственик на катастрофиралия влак.Някои от снимките показват пробива на цистерната, пораженията по влаковата композиция и железния път. Заснето е състоянието на незаключената според тях стрелка. Материалите са групирани по теми - коловози, кран, локомотиви, осигурителна техника, стрелка.В съдебната зала са представени материали от огледа на жп линията, записи от охранителни камери. В зала бяха изслушани бяха аудио записи на работещи в БДЖ.Припомняме, влакова композиция с пропан бутан на фирма \"Булмаркет\" дерайлира и се взриви на гара Хитрино на 10 декември 2016 година. Седем души загинаха, 29 бяха ранени.Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.На 25 октомври 2017 г. окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на . Двамата машинисти - Димитър Михнев и Радослав Петков бяха обвинени, че са управлявали влака в нарушение на правилата.Делото срещу двамата машинисти започна на 15 януари 2018 г. по съкратената процедура. Двамата не се признаха за виновни. Първоначалната версия за  беше висока скорост.", "date": "2018.03.30", "title": "20-сантиметра е процепът на цистерната, разляла полипропилен в Хитрино"}
{"url": "https://news.bg/crime/sadyat-piyan-kupondzhiya-praskal-s-pozharogasitel-troley-i-taksimetrov-shofyor.html", "text": "Софийска районна прокуратура съди за за хулиганство купонджия, като престъплението е напръскване с пожарогасителна пяна в тролейбус и такси, както и шофьорите им.Вечерта на 29 юли 2017 г., Нестор Салчев и неговият приятел свидетелят М. П. посетили заведение \"Шугър\" на бул. \"Тодор Александров\" в София, където останали до около 5 часа на следващия ден, употребявайки голямо количество алкохол. След като си тръгнали, те се отправили към ж.к. \"Банишора\".Около 5 и 45 часа на 30 юли 2017 г., свидетеля В. - шофьор на тролейбус в \"Столична компания за градски транспорт\" по линия № 1, се намирал с превозното средство на бул. \"Ген. Николай Г. Столетов\" и ул. \"Беласица\", до магазин \"345\". На посоченото място, към първата врата на тролейбуса се приближили свид. П. и Салчев, който носел със себе си пожарогасител.В. спрял тролейбуса, мислел че има проблем и отворил първата му врата. В това време Салчев напръскал с пожарогасителна пяна шофьора, както и неговата кабина, а също и вътрешността на превозното средство. След това двамата - П. и Салчев тръгнали по булеварда в посока Затвора, София.Около 6 часа на 30 юли 2017 г. в ж.к. \"Банишора\", на ул. \"Подполковник Калитин\", на около 30-40 метра от кръстовището с бул. \"Ген. Николай Г. Столетов\", свидидетеля С. управлявал такси марка \"Фолксваген\", модел \"Кади\".На посоченото място П. и Салчев направили към таксиметровия шофьор С. знак да спре. След спирането на таксиметровия автомобил, Салчев вкарал маркуча на пожарогасителя през отвореното стъкло на таксито и напръскал с пяна водача му, както и вътрешността на колата.Свидетелите В. и С. поотделно подали сигнал на МВР и по случая е образувано досъдебно производство. Разследването е приключено под ръководството и надзора на Софийска районна прокуратура, като на 30 март е внесен обвинителен акт срещу Салчев за описаното по-горе деяние.Предстои делото да бъде насрочено за разглеждане в Софийски районен съд.", "date": "2018.03.30", "title": "Съдят пиян купонджия, пръскал с пожарогасител тролей и таксиметров шофьор"}
{"url": "https://news.bg/health/ministerstvo-na-zdraveopazvaneto-obyasnyava-za-reimunizatsiyata-na-6-godishnite.html", "text": "Във връзка с отправени запитвания от граждани относно възрастта, на която се извършва реимунизация на 6-годишни деца, Министерството на здравеопазването информира:Задължителните имунизации и реимунизации се извършват съгласно Имунизационния календар на Република България, приложение № 1 към Наредба № 15 от 2005 г. за имунизациите в Република България.Ваксините за задължителни имунизации и реимунизации се поставят на определена в календара възраст, която е посочена в месеци.Реимунизациите при лица на и над 6 г. се извършват в рамките на календарната година на навършване на възрастта.Съгласно актуалния Имунизационен календар на Република България се провеждат задължителни профилактични имунизации и реимунизации на определена възраст:ИмунизацииВсички новородени се имунизират с ваксина срещу туберкулоза /БЦЖ/ и срещу хепатит Б.От втори, трети и четвърти месец децата се ваксинират срещу дифтерия, тетанус, коклюш, полиомиелит, хемофилус инфлуенце тип Б инфекции и пневмококови инфекции, както и срещу хепатит Б, ако ваксината срещу хепатит Б е в състава на многокомпонентна ваксинаАко хепатит Б ваксината не е в състава на многокомпонентна ваксина, втора доза се прилага от първия месец и трета доза от шестия месецМежду 7 и 10 месечна възраст на децата без белег от БЦЖ имунизацията при новородени се поставя БЦЖ ваксина след отрицателна туберкулинова проба.От тринадесетия месец децата се имунизират с комбинирана ваксина срещу морбили, рубеола и паротит.РеимунизацииОт дванадесетия месец - реимунизация срещу пневмококови инфекции, но не по-рано от 6 месеца след прилагане на третия приемОт шестнадесетия месец - реимунизация срещу дифтерия, тетанус, коклюш, полиомиелит и хемофилус инфлуенце тип Б инфекции, но не по-рано от 12 месеца след прилагане на третия приемНа 6 г. възраст - реимунизация срещу дифтерия, тетанус, коклюш и полиомиелитНа 7 г. възраст - реимунизация срещу туберкулоза на лицата с отрицателна туберкулинова пробаНа 11 г. възраст - реимунизация срещу туберкулоза на лицата с отрицателна туберкулинова пробаНа 12 г. възраст - реимунизация срещу морбили, рубеола и паротит и реимунизация срещу тетанус и дифтерияПри навършване на 25 години, както и на всеки 10 години след това - реимунизация срещу тетанус и дифтерия.Ваксините при лица на и над 6 г. се поставят в рамките на календарната година, в която се навършва посочената възраст.При всички здравноосигурени лица с избран личен лекар задължителните имунизации и реимунизации се извършват от личния лекар след преглед в деня на ваксинирането и са безплатни за пациента.За здравноосигурени лица, които не са упражнили правото си на избор на личен лекар, задължителните имунизации и реимунизации могат да бъдат извършени безплатно в имунизационния кабинет на всяка Регионална здравна инспекция на територията на областните градове.Освен задължителните, съществуват и т.нар. препоръчителни имунизации. Те се извършват по желание на пациента срещу заплащане. Прилагат се на пътуващи в региони, в които съществува повишен риск от заразяване с определени ваксинопредотвратими инфекции; в региони, ендемични за дадените заболявания; на лица в неимунизационна възраст с придружаващи заболявания и повишен риск от заразяване, и др.Тук се включват ваксини срещу хепатит А, хепатит Б, грип, коремен тиф, бяс, жълта треска, ваксина срещу дифтерия, тетанус и коклюш (ацелуларна компонента) и с намалено антигенно съдържание на дифтерийната компонента, срещу морбили, паротит, рубеола, срещу менингококови, пневмококови, ротавирусни, хемофилус тип Б инфекции, инфекции с човешки папиломен вируси др.", "date": "2018.03.30", "title": "Министерство на здравеопазването обяснява за реимунизацията на 6-годишните "}
{"url": "https://news.bg/crime/prokuraturata-pogna-kmeta-na-pomorie-za-hotela-do-yavorovite-skali.html", "text": "Специализираната прокуратура започна проверка срещу Иван Алексиев, кмета на Община Поморие, съобщи БНР.Причина за проверката са, установени от бургаската прокуратура, нарушения по Закона за общинската собственост във връзка с продажбата на терен, за да бъде построен хотел до емблематичните Яворови скали в града.Административни нарушения е установила окръжната прокуратура в Бургас.Проблеми открили именно по случая с промяната на статута на земята край Яворовите скали и продажбата й. Преписката с доказателствата е изпратена на Спецпрокуратурата, стана ясно от думите на наблюдаващият прокурор по делото Красимира Кателиева.\"По тази преписка са налични данни за извършени нарушения на Закона за общинската собственост от страна на кмета на община Поморие. Предвид обстоятелствата, че се касае за длъжностно лице кмет, то компетентна да извърши проверка по случая и да се произнесе е Специализираната прокуратура в София. Затова с постановление от 19 март тази година тази преписка е изпратена в Специализираната прокуратура\", заяви Красимира Кателиева.", "date": "2018.03.30", "title": "Прокуратурата погна кмета на Поморие за хотела до Яворовите скали"}
{"url": "https://news.bg/politics/desni-partii-se-vazmushtavat-ot-malodushno-povedenie-na-borisov-za-skripal.html", "text": "ПП \"Демократи за силна България\", ПП \"Движение Да България\", ПП \"ДЕОС\", ПП \"БЗНС\" остро осъждат отказа на Министерския съвет и лично на премиера Борисов да експулсират руски дипломати като знак на солидарност с Великобритания след атаката с нервно-паралитичния газ Новичок на британска територия.Съобщават, че в позицията си, приета неотдавна на най-високо равнище, Европейският съюз заявява, че \"се съгласява с оценката на правителството на Великобритания, че е много вероятно Руската федерация да е отговорна и няма друго правдоподобно обяснение\".\"За разлика от осемнадесет други държави-членки на ЕС и на най-малко още осем страни, управляващите не само не експулсират руски дипломати, а и връщат в Москва българския посланик, с което се отказват дори от плахия си опит за несъгласие с Русия и от проява на солидарност с Великобритания\", пишат партиите.\"След като поведението на Борисов по случая бе похвалено от руския посланик в България Макаров, съвсем очаквано . Така ГЕРБ и нейният лидер Бойко Борисов сами се разобличиха като проводник на руското влияние у нас. Безпринципното и малодушно поведение на Борисов по случая \"Скрипал\" идва след решението на правителството да инвестира десетки милиони лева в поддръжката на българската бойна авиация от Русия, запазвайки нашата обвързаност с руския военно-промилшен комплекс, както заедно с опитите за възкресяване на корупционния проект \"Белене\". Ясно е, че управляващите не са си взели урок от широкото обществено възмущение, предизвикано от арогантното поведение на руския патриарх у нас\", пишат в своято обща позиция партиите.ПП \"Демократи за силна България\", ПП \"Движение Да България\", ПП \"ДЕОС\", ПП \" БЗНС\" допълват, че според тях \"отказът на партиите на статуквото, на премиера и на президента от ясно изразяване на солидарност с нашите европейски и евроатлантически партньори засилват нашата решимост да създадем политическа алтернатива на сегашния модел на управление на страната, който изтласква България в периферията на Европейския съюз и на НАТО и поставя под въпрос реалното членство на страната ни в тези две основни организации на Свободния свят\".Призовават всички хора от българската демократична общност да изразят своето несъгласие \"с тази вредна антиевропейска политика на правителството, оставайки бдителни и критични във времена на абдикирала държава и липса на отговорност\".БЗНС от своя страна също разпространи позиция по случая:", "date": "2018.03.30", "title": "Десни партии се възмущават от малодушно поведение на Борисов за \"Скрипал\""}
{"url": "https://news.bg/disasters/pustinyata-sahara-se-e-razrasnala-s-10-protsenta-prez-posledniya-vek.html", "text": "Пустинята Сахара се е разраснала на юг с 10 процента през последния един век заради климатичните промени, предупредиха учени.Тревожните констатации се основават на анализ на сезонните валежи от 1920 до 2013 година.Предизвиканите от дейността на хората климатични промени са виновни за една трета от разрастването на най-голямата пустиня на планетата, като естествените климатични цикли са отговорни за останалите две трети.Водещият автор на изследването проф. Сумант Нигам от Университета в Мериленд коментира: \"Нашите резултати са специфични за Сахара, но те вероятно са валидни и за другите пустини по света. Пустините обикновено се образуват в субтропиците заради циркулацията на Хадли. Климатичните промени вероятно ще разширят циркулацията на Хадли, предизвиквайки разпростиране на север на субтропичните пустини.\"Сахара е най-голямата пустиня в света и нейните граници, като на всички пустини, се променят със сезоните, разширявайки се в суха зима и свивайки се в по-влажно лято.Южната граница на Сахара граничи със Сахел, полусухата преходна зона, която се намира между Сахара и плодородните африкански савани на юг.Сахара се разширява, докато Сахел отстъпва, нарушавайки живота на крехките тревни екосистеми в региона и на човешките общества.Езерото Чад, което се намира в центъра на тази климатологично конфликтна преходна зона, служи като предупредителна камбана за променящите се условия в Сахел, тъй като с настъпването на Сахара на юг езерото изсъхва.\"Това е много видим отпечатък от намалените валежи не само локално, но и в целия регион. Това е показател за намалелия приток на вода в басейна на Чад\", изтъкват учените.", "date": "2018.03.30", "title": "Пустинята Сахара се е разраснала с 10 процента през последния век"}
