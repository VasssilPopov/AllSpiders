{"url": "https://news.bg/crime/mazhat-udaril-9-koli-v-sofiya-karal-24-godini-bez-knizhka.html", "text": "Мъжът, който в четвъртък удари девет автомобила в столицата, е карал 24 години без книжка, беше обявено на делото за мярката му за неотклонение, което днес се гледа от Софийския районен съд, предаде БНТ. Иво Нацев твърди, че никога не е работил като таксиметров шофьор и колата нямала документи за такава дейност.Той обяви, че е карал колата на ремонт, когато се спукала предна дясна гума и загубил контрол над автомобила. Според свидетели шофьорът е миришел на алкохол и едвам се е държал на краката си. Нацев обаче каза пред съда, че не е пил и е дал кръв и урина, но резултатите още не са готови.Софийският районен съд днес се занимава и с друг случай от седмицата, при който водач удари няколко паркирани коли. 27-годишният Даниел Янев нанесе щети на осем автомобила, при опит да избяга от полицейска проверка. Въпреки че и в този случаи има твърдения на свидетели, че задържаният е миришел на алкохол, проба за алкохол не му е била направена, защото е отказал кръвна проба, а прокуратурата не е поискала от съда разрешение да бъде направена принудително такава, предава БНТ.Прокурорът по делото Ивайло Петров казва пред телевизията, че при това положение няма как да повдигне на Янев обвинение. Аз трябва да докажа, че той има концентрация в кръвта над 1,2 промила, което няма как да стане с неговото изявление - аз пих една бира, или пих две бири\", казва той.В крайна сметка днес Софийският районен съд остави в ареста и двамата водачи, причинили щети на десетки автомобили.", "date": "2018.07.22", "title": "Мъжът, ударил 9 коли в София, карал 24 години без книжка"}
{"url": "https://news.bg/politics/otkade-shte-doydat-parite-za-mechtata-na-bsp-pita-tsvetanov.html", "text": "Откъде ще дойдат парите за мечтана на БСП \"Визия за България\"? Никой от БСП обаче не каза откъде ще дойдат парите за тези техни мечти. Това заяви председателят на ПГ на ГЕРБ и заместник-председател на партията Цветан Цветанов в Казанлък.Той посочи, че след управление на БСП винаги има хаос и дефицит поне 5%.Лесно е да се говорят популистки неща, но е трудно да изпълниш обещанията си, акцентира Цветанов. Политиката е за отговорни хора, които могат да изпълнят обещанията си.\"БСП вчера призоваха - детските градини да се безплатни, минималната работна заплата да е 60% от средната, да има още по-високи пенсии, да има прогресивен данък. Не чухме обаче какви са финансовите параметри на тези искания, не казаха дали това отново няма да изстреля дефицита в неразумни от икономическа гледна точка стойности\", отбеляза Цветанов.Цветан Цветанов благодари на БСП, че на 20 юли подкрепиха позицията на премиера Борисов за мигрантите.Цветанов коментира видеото, което вчера разпространиха от ГЕРБ по повод съмнения, че Корнелия Нинова е отговорна за провокациите в Шарково.\"Ако това се окаже вярно - то това би било много ниско и безотговорно поведение. Докато ние сме били в опозиция никога не сме се заигравали със страховете на хората\", отсече герберът.", "date": "2018.07.22", "title": "Откъде ще дойдат парите за мечтата на БСП, пита Цветанов"}
{"url": "https://news.bg/int-politics/si-dzinpin-dava-295-mln-dolara-bezvazmezdna-pomosht-na-shri-lanka.html", "text": "Китайският президент Си Дзинпин предлага на Шри Ланка субсидия от 2 млрд. юана - 295 млн. долара, като част от опитите на Пекин да разшири влиянието си в малката островна държава, съобщава \"Ройтерс\".\"Когато китайският посланик посети моя дом, за да определи датата на тази церемония, той каза, че китайският президент Си Дзинпин ми е изпратил още един подарък\", коментира президентът на Шри Ланка Майтрипала Сирисена при откриване на болница финансирана от Китай. Предложението за безвъзмездна помощ идва в момент, когато китайска компания е изправена пред тежки критики за предполагаемо финансиране на последната предизборна кампания на бившия президент Махинда Раджапаска.Миналия месец Ню Йорк Таймс съобщи, че \"Китай Харбър Инженеринг Компани\" ООД е отпуснала 7,6 млн. долара за преизбирането на Раджапаска, което той е загубил от Сирисена в началото на 2015 г.Сирисена в началото на мандата си прекрати повечето от подкрепяните от Китай инфраструктурни проекти започнати от Раджапаска, заради подозрения в корупция, прекомерно завишени цени и отхвърлени правителствените процедури.Повече от година по-късно правителството на Сирисена позволи китайски проекти да продължат.Китай е сред първите страни, които се включиха, за да помогнат за възстановяването на Шри Ланка след приключването на 26-годишната гражданска война през 2009 г.Много от проектите на Пекин, подкрепени със заеми от китайското правителство са изправени пред опозиция в Шри Ланка на фона на загрижеността на САЩ, Индия и Япония, че Китай може да използва Шри Ланка като военна база.Пристигането през 2014 г. на китайска подводници в Коломбо предизвика тревога в Ню Делхи, което накара индийския премиер Нарендра Моди да засили връзките си със Шри Ланка и да възстанови влиянието си в района на Индийския океан.Както правителството на Шри Ланка, така и китайското посолство в Коломбо отричат всякакви планове южното пристанище, на което сега оперира китайска фирма, да се използва за военни цели.", "date": "2018.07.22", "title": "Си Дзинпин дава 295 млн. долара безвъзмездна помощ на Шри Ланка"}
{"url": "https://news.bg/crime/montirat-nadleza-na-patya-ubiets-kray-sozopol.html", "text": "Движението по пътя Бургас- Царево се ограничава от 23 юли до 26 юли заради монтирането на пешеходния надлез при село Атия. Ограничението ще е в участъка между пътен възел \"Парк Росенец\" и пътен възел \"Черноморец\".Мерките са необходими, за да се монтира безопасно пешеходният надлез при кръстовището за село Атия.Работата по надлеза ще се изпълнява през нощта в началото на седмицата - понеделник, вторник и сряда, заради слабата интензивност на трафика.Работата по пешеходния надлез започна в началото на юни, срокът за приключване на строителните дейности е 45 дни. Стойността на проекта е 268 258,94 лв. без ДДС.Надлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безопасно пресичане.Припомняме, местни жители протестираха многократно за изграждането на пешеходния надлез. Повод за протестите бе смъртта на 16-годишното момче, което почина след като беше блъснато от кола на пешеходна пътека на главния път. То пресичало пешеходната пътека от селото в посока автобусната спирка за Бургас, когато е блъснат от джип, управляван от 59-годишен мъж, пътуващ от Черноморец към Бургас.Хората искаха в този участък да се изгради съоръжение като пасарелка или кръгово и да бъде ограничена скоростта.От Агенция \"Пътна инфраструктура\" информират, че заради поставянето на съоръжението обходните маршрути нощем са през:Бургас - пътен възел \"Парк Росенец\"- път ІІІ-992 Росен - Веселие - общински път BGS 1211 /ІІ-99, Черноморец - Созопол - Равадиново/ - пътен възел \"Созопол\" - път ІІ-99 - Черноморец - Созопол;Бургас - пътен възел \"Крайморие\" - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел \"Приморско\" - Приморско - Царево или:Бургас - пътен възел \"Парк Росенец\"- път ІІІ-992 Росен - Веселие - Ясна поляна - Приморско - пътен възел \"Приморско\" - Приморско - Царево;Созопол - Черноморец - пътен възел \"Созопол\" - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен - Веселие - пътен възел \"Парк Росенец\"- Бургас;Царево - Приморско - пътен възел \"Приморско\" - път ІІІ-992 Росен - Веселие - Ясна поляна - Приморско - пътен взел \"Парк Росенец\" - Бургас или:Царево - Приморско - пътен възел \"Приморско\" - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел \"Крайморие\" - Бургас.", "date": "2018.07.22", "title": "Монтират надлеза на пътя убиец край Созопол"}
{"url": "https://news.bg/int-politics/fbr-puska-dokumenti-ot-nablyudenie-na-bivsh-savetnik-na-tramp.html", "text": "ФБР пуска документи, свързани с наблюдението на бившия съветник на президентската кампания на Тръмп Картър Пейдж, като част от разследването дали той е сключил споразумение с руското правителство за влияние на изборите в САЩ през 2016 г.412 страници силно редактирани страници са публикувани от Федералното бюро за разследване, те включват предимно молби за наблюдение.\"ФБР вярва, че Пейдж сътрудничи с руското правителство с цел конспирация\", пише в молба за наблюдение, подадена през октомври 2016 г. Документите, включват заявления и заповеди за подновяване, подадени през 2017 г., след като Тръмп бе избран за президент. По-рано събота Ню Йорк Таймс съобщи, че е получила копие от Министерството на правосъдието, след като той и други новинарски организации са подали дело.Издадените документи посочват, че \"ФБР смята, че усилията на руското правителство се координират с Пейдж и може би други лица, свързани с кампанията на Тръмп. Установил е връзки с представители на руското правителство, включително с руските разузнавачи\".Депутати републиканци твърдят, че ФБР са допуснали сериозни грешки, когато са поискала заповед за наблюдение през октомври 2016 г., малко след като Пейдж напуска кампанията на Тръмп.Лидерът от демократическата партия Нанси Пелоси коментира вчера, че \"тези документи дават ясни доказателства за координацията на Русия с Картър Пейдж, високопоставен служител в кампанията на Тръмп, с цел да попречат и неправомерно и незаконно да повлияят на президентските избори в САЩ през 2016 г.\"Републиканците твърдят, че ФБР използва досие, изготвено от бившия британски офицер от разузнаването Кристофър Стийл, за да оправдае заповедта и не е разкрило на съда, че Стийл е нает от фирма, финансирана от демократите, за да направи проучване на опозицията за бизнес отношенията на Тръмп.", "date": "2018.07.22", "title": "ФБР пуска документи от наблюдение на бивш съветник на Тръмп"}
{"url": "https://news.bg/education/blizo-5-hil-mladezhi-iskat-da-se-yavyat-na-matura-po-balgarski-ezik-i-literatura.html", "text": "4591 младежи са подали заявление, че желаят да се явят на държавен зрелостен изпит по български език и литература на сесия август-септември 2018 г.Изпитът по български език и литература ще се проведе на 28 август и ще се състои от три модула. Зрелостниците ще получават изпитния вариант на три части. Върху първия модул те ще могат да работят 1 астрономически час, след което ще запечатват в плик листа с отговори и ще го предават на комисията. След изтичането на определеното време ще получават втория модул, върху който може да работят също 1 час. За третия модул ще имат на разположение 2 астрономически часа.За втория задължителен зрелостен изпит по предмет по избор заявления са подали 3905 зрелостници. Най-много от тях - 1612 младежи, са предпочели биологията, 1373 - географията, 471 - филoсифския цикъл, а 272 - английския език. На история и цивилизация са пожелали да се явят 96 младежи, а на математика - 37.Втората матура ще се проведе на 29 август. Изпитът също е на модули, но различен брой и с различна продължителност.За третия държавен зрелостен изпит по желание заявления са подали 11 зрелостници, 5 от които са избрали да се явят на изпит по биология и здравно образование. Изпитите по желание ще се проведат в периода между 30 август и 5 септември по предварително утвърден график.На държавен изпит по теория на професията и специалността за придобиване степен на професионална квалификация са избрали да се явят 977 младежи.Колко и кои зрелостници ще бъдат допуснати до държавни зрелостни изпити ще бъде ясно на 23 август, а служебните бележки те ще могат да получат на 24 август.Резултатите от матурите от сесия август-септември ще бъдат обявени до 10 септември 2018 г.", "date": "2018.07.22", "title": "Близо 5 хил. младежи искат да се явят на матура по български език и литература"}
{"url": "https://news.bg/crime/obarnat-kamion-sas-zarno-blokira-am-hemus.html", "text": "Движението е ограничено при км 359 в посока Варна на АМ \"Хемус\" поради преобърнат камион превозващ зърно.Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по обходен маршрут по пътен възел \"Нови пазар\" и по път I-2 Шумен - Варна.Към 16 и 20 часа АПИ съобщава, че движението при км 359 в посока Варна на АМ \"Хемус\" е възстановено.Също така, движението е в една лента по път I-6 Николаево - Казанлък при разклона за път III-5007 и пътна връзка I-6 Гурково - Казанлък поради пътнотранспортно произшествие. ", "date": "2018.07.22", "title": "Обърнат камион със зърно блокира АМ \"Хемус\""}
{"url": "https://news.bg/world/25-dushi-sa-raneni-pri-zemetresenieto-ot-5-9-v-iranskiya-kyurdski-region.html", "text": "25 души са ранени при земетресение с магнитуд 5,9 в западната иранска провинция Керманшах, няколко часа след като два земетресения засегнаха провинция Хормоген в южната част на страната, съобщават държавни медии.\"Досега сме имаме информация за 25 ранени и за щастие няма смъртни случаи\", коментира Хушан Бъзванд, управител на Керманшах.Двете други земетресения са с магнитуд от 4,7 и 5,7 и са разрушили сгради в няколко села, без да причиняват жертви.Много семейства бягат от домовете си в страх от последващи земетресения в региона, след силното земетресение през миналата година, при което загинаха над 500 души и хиляди бяха ранени. ", "date": "2018.07.22", "title": "25 души са ранени при земетресението от 5,9 в иранския кюрдски регион "}
{"url": "https://news.bg/int-politics/germaniya-vdiga-sanktsiite-sreshtu-turtsiya.html", "text": "Германия вдига икономическите санкции, които наложи в Анкара през юли 2017 г. в отговор на задържането на германски защитник на правата на човека и на петима други активисти, включително на ръководителя на \"Амнести интернешънъл\" в Турция, съобщава \"Спутник\".Германското министерство на икономиката коментира, че тези санкции няма да бъдат въвеждани през следващата финансова година. Ограниченията за износ в Турция на стойност 1,5 милиарда евро няма да бъдат подновени тази година, съобщава \"Франкфуртер Алгемейн\", цитирайки източници от министерството.Берлин също облекчава ограниченията за пътуване, като министерството на външните работи премахва предупреждение на уебсайта си към гражданите, че са заплашени от сериозен риск от арест, когато посещават Турция.Тези решения са само няколко дни, след като Анкара отмени извънредното положение, което наложи след неуспешния преврат от 15 юли 2016 г.И Холандия съобщи, че формално нормализира отношенията с Турция след дипломатически спор по време на референдума от 2017 г.Отношенията между Турция и ЕС бяха напрегнати след неуспешния преврат срещу турския президент Ердоган през 2016 г. и последвалата операция срещу Гюлен, която доведе до ареста на около 50 000 души и уволнението на още 100 000 души.", "date": "2018.07.22", "title": "Германия вдига санкциите срещу Турция"}
{"url": "https://news.bg/int-politics/nanasyat-vazdushni-udari-s-podkrepata-na-rusiya-sreshtu-daesh-v-yugozapadna-siriya.html", "text": "Руски и сирийски самолети засилиха бомбардировките си срещу ДАЕШ (Ислямска държава) по границата между Йордания и Израел в югозападна Сирия, след като бойците нахлуха в райони, изоставени от други бунтовнически групи, съобщават дипломатически и опозиционни източници, цитирани от \"Ройтерс\".Свързани с ДАЕШ сили, укрепени около Ярмук, който граничи с окупираните от Израел Голански възвишения и Йордания са отблъснали атака на сирийската армия и нейните съюзници, допълват източниците на \"Ройтерс\".Източник на разузнаването коментира, че 1 000-1 500 бойци от ДАЕШ продължават да отстояват позициите си, въпреки 10-дневната кампания, която според него е засегнала селата и е причинила \"незнаен брой\" цивилни жертви.Бивш местен жител, който поддържа контакт с роднини коментира, че хиляди цивилни, чиито селища са бомбардирани, са избягали в територии контролирани от армията или бунтовниците.Друг източник, запознат със ситуацията съобщава, че ДАЕШ всъщност са успели да разширят територията си през последните 20 часа, превземайки най-малко 18 села, изоставени от бунтовниците от на Свободната сирийска армия. Възползвали са се от разпадането на своите идеологически съперници, са които твърди, че са отстъпници, допълва източникът.Сирийската армия коментира, че въздушните артилерийски удари в региона Ярмук, единственият останал \"джоб\", държан от сунитски фундаменталисти в югозападната част на страната, са унищожили \"десетки терористи в кампания, чиято цел е да смаже екстремистите\".", "date": "2018.07.22", "title": "Нанасят въздушни удари с подкрепата на Русия срещу ДАЕШ в югозападна Сирия"}
{"url": "https://news.bg/politics/tormoz-i-machkane-na-biznesa-vidya-siderov-po-chernomorieto.html", "text": "Да проверим с извънредни комисии концесиите, не само шума по морето, написа в своя Фейсбук профил лидерът на \"Атака\" Волен Сидеров, след гостуване в БНР.Според него, нещата около Слънчев бряг са представени едностранчиво и тенденциозно и няма гледната точка на самия туристически бизнес. Сидеров коментира, че лично е видял какви поражения нанася Закона за шума, \"защото не е домислен - огромен отлив на туристи и финансови щети за туризма. Целта на вицепремиера беше да се повишат доходите в туризма. Оказва се, че става обратното\".\"Когато в края на годината отчетем спад в туризма - кой ще е виновен, кой ще понесе отговорността. Беше съставен един специален щаб към областния управител на Бургас и тук бизнесмените разказват ужасяващи неща. Изсипват се десет души проверяващи всеки ден в заведения, в хотели - МВР, НАП, РДНСК, Митници, започват да искат документи, блокират работата, започват да проверяват личните карти на влизащите в някое заведение, колите им. Все едно има терористичен акт\", обяснява Сидеров.Според лидерът на \"Атака\", всичко това отблъсква  хората и оплакванията са много сериозни. Той смята да направя поредица от кръгли маси, дискусии, защото хората от бизнеса са смачкани.\"Тях ги е страх. Те казват: ако сега застана пред камерата ви, утре ще ми дойдат на проверка и ще ми съсипят бизнеса. Искам да излезе на бял свят защо се прави това, защо избирателно отделни заведения се проверяват, други не\", коментира той.Сидеров се чуди, дали това е  някаква нелоялна конкуренция, какво точно, трябва да се разбере. \"Ние имаме много случаи на много чужди псевдоинвеститори, които идват тук, при едни ощетяващи условия правят договори, примери, ЕРП-тата, ЧЕЗ, златната концесия, дайте да им направим на тях проверка. Да видим там как са\", допълва той.Не знам на какво се дължи този хъс на Валери Симеонов, няма разбиране от негова страна, той продължава да смята, че това е един хубав закон, че трябва да се направи, но бизнесът е на обратно мнение, коментира пред БНР Волен Сидеров.\"Вицепремиерската работа е да се координира работата между министерствата, не да ходиш като шериф да свикваш щабове и да се притиска бизнеса\", добави той.Според Сидеров, Симеонов не приема аргументите му, но си говорят. Лидерът на \"Атака\" оценява като разумно предложението на министерството на туризма за зониране на курортите и част от тези зони да подлежат на различна регулация за шума. В последния месец за пореден се повишава напрежението между коалиционните партньори. Само преди две седмици  за увеличение на . Предложението дойде от ГЕРБ, но от Обединени патриоти се обявиха против. Днес обаче .В началото на туристическия сезон  - както и миналата година покрай шумните заведения в \"Слънчев бряг\" основно. Законопроектът на Симеонов за шума обаче . покрай спорния законопроект за горивата, предложен от депутата Емил Димитров - Ревизоро и . Наложи се лидерът на \"Атака\" Волен Сидеров да влиза в ролята на помирител, за да се ", "date": "2018.07.22", "title": "Тормоз и мачкане на бизнеса видя Сидеров по Черноморието"}
{"url": "https://news.bg/int-politics/tramp-obvini-fbr-hilari-i-pravosadnoto-ministerstvo-v-nezakonno-shpionirane.html", "text": "Президентът на САЩ Доналд Тръмп написа в Туитър, че изглежда все повече и повече, кампанията му за президентските избори през 2016 г. е била незаконно шпионирана, съобщава \"Ройтерс\".Според него документите публикувани от ФБР за неговия бивш съветник по президентската кампания Картър Пейдж потвърждават без съмнение, че Министерството на правосъдието и Федералното бюро за разследване са подвели съда.Пейдж отрича, да е агент на руското правителство и не е обвинен в престъпление. Тръмп нападна и победеният кандидат-президент Хилари Клинтън, \"погледнато повече и повече как кампанията Тръмп за президент, нелегално се шпионира в политическата полза на Хилари Клинтън и демократите ... Републиканците трябва да се твърди сега, това е незаконна измама\", пише той.Позовавайки се на документите за Пейдж, той коментира: \"Както обикновено, те са абсурдно силно редактирани, но без съмнение потвърждават, че департаментът по Правосъдие и ФБР подвеждат съда. Лов на вещици, измама\" допълва той.Издадените документи посочват, че \"ФБР смята, че усилията на руското правителство се координират с Пейдж и може би други лица, свързани с кампанията Тръмп. Установили са връзки с представители на руското правителство, включително с руските разузнавачи\".Миналата седмица федерално жури обвини 12 служители в руското разузнаване за хакерски компютърни мрежи през 2016 г. и обвинения, че Москва се меси на президентските избори, за да помогне на Тръмп.По-рано тази година 13 други руснаци и три руски компании бяха обвинени в конспирация за намеса в изборите.Последният туит на Тръмп отново е свързан със срещата му с Путин: \"Имах прекрасна среща с Путин, Фалшивите новини използваха всякаква частица своя енергия, за да се опитат да я пренебрегнат. Това е толкова лошо за нашата страна\", пише той.", "date": "2018.07.22", "title": "Тръмп обвини ФБР, Хилари и правосъдното министерство в незаконно шпиониране "}
{"url": "https://news.bg/world/11-dushi-zaginaha-pri-samoubiystven-atentat-na-letishteto-v-kabul.html", "text": "Атентатор уби най-малко 11 души и рани 14, самовзривявайки се на входа на международното летище в Кабул, където хора приветстваха завръщането на афганистански вицепрезидент Абдул Рашид Достум от изгнание, съобщава АФП.Високопоставени държавни служители, политически лидери и поддръжници напускаха летището, след като поздравиха могъщия лидер (етнически узбек) и бивш военачалник, когато се случва експлозията.Достум, облечен в западен костюм и слънчеви очила и пътуващ с брониран, не е пострадал, каза говорителят му Башир Ахмад Таян. Говорител на полицията в Кабул Хашмат Станикзай коментира, че 11 души са били убити и 14 ранени. Атентаторът самоубиец е бил пеша, съобщава говорителят на вътрешното министерство Нажиб Даниш, добавяйки, че цивилни, включително дете и членове на силите за сигурност са сред жертвите.Достум, свързван с нарушения на човешките права в Афганистан, е посрещнат като знаменитост, напускайки чартърния самолет от Турция, където живее от май 2017 г. Неговото завръщане, което е предмет на много спекулации, идва на фона на насилие и протести в няколко провинции в Северен Афганистан, които традиционно са в неговата зона на влияние.Хиляди привърженици на Достум излязоха на улицата през последните седмици, блокирайки изборите и правителствени служби и секции от магистрали, за да искат освобождаването на проправителствен военен лидер и да призоват Достум да се завърне.\"Ние няма да вярваме на правителството, ще продължим да протестираме, освен ако генерал Достум не ни каже да спрем\", коментира протестиращ лидер в провинция Фариаб. Той също така повтаря призивите за освобождаването на Незамудин Каисари, шеф на полицията в провинцията и представител на Достум във Фариаб. Арестът на Кисари по-рано този месец възпламени протестите. Наблюдатели коментират, че президентът Ашраф Гани, етнически Паштун, дава зелена светлина на Достум да се върне у дома, за да стабилизира северната част и да осигури узбекска подкрепа преди президентските избори през следващата година, в които се очаква да се кандидатира.През 2009 г., Гани описва Достум като \"известен убиец\". Седем от охранителите на Достум са осъдени за сексуално насилие и незаконно задържане на Ахмад Иши, бивш губернатор на северната провинция Джовжан през 2016 г. Достум е една от няколкото противоречиви фигури, които Кабул иска да реинтегрира в политиката след намесата на САЩ през 2001 г. \"Неговият героичен статут на север е в разрез с варварщините, с които е известен\", пише АФП.За Достум, който помогна на САЩ срещу талибаните през 2001 г., се твърди, че е позволил стотици талибански затворници да се задушат в контейнери.", "date": "2018.07.22", "title": "11 души загинаха при самоубийствен атентат на летището в Кабул "}
{"url": "https://news.bg/regions/ogranicheno-e-dvizhenieto-po-pat-shumen-karnobat-do-razklona-za-smyadovo.html", "text": "Ограничено е движението по път II-73 Шумен - Карнобат /проход \"Ришки\"/, в района на разклона за Смядово поради пътнотранспортно произшествие.Шофьорите да се движат с повишено внимание и съобразена скорост по обходне маршрут: в посока от Карнобат към Шумен е през Смядово до път I-7 Велики Преслав - Шумен. В посока Шумен - Карнобат обходният маршрут е през с. Ивански - с. Кълново - с. Партизани и през проход \"Айтоски\".Временно е ограничено и движението по път I-6 Гурково - Мъглиж в района на Дъбово поради пътнотранспортно произшествие.Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по обходен маршрут: в посока Гурково - по път I-5 Казанлък - Стара Загора до село Ягода, продължавайки до Николаево. В посока Мъглиж през Дъбово - Юлиево - Шаново - I-5 Ягода - Казанлък.", "date": "2018.07.22", "title": "Ограничено е движението по път Шумен-Карнобат до разклона за Смядово"}
{"url": "https://news.bg/regions/umartviha-i-poslednite-3-stada-v-sharkovo.html", "text": "По хуманен начин са умъртвени всички животни от последните 3 стада в село Шарково, област Ямбол. Това съобщи на извънреден брифинг министърът на земеделието, храните и горите Румен Порожанов. Две от стадата бяха с по около 15 животни, а третото е с козите на Тодорка Сакалиева. Всички животни вече са загробени. Решението кога да се изпълнят ветеринарно-медицинските дейности е на специално създадения областен щаб.Стопаните от Шарково ще получат обезщетение от не по-малко от 190 лв. на овца или коза, като плащането започва утре. Фермерите от селата Крайново и Странджа вече получиха парите си в петък.В трите населени места - селата Шарково, Крайново и Странджа бяха потвърдени 22 положителни проби за чума по дребните преживни животни, припомни министър Порожанов. И допълни, че независимо от това, че не всички стада в тях са с положителни проби поради контактност на животните, трябваше да се подходи по този начин. Това беше потвърдено и от мисията от вирусолози от Европейската комисия, която беше на посещение в района през седмицата, както и от еврокомисар Витянис Андрюкайтис.Последните 3 стопански двора в село Шарково ще бъдат дезинфекцирани още днес, каза още земеделският министър. До дни ще започне и самото изчистване на оборите като за малките стопани ще бъде направена организация то да се поеме и извърши за сметка на държавата.Проби от животните за изследване ще продължат да се вземат на всеки 20 дни, като сега това става в зона от 10 км около огнищата, но по препоръка на мисията от ЕК ще се разшири на 20 км, за да се следи за евентуално разпространение на заразата от чума.", "date": "2018.07.22", "title": "Умъртвиха и последните 3 стада в Шарково"}
{"url": "https://news.bg/regions/dzhakpotat-padna-v-grad-tsarevo.html", "text": "Джакпотът в 58-и тираж на играта \"Тото 2 - 6 от 42\" в размер на 1 056 810 лева беше спечелен тази вечер. Късметлията е от град Царево и е играл с фиш на стойност 1, 70 лева. Така той става 95-ия тото милионер на България, благодарение на участието си в игрите на Български спортен тотализатор. Джакпотът в играта стартира от нови 300 000 лева.Това съобщиха от Спортния тотализатор.Общата прогнозна сума на джакпотите в игрите на Тото 2 за четвъртък се очаква да бъде 8 950 000 лева. Джакпотът в играта \"Тото 2 - 6 от 49\" се очаква да достигне невероятните 5 400 000 лева В 5/50 сумата е 3 000 000 лева, а в Тото Джокер - 30 000 лева.Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са:\"Тото 2 - 6 от 49\" - 49, 43, 24, 5, 44, 31;Печалби от играта: Има десетима късметлии, които са познали пет от шестте печеливши числа и си разделят по 3 297 лева.Късметлии от град София спечелиха допълнителни печалби - лек автомобил и сумата от 10 000 лева. \"Тото 2 - 5 от 35\", първо теглене - 7, 16, 19, 14, 18; второ теглене - 7, 18, 14, 32, 21;Печалби от играта: В първо теглене на играта има трима участници, познали петте печеливши числа, които печелят по 7 930 лева. Във второ теглене на играта има един късметлия, познал петте печеливши числа, който си спечели сумата от 23 791 лева.\"Тото Джокер\", 3-те двойки позиции и цифри - 3/6, 5/7, 1/3; Печалби от играта: Има двама участници, познали печелившата комбинация от позиции и цифри, които са спечелили джакпота в играта от 22 454 лева.Джакпотът за следващия тираж в четвъртък се очаква да достигне 30 000 лева.\"Тото 2 - Рожден ден\" - 80 (година), 7 (месец юли), 23 (дата), 7 (неделя - ден от седмицата);\"Тото 2 - 6 от 42\" - 18, 19, 40, 2, 38, 1 + 30 (допълнително число за Втори тото шанс на играта \"Пари плюс\")Наградният фонд за следващото теглене на \"Пари Плюс\" ще достигне сумата от 15 000 лева.", "date": "2018.07.22", "title": "Джакпотът падна в град Царево"}
{"url": "https://news.bg/disasters/v-london-zadarzhaha-mazh-gotvil-teroristichen-akt.html", "text": "Лондонската полиция е задържала в петък мъж, за когото се предполага, че е готвил терористичен акт, съобщава Би Би Си.Зад решетките е 43 - годишния Рави Мендис. Полицията е открила в дома му нападателно оръжие, уточнява телевизия \"Скай нюз\".В събота срещу Рави Мендис са повдигнати обвинения за подготовка на терористичен акт. Полицията е открила, че освен оръжие той е отправял и заплахи за убийство.В понеделник Рави Мендис трябва да се изправи пред съд.", "date": "2018.07.22", "title": "В Лондон задържаха мъж, готвил терористичен акт"}
{"url": "https://news.bg/world/palestina-provalya-sdelkata-na-veka-na-sasht.html", "text": "\"Сделката на века\" на САЩ за решаване на израело-палестинския конфликт е била провалена. Това са съобщили палестински източници от управлението, предаде Анадолската агенция. Според тях, осъществяването й само би попречило на региона, който се намира на кръстопът. Припомняме, че отношенията между Палестина и САЩ се обтегнаха след решението на американския президент Доналд Тръмп да премести посолството в Израел от Тел Авив в Йерусалим.По този начин той призна Йерусалим за израелска столица.Това обаче не бе подкрепено от ЕС и разгневи мюсюлманите по цял свят.  ", "date": "2018.07.22", "title": "Палестина проваля \"Сделката на века\" на САЩ"}
{"url": "https://news.bg/world/frantsiya-pregovarya-sas-sasht-sled-otmyana-na-mitata.html", "text": "Франция преговаря по търговското споразумение със САЩ едва след отмяна на наложените на Европа мита. Това заяви френският финансов министър Бруно льо Мер, цитиран от \"Ройтерс\".Той направи изявлението на форума на Г-20 в Аржентина, който се провежда този уикенд. По думите му, Германия подкрепя позицията. Темата за търговската война на американския президент Доналд Тръмп срещу света очаквано доминира форума. МВФ вече предупреди за последиците. САЩ вече бяха призовани към разум и отменяне на митата. Тръмп се оправда с желание да подкрепи американската икономика, която е била ощетена. ", "date": "2018.07.22", "title": "Франция преговаря със САЩ след отмяна на митата "}
{"url": "https://news.bg/world/450-detsa-na-migranti-sa-veche-sas-semeystvata-si-v-sasht.html", "text": "450 деца на мигранти са вече със семействата си в САЩ. Продължава изпълнението на съдебната заповед от администрацията на президента Доналд Тръмп, предаде USA Today.Първата група от деца до 5-годишна възраст вече бяха върнати на родителите им. Все още обаче 2600 деца не могат да се съберат с близките си.Припомняме, че Тръмп бе подложен на сериозен натиск заради политиката си на \"нулева толерантност\". Става въпрос за нелегални имигранти, на които бе \"препоръчвано\" да играят честно по правилата, както останалите желаещи да живеят в САЩ.Те са основно от латиноамерикански държави. ", "date": "2018.07.22", "title": "450 деца на мигранти са вече със семействата си в САЩ"}
{"url": "https://news.bg/world/severna-koreya-vse-oshte-yadrena-sila.html", "text": "Северна Корея все още е ядрена сила. Няма индикации, че е намалила производството на ядрени материали. За това предупреди командващият армията на САЩ в Южна Корея, генерал Винсент Брукс, цитиран от РИА \"Новости\". Той направи изявлението на форум по сигурността в Аспен. По думите му, въпреки привидните обещания и поемане на ангажимент, реално няма доказателства, че Пхенян ще спре ядрената си програма. Въпреки опитите за размразяване на отношенията, все още остава напрежението между двете държави.САЩ подозират Пхенян и в незаконно производство на ядрено гориво.По-рано през месеца американското разузнаване разпространи доклад, в който се твърди, че КНДР нарушава резолюцията на ООН за лимит на доставките на преработен петрол. ", "date": "2018.07.22", "title": "Северна Корея все още ядрена сила "}
{"url": "https://news.bg/society/chestvame-denya-na-sveta-mariya-magdalina-1.html", "text": "На 22 юли Православната Църква отбелязва деня на Света Мария Магдалина, чиято личност понякога се бърка с други жени, за които повествуват Евангелията. Света Мария Магдалина била родом от Мангала, на брега на Галилейското езеро.Тя не е Мария от Витания (градче на юг от Йерусалим) - сестрата на Марта и Лазар, която помазала главата на Иисус. Тя не е и опростената грешница, която помазала нозете на Иисус и ги изтрила с косите си, за което разказва Свети евангелист Лука.Непосредствено след разказа за тази неназована по име грешница (\"...една жена от града, която беше грешница, виж Лука 7:37) Евангелие от Лука споменава поименно Св. Мария Магдалина с думите \"Мария, наричана Магдалина, от която бяха излезли седем бяса\" (Лука 8:2).От текста ясно се разбира, че Мария Магдалина била една от многото други жени, които Иисус: \"излекувал от зли духове и болести... и които Му услужваха с имотите си\" (Лука 8:2).Объркването на св. Mария Магдалина с опростената грешница води началото си от края на VI век и се дължи най-вече на погрешно тълкуване на Св. Григорий Велики.На този ден е и пренасянето на мощите на светия свещеномъченик Фока към 404 г. от Понт в Цариград. (Паметта му се празнува на 22 септември.)", "date": "2018.07.22", "title": "Честваме Деня на Света Мария Магдалина"}
{"url": "https://news.bg/weather/slantse-i-dazhd-za-kraya-na-sedmitsata.html", "text": "Слънце и дъжд се редуват в неделя. Това съобщават от НИМХ на БАН. В Източна България и планинските райони около и след обяд се очакват краткотрайни валежи с гръмотевици. Очаква се повишаване на температурите. Максималните температури ще са между 31 и 36 градуса. Атмосферното налягане ще е по-ниско от средното за месеца. ", "date": "2018.07.22", "title": "Слънце и дъжд за края на седмицата "}
{"url": "https://news.bg/world/edin-zaginal-sled-3-chasova-zalozhnicheska-drama-v-los-andzhelis.html", "text": "Най-малко един човек загинал след 3-часова заложническа драма в Лос Анджелис. Жертвата е жена, предадоха световните информационни агенции.Въоръжен мъж се барикадирал в магазин и взел заложници. Жена е била простреляна и убита. Все още не е идентифицирана. Заложниците са освободени по-късно, а нападателят се е предал и е задържан от полицията. Той е бил ранен, докато водил преговори с полицията. За момента единствено се съобщава за него, че е 28-годишен и издирван от органите на реда за нападения над свои роднини. Заложниците са били около 20 души. ", "date": "2018.07.22", "title": "Един загинал след 3-часова заложническа драма в Лос Анджелис "}
{"url": "https://news.bg/regions/ogranicheniya-prechat-na-dvizhenieto-po-patishtata-9.html", "text": "Остават в сила някои ограничения за движението по пътищата. Това съобщават от АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъците от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\": няма.АМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно - възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.АМ \"Струма\": няма.АМ \"Марица\": няма.АМ\"Черно море\":Движението в участъка Варна - Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт \"Звездица\". Срок до 15.10.2018 г.;Движението по АМ \"Черно море\" Варна - Бургас от км 2+000 до км 3+000 се осъществява с повишено внимание поради ремонт на виадукт \"Звездица\". Движението се регулира от сигналисти. Срок до 25.07.2018 г.АМ \"Люлин\":Област София:Движението в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г.Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 31.07.2018 г.Област Перник:Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.07.22", "title": "Ограничения пречат на движението по пътищата "}
{"url": "https://news.bg/health/zatlastyavaneto-epidemiyata-i-na-sledvashtiya-vek.html", "text": "Затлъстяването е хронично метаболитно нарушение с изключително сериозни здравни последици, чиято честота достига епидемиологични пропорции в наши дни.Tова ще бъде епидемията не само на 21-ви, но може би и на 22-и век, коментира пред News.bg майор д-р Весела Михнева от Клиника по ендокринология и болести на обмяната на ВМА.Социалната значимост на затлъстяването е предопределена не само от застрашителните пропорции, които то достига сред населението по света, а и от здравните рискове, които крие. Безспорно доказана е връзката между наднорменото тегло, затлъстяването и преждевременната смъртност.Статистиката сочи, че в световен мащаб за 2008 година - 1,5 милиарда човека над 20-годишна възраст са с наднормено тегло или това прави всеки десети.България, за съжаление, е сред първенците по затлъстяване на населението. Ние се нареждаме в челната тройка в ЕС, заедно с прибалтийските републики. А в Европа заемаме пето място. Изпреварва ни Турция, където детското затлъстяване е много значимо, заради повечето захарни храни, които употребяват, коментира специалистът.За Европа се знае, че с наднормено тегло е всяко трето дете.Като цяло България е сред страните с най-бързи темпове на детско затлъстяване. Това е един сериозен проблем, тъй като пада границата при децата с диабет тип 2 - вече говорим за 10-12-годишна възраст, обясни още д-р Михнева.Последиците, до които води затлъстяването са не по-малко тревожни и стряскащи от самите цифри.Трябва да се прави разлика между наднормено тегло и затлъстяване. Наднорменото тегло е фазата преди затлъстяването, която може да бъде повлияна медикаменти, диети, режими. По-сериозната фаза и съответно проблеми идват, когато вече говорим за ниво \"затлъстяване\", което има няколко различни степени, предупреждава ендокринологът.Артериална хипертония, диабет, инсулинова резистентност, дислипидемия, сънна апнея - са само част от заболяванията, които може да си докараме, благодарение на излишните килограми, безразборното тъпчене с всичко, което видим и липсата на движение.По-пълните хора страдат по-често от инфаркт и инсулт. Оказва се също така влияние на хормоналния статус. Често при по-пълните жени се наблюдава поликистоза на яйчниците и те не могат да забременеят. При мъжете много често на лице е еректилна дисфункция. Има пациенти, при които, когато отслабнат с 5-10 килограма, подобряват своята еректилна дисфункция, обяснява още д-р Михнева.Има различни медикаменти за повлияване на затлъстяването. И въпреки че до определена степен развитието му е генетично детерминирано, основно място в неговата етиология заемат поведенческите фактори, по-специално хранителните навици и двигателната активност. Затова дали ще сме с наднормено тегло, или ще сме затлъстели, зависи преди всичко от самите нас, другото са само оправдания.Затлъстяването е много сложно като механизъм - не става въпрос само за калориен прием, а за навик. Все по-често децата се заучават от малки да ядат сладки храни, съдържащи въглехидрати, празни калории. Например, един чипс като енергиен разход е изключително висок, като елементи, градивни за клетката - няма нищо в него. Често сладките неща и колбасите, които се продават навън, имат от тези празни калории, които не могат да бъдат усвоени и изгорени от организма. Затова много по-хубаво е да хапнеш нещо, приготвено вкъщи, обяснява д-р Михнева.Храненето в етиологията на затлъстяванетоМного важен е режимът на хранене. Хубаво е да се яде след ставане, защото тогава се активира нивото на кортизола и се горят най-много мазнини. Това е и причината, например, професионалните спортисти да стават да тичат и да правят кардио между 05.00-06.00 часа сутринта.От изключително значение е активизирането на метаболизма. А това става чрез храна. Не трябва да съсредоточаваме храненето в един участък от деня. Трябва да се хапва по малко, но по-често. Вечерята не трябва да бъде след 19.00 часа. Или ако това е невъзможно, нека да е някакъв белтък.Много са факторите, които влияят върху затлъстяването, но с водещо значение са навиците, заучени от родителите. Това е много трудно и е хубаво да се възпита още в детството, т.е. не да даваме на детето газирана напитка или натурален сок, купени от магазина, а фрешове, плодове, зеленчуци.По-трудното не е отслабването, а задържането на килограмите, което означава промяна в стила на живот. Тук доктор Михнева посочва и различните нови диети, които излизат на \"пазара\". При тях основно се гледа изключване на въглехидрати и увеличаване на мазнините и белтъците. Като вид диета резултатите понякога са уникални и дори само за няколко седмици може да свалиш между 5 и 10 килограма.Въпросът е на каква цена и дали това ще се задържи във времето. Белтъкът има най-малко калории и води до насищане, но във високи дози вреди страшно много на бъбреците - един от малкото органи, който като го увредиш, после хапчета за лекуване няма. Затова и препоръката е дори и да се спазват тези диети, това да става под много строг контрол и да не се изключват напълно въглехидратите.И в заключение няколко полезни съвета от доктор Михнева с цел превенция, защото затлъстяването може да доведе до метаболитен синдром, повишена честота на сърдечно-съдовите заболявания, сънна апнея и други заболявания: Редукция на тютюнопушенето и употребата на алкохол, в никакъв случай да не се прегладнява защото това води до унищожаване на по-голямо количество храна след това. И не на последно място като съвет - движение и повече усмивки.", "date": "2018.07.22", "title": "Затлъстяването - епидемията и на следващия век"}
{"url": "https://news.bg/crime/smetishteto-na-kocherinovo-gori.html", "text": "Сметището на Кочериновo гори. Пожарът се намира близо до кръговото кръстовище на АM \"Струма\" до отклонението за село Бараково и Рилски манастир, информира БГНЕС.Димът се разстила на запад от долината на река Струма. Движението му е в посока Симитли. Димът е забелязан около 6:00 часа сутринта. Няма пожарни екипи на място, предаде информационната агенция.Сметището вече не се използва. Има водоноска в началото на сметището. Най-вероятно тя е на земеделски собственици на съседни парцели.", "date": "2018.07.22", "title": "Сметището на Кочериново гори"}
{"url": "https://news.bg/society/pazim-se-ot-afrikanska-chuma-lovuvayki-za-divi-svine.html", "text": "Да се намали популацията на дивата свиня, иска Александър Сабанов, член от Комисията на земеделието, храните и горите в ефира на Нова. Той обясни, че това е най-приемливта преванционна мярка срещу африканската чума. Няма нито ваксина, нито лечение за африканската чума в България. В момента тя се разпространява в района на Констанца, Румъния и ако навлезе в страната ни, тя ще доведе до 1 милиард лева загуба за стопанството.Сабанов коментира, че предвидените промени в Закона за лова дават възможност за лов, не забранява и не задължава ловците. По думите му трябва да се намали популацията на дивата свиня, преди болестта на африканската чума да навлезе в България.Ако бъде обявено, че има африканска чума в България, ловът ще бъде забранен изцяло, предупреди той. Сабанов обясни, че българските ловци винаги са били информирани с мерките за безопасност. По думите му инциденти винаги е имало, но когато се слуша ръководителят на лова няма проблеми.Сабанов посочи, че мерките, които могат да се вземат и превенцията са да се обстреля по-голям обем на дивите прасета.Инженер Силян Герасков от Националното ловно рибарско движение отчете фактите като неоспорими и посочи, че популацията на дивата свиня трябва да бъде намалена. Според Герасков не трябва да се ловува групово дива свиня, защото това би довело до намаляване на прираста на другите видове дивеч.\"Ако сега се започне груповото ловуване, кучетата биха могли неколкократно да претършуват районите на дивеча и да унищожат популациите на другите животни\", обясни Герасков. Индивидуалното ловуване не крие риск за останалите видове дивеч, смята Герасков.", "date": "2018.07.22", "title": "Пазим се от африканска чума, ловувайки за диви свине"}
{"url": "https://news.bg/crime/tsenite-na-uikend-vinetkata-i-tol-taksite-zavisyat-ot-svetovnata-banka.html", "text": "Трябва да приключи докладът на Световната банка и тогава се очаква да се реши каква би била цената на уикенд винетката и ТОЛ таксите. Това заяви Станислав Иванов от Комисията по транспорт в ефира на Нова.Очаква се уикенд винетките да обхванат дните петък, събота и неделя.На въпрос очаква ли се въвеждане на еднодневни винетки в България, Иванов отговори, че такъв тип винетки няма никъде в Европа. По думите му тя би могла да бъде несъпоставима със седмичната винетка, защото разходите, които се правят по издаването и разпространяването на винетки са далеч по-големи.ТОЛ таксите, отбеляза Иванов, ще обхванат автомагистралите, както и първи, втори и трети клас пътища. Той посочи, че в момента един транзитно преминаващ камион през България плаща 12 евро, а в Европа плащат от 60 евро нагоре. ТОЛ таксите ще засегнат единствено тежкотоварните камиони и автобусите и по никакъв начин няма да се касаят до леките автомобили, увери Иванов.Останалите автомобили под 3.5 тона ще продължат да използват електронна винетка, а товарните камиони над 3.5 ще плащат ТОЛ такса. Който има винетка, би могъл спокойно да пътува по пътищата, успокои той.На въпрос какво би могла да свърши Комисията по транспорт в Народното събрание относно исканията на Николай Колев - Босия, той отбеляза, че всички народни представители в парламента са обезпокоени за живота и здравето на Колев и лично всички са го помолили да прекрати протеста си.Иванов припомни сигналите на Босия и посочи, че от Комисията нямало какво да направят относно неговите искания. Той увери, че Комисията по транспорт работи и се бори срещу реални действия на корумпирани служители.Припомняме, на 12 юни  в знак на протест срещу това, че уволнени за корупция служители на Изпълнителната агенция \"Автомобилна администрация\" са възстановени на работа. Той предприе крайната мярка, след като предишните му опити да привлече вниманието на институциите и на гражданите към проблема не дадоха резултат.Николай Колев-Босия е в гладна стачка вече близо 40 дни. Той протестира ежедневно. През изминалите почивни дни Босия остана в дома си, за да стабилизира здравословното си състояние.Колев е вече с инвалиден стол, тъй като изтощението не му позволява да ходи.На 5 юли президентът Румен Радев се обърна към Босия с призив да прекрати гладната си стачка. \"Корупцията никога няма да бъде преборена с пасивност и примирение, тя изисква гражданска мобилизация и почтеност, за която Вие давате пример. Съзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. България има нужда от Вас\", написа президентът в социалната мрежа Facebook. Това обаче не възпря Босия да продължи гладната си стачка.", "date": "2018.07.22", "title": "Цените на уикенд винетката и ТОЛ таксите зависят от Световната банка"}
{"url": "https://news.bg/crime/tezhka-katastrofa-blokira-am-trakiya.html", "text": "Катастрофа блокира автомагистрала \"Тракия\", съобщи Агенция \"Пътна инфраструктура\".ТИР е катастрофирал на 312 км. Шофьорът е загинал на място, а спътникът му е без сериозни наранявания, предаде БНТ.Тежкотоварният автомобил беше блокирал три платна на магистралата. Движението беше изнесено през обходен маршрут и се отклоняваше директно от Ямбол през село Венец, Карнобат и Айтос по вътрешния път.Ограниченията доведоха до 3-километрова опашка от автомобили посока Бургас. Към 11:46 движението бе възстановено в посока Бургас при км 312 и в участъка от пътен възел \"Зимница\" до пътен възел \"Карнобат\" на АМ \"Тракия\".", "date": "2018.07.22", "title": "Тежка катастрофа блокира АМ \"Тракия\""}
{"url": "https://news.bg/crime/krum-zarkov-kzk-proyavi-smelostta-da-spre-sdelkata-s-chez.html", "text": "БСП алармира от началото на годината, че има нарушения на закона при сделката за покупка на ЧЕЗ от \"Инерком\". Една институция прояви смелост, за да спре тази сделка. Това заяви заместник-председателят на ПГ на \"БСП за България, Крум Зарков в ефира на БНТ.Големият спор бил дали държавата има какво да направи относно тази сделка, посочи Зарков.\"Един от големите ни спорове във връзка с тази сделка беше, тъй като очевидно за всички беше, че се случва нещо нередно и нашите опоненти, и известен брой коментатори твърдяха, че държавата няма какво да направи, че това е просто една частна сделка и ние всички трябва да стоим и да гледаме как някой непознат до вчера човек закупува 1/3 от електроснабдяването на България в най-натоварения район\", обясни социалистът.България има как да предприеме мерки, категоричен е той. У нас има и регулатори, и закони, необходими, за да се противопоставим на нещо такова.Решението на КЗК защитава националният интерес, отсече Зарков.Червеният депутат изтъкна, че БСП искат правителството да заяви интерс като купувач пред чешката фирма.ЧЕЗ имат желание да напуснат българския пазар по техни причини, напомни Зарков. Той поиска държавата да закупи и да участва на пазарен принцип в една състезателна процедура. \"Да направи всичко възможно България да придобие достатъчно солиден контрол върху това, което се случва с електроразпределението\", иска социалистът от правителството.На въпрос как би коментирал нападките на ГЕРБ и действията на лидерът на БСП Корнелия Нинова относно чумата по овцете в село Шарково, Зарков изтъкна: \"Виждам това, което трябва да прави един опозиционен лидер\".Той обясни, че действията на соцлидера и на БСП са провокирани от това, че в страната има съмнения за опасна за всички зараза, а предприетите мерки не са обяснени на обществото.", "date": "2018.07.22", "title": "Крум Зарков: КЗК прояви смелостта да спре сделката с ЧЕЗ"}
{"url": "https://news.bg/politics/bsp-ili-gerb-shte-pobedi-v-bitkata-e-golemiyat-vapros-spored-sotsiolog.html", "text": "Видно е, че между партиите на ГЕРБ и БСП се разменят някакви удари. Въпросът е кой ще бъде победен в тази битка, в която има много силно политизиране. Тази позиция заяви социологът Евелина Славкова в ефира на Нова.Славкова каза, че проблемите, които се наблюдават, не само тези в кабинета \"Борисов 3\", са много силно използване на различни фрази и много остра реторика, както от опозиция, така и от управляващите.Тя посочи, че един от настоящите проблеми на правителството, е темата с чумата по животните. Славкова припомни, че в началото на \"Борисов 3\" е имало много скандали, които обаче са били по високите етажи на властта - \"Кумгейт\", темата свързана с НДК, смяната на председателя на НС и прочее.Според Славкова големият проблем за управляващите е, че се забеляза едно хроничното недоверие на хората в институциите. Относно постоянните нападки между ГЕРБ и БСП социологът Юрий Асланов заяви, че това са обществени процеси, които се нагнетяват с политическа реторика.Социологът посочи, че подобни нападки водят до отдалечаване от демократичните правила, но определено се крие някои рискове, защото в демократичния свят се приема за нормално, че една опозиция е против управляващите и използва всякакви средства, за да се противопоставя на управляващите.Според него има една посока на ескалация на формата на говорене чрез няколко ярки личности, които се опитвали да лансират подобна теза. Даже в реториката на един един депутати от ГЕРБ - Тома Биков, е била премината една граница на допустимост, че едва ли не протестите срещу правителството са опит за държавен преврат, заяви Асланов.", "date": "2018.07.22", "title": "БСП или ГЕРБ ще победи в битката е големият въпрос според социолог"}
{"url": "https://news.bg/crime/izvedoha-dobrovoltsite-ot-sharkovo.html", "text": "Екипи на полицията изведоха протестиращи и доброволци от село Шарково, предаде bTV. От днес е обявена карантинна зона в ямболско заради огнищата на чума.Не е имало ексцесии и сблъсъци. Изведените хора са в района на Малко Шарково.Документът от Българска агенция по безопасност на храните посочва, че е забранено допускането на хора и автомобили, които нямат адресна регистрация в селото.Изключение заповедта прави за ветеринарни лекари, , работници, ангажирани с дезинфекцията, полицаи, пожарникари, представители на властите и търговци, които зареждат магазините в селото.", "date": "2018.07.22", "title": "Изведоха доброволците от Шарково"}
{"url": "https://news.bg/press/bsp-predstavya-viziya-za-balgariya-chuma-po-svinete-idva-i-ot-sever.html", "text": "\"Монитор\":БСП представя визия за БългарияНе на джендър идеологията в българските училища - нека развиваме традиционно и електронно обучение.Това каза лидерът на БСП Корнелия Нинова по време на Националното съвещание на партията.\"Семейните ценности са ни по-скъпи от третия пол. България и българското общество не приема тази идеология. Не я вкарвайте в училищата. Губим децата си. Промиват им главичките с псевдоценности. Трябва да дадем отпор на това с истинските ни ценности\", коментира Нинова, цитирана от \"Фокус\".Тя призова за образователна система, адаптирана и обърната към дигиталното поколение.\"Това е бъдещето на младите хора. Трябва да се подготвим за това, даже сме закъснели. Нека да развиваме традиционно и електронно смесено обучение\", заяви лидерът на БСП.Това беше част от темите, обсъдени в т.нар. Визия за България. Проектодокументът ще бъде разгледан на Национално съвещание, в което участват членове на НС на БСП, народни представители, председатели на областни и общински съвети на БСП, кметове, коалиционни партньори, представители на граждански организации, експерти, журналисти.Бедствие. \"Сега\":Чума по свинете идва и от северВетеринарни специалисти са на мнение, че до месец и половина африканската чума по свинете може да прескочи границата ни с Румъния и да навлезе в Силистренско, съобщи БНТ.Извършва се дезинфекция на влизащите автомобили през граничния пункт Силистра-Кълъраш и се конфискуват хранителни продукти с животински произход. Подготвя се е и система за дезинфекция на пункта Кайнарджа-Липница. Разчистват се терени по границата ни с Румъния, за да се опънат мрежи, които да спират преминаването на диви животни. Трябва да бъдат осигурени и места, където да бъдат изолирани конфискуваните животни, превозвани нерегламентирано. Животновъди от региона заявиха, че са предприели всички необходими мерки, за да защитят бизнеса си, а стопани, отглеждащи прасета за лична консумация, се надяват болестта да не стигне до тях.В това време започна обеззаразяването на пътища в Пловдивска област с дезинфекционния препарат \"Виркон S\" като превенция срещу разпространяването на чума по животните. Ще бъде дезинфекциран районът на магистрала Тракия при разклона Цалапица - Белозем и пътищата между Карлово и Калофер, Първомай - Поповица, както и пътя за Асеновград. Екипи на АПИ, които разполагат със съответната техника, ще пръскат посочените места, както и по-големите паркинги в Пловдив.Заплахи. \"24 Часа\":ГЕРБ дава Нинова на прокурор, ако стои зад протестите в Странджа Поддържа ли Корнелия Нинова контакти с провокаторите на протеста в Странджа?Това попитаха лидерката на БСП депутатът от ГЕРБ Тома Биков и бившият му колега Антон Тодоров и заплашиха, че ако се докаже подобна връзка, ще дадат Нинова на прокурор, защото случващото се било заплаха за националната сигурност.Поводът са протестите на фермери, които, подкрепени от хора от цялата страна, не допуснаха да бъдат евтаназирани потенциално болни от чума животни.Конфликти. \"24 часа\":Волен Сидеров с контрапроверки по морето, не вярвал на Валери Симеонов Започвам проверка на ударите по българския туристически бизнес по Черноморието, тъй като нямам доверие на досега изнесената информация от вицепремиера Валери Симеонов. Това написа във фейсбук съпредседателят на \"Обединени патриоти\" и лидер на \"Атака\" Волен Сидеров.\"Смятам, че новият закон не е съобразен с актуалната обстановка по курортите и имам опасението, че новите мерки ще доведат до финансови щети за бюджета на Република България. Ще проверя дали действията на създадения набързо, по болшевишки, извънреден щаб, са законни.", "date": "2018.07.22", "title": "БСП представя визия за България; Чума по свинете идва и от север"}
{"url": "https://news.bg/world/london-mozhe-da-ne-plati-za-razvoda-s-es.html", "text": "Великобритания ще плати за развода с ЕС, само ако блокът е съгласен с рамката за бъдещо търговско споразумение. Това предупреди новият Брекзит министър Доминик Рааб, предаде АФП.Необходими са условия и договореност между Обединеното Кралство и Европейския съюз, посочи Рааб.Той добави, че механизмът по член 50, използван за предстоящото излизане на Великобритания от Европейския съюз, предвижда нови договорености по сделката. \"Член 50 изисква, докато преговаряме за споразумението за оттегляне, да има бъдеща рамка за новите ни отношения\", каза Рааб .Не може едната страна да изпълнява своята част от сделката, а другата страна - не, отсече министърът.", "date": "2018.07.22", "title": "Лондон може да не плати за развода с ЕС"}
{"url": "https://news.bg/world/izrael-evakuira-800-beli-kaski.html", "text": "Израел е евакуирал 800 души от отбранителната спасителна групировка \"Белите каски\", а членовете на техните семейства са заплашени от придвижване на сирийските сили в Йордания, предаде АФП.Йордания разреши на Организацията на обединените нации да организира преминаването на 800 сирийски граждани през територията й, за да бъдат преселени в западните страни.Правителството даде разрешение след като Великобритания, Германия и Канада обещаха, че ще презаселят хората. Причината за евакуацията е \"риск за техния живот\".Източник на израелското правителство потвърди, че израелската армия е спасила 800 души, които са били отведени през Йордания.\"По искане на САЩ, Канада и европейските държави Израел изпълни хуманитарни усилия за спасяването на членове на сирийска гражданска организация \"Бели каски\" и семействата им\", каза говорителят на израелското външно министерство Емануел Нашсън.", "date": "2018.07.22", "title": "Израел евакуира 800 \"бели каски\" "}
{"url": "https://news.bg/world/vlak-v-gartsiya-pregazi-trima-migranti-do-turskata-granitsa.html", "text": "Двама мигранти са загинали, прегазени от влак в североизточна Гърция, от един и същи влак в два отделни инцидента, съобщава \"Хюриет\".Полицията в Александруполис коментира, че влакът по линията Александруполис-Орменио се движил успоредно на гръцко-турската граница и е прегазил двама души, които се ходели по релсите в 12 и 50 след полунощ.Един от мигрантите е загинал, а другият е тежко ранен, допълва полицията.Мигрантите, които влизат в Гърция от Турция, често използват железопътните релси и ходят по тях нощем.След забавянето от инцидента, минути след като влакът тръгнал в 2 и 20 часа влакът удря трети мигрант, който загива. Идентичността или националността на жертвите не са известни.", "date": "2018.07.22", "title": "Влак в Гърция прегази трима мигранти до турската граница "}
{"url": "https://news.bg/crime/izcheznalata-polyakinya-v-pomorie-se-e-obesila.html", "text": "Изчезналата полска туристка в Поморие се е самоубила, съобщиха от МВР-Бургас. Жената е намерена обесена в гориста местност \"Крутирия\". Тялото на жената е открито на 21 юли между хотелите \"Блу Бей Палас\" и \"Галерия\".От полицията съобщават, че трупът е бил в напреднал стадии на разлагане, но описанието му и връхните дрехи отговаряли на данните за издирваната полска туристка.Оглед на съдебен лекар установил, че няма следи от насилие. Тялото е откарано за аутопсия в \"Съдебна медицина\" към УМБАЛ - Бургас.Припомняме, 41-годишната Александра Барбара Фулара бе в неизвестност от 21 дни. Жената напуснала хотел \"Инкогнито\" в Поморие на 30 юни в 17:43 часа. Тя била на почивка в черноморския курорт заедно със семейството си.", "date": "2018.07.22", "title": "Изчезналата полякиня в Поморие се е обесила"}
{"url": "https://news.bg/int-politics/izrael-otvarya-targovskata-granitsa-v-gaza-i-razshiryava-ribolovnata-zona.html", "text": "Израел отваря отново основната търговска граница в Газа и разширява риболовната зона във вторник, ако напрежението не ескалира и се запази спокойствието след примирието с Хамас, коментира израелският министър на отбраната, цитиран от \"Ройтерс\".Израел затвори граничния пункт \"Керем Шалом\" и намали риболовната зона на 11 километра от 17 километра на 9 юли в отговор на огнени хвърчила и балони пуснати от палестинците в седмиците на гранични протести.Напрежението ескалира миналата седмица, след като палестински убиха един израелски войник и израелската войска убива трима бойци на Хамас и четвърти палестинец. Насилието утихна в събота, след като Египет и ООН посредничиха за примирие.\"Видяхме вчера какво представлява най-спокойният ден от 30 март насам\", обяснява министърът на отбраната Авигдор Либерман.\"Ако днес и утре ситуацията продължава, както беше вчера, тогава във вторник ще възобновим рутинната дейност в Керем Шалом и ще върнем риболовната зона в предишните й граници\", допълва той.\"Керем Шалом\" е основният път за внос и износ за 2 милиона палестинци в Газа.По време на затварянето, хуманитарна помощ все още е допускана, но трафикът е намалял до около 140 камиона на ден от около 1000-1100 камиона на ден.", "date": "2018.07.22", "title": "Израел отваря търговската граница в Газа и разширява риболовната зона"}
{"url": "https://news.bg/disasters/netanyahu-shte-udarim-otnovo-hamas.html", "text": "Израелският премиер Бенямин Нетаняху заяви, че готовността на подчинените му въоръжени сили е да ударят седем пъти по - силно движението \"Хамас\", което контролира ивицата Газа, съобщи РИА \"Новости\".Изказването му идва на фона на новината, че група от неизвестни лица от ивицата Газа са проникнали в израелската територия. Това е принудило армията да отговори срещу \"Хамас\".\"През уикенда нанесохме много силен удар на\" Хамас \". Ако е необходимо, ще ги атакуваме със седемкратна сила \", каза Нетаняху.Той направи това изявление на фона на съгласуването на примирие \"Хамас\" и Израел. То беше договорено с посредничеството на Египет.", "date": "2018.07.22", "title": "Нетаняху: Ще ударим отново \"Хамас\""}
{"url": "https://news.bg/disasters/balgarcheto-postradalo-pri-intsident-v-kalabriya-e-v-stabilno-sastoyanie.html", "text": "От посолството на Република България в Рим съобщиха, че простреляното, при инцидент в Семинара, Калабрия десетгодишно българче е в стабилно състояние.Това обявиха от пресслужбата на министерството на външните работи (МВнР).Пред г-жа Рада Николова, първи секретар в посолство ни в Италия местните власти са потвърдили самоличността на детето, както и, че то е български гражданин. След полученото потвърждение консулът ни се е свързал с родителите, които са го информирали, че детето е в стабилно състояние и се възстановява. Те са заявили, че на този етап не желаят съдействие от нашето дипломатическо представителство в Рим.Българското посолство в Рим следи развитието на ситуацията. Мисията е в контакт с близките на пострадалото дете и полицейските служби и остава на разположение, в случай на необходимост от съдействие.", "date": "2018.07.22", "title": "Българчето, пострадало при инцидент в Калабрия, е в стабилно състояние"}
{"url": "https://news.bg/int-politics/kartar-peydzh-ne-sam-ruski-agent.html", "text": "Бившият съветник на Доналд Тръмп Картър Пейдж отрече обвиненията от ФБР, че той е руски агент, съобщи АП.Бившият помощник по външната политика на Доналд Тръмп посочи, че твърденията, че е работил с руското правителство по време на изборите в САЩ през 2016 г., са \"подвеждащи\".ФБР обяви, че Картър Пейдж е \"сътрудничил и конспирирал с руското правителство\" по онова време.Депутати републиканци твърдят, че ФБР са допуснали сериозни грешки, когато са поискали заповед за наблюдение през октомври 2016 г., малко след като Пейдж напуска кампанията на Тръмп.Лидерът от демократическата партия Нанси Пелоси коментира вчера, че \"тези документи дават ясни доказателства за координацията на Русия с Картър Пейдж, високопоставен служител в кампанията на Тръмп, с цел да попречат и неправомерно и незаконно да повлияят на президентските избори в САЩ през 2016 г.\"Пейдж е консултант в областта на енергийната индустрия с дългогодишни връзки с Русия. Той първо се свърза с кампанията \"Тръмп\" през 2015 г., преди да се срещне с ръководителя на кампанията на Тръмп - Кори Левандовски, през януари 2016 г.До март 2016 г. Тръмп определя Пейдж като един от малцината доверени съветници по външната политика на кампанията.По-късно Пейдж се оттегля при засилването на твърденията, че е топлата връзка между Тръмп и Кремъл. ", "date": "2018.07.22", "title": "Картър Пейдж: Не съм руски агент"}
{"url": "https://news.bg/int-economics/rusiya-usd80-za-barel-petrol-v-kraya-na-godinata.html", "text": "Президентът на водещата в Русия петролна компания \"Роснефт\" Игор Сечин смята, че цената на петрола в края на годината ще се движи между $75 - $80 за барел.Това става ясно от негово интервю за телевизия \"Россия 1\".Все пак Игор Сечин призна, че в бюджета на \"Роснефт\" е заложена средна цена от $63 за черното злато.През май 2018 г. цената на сорта Брент се повиши с 20% спрямо началото на годината. Тогава за първи път от ноември 2014 г. беше премината психологическата бариера от $80 за барел.На 10 юли сортът Брент отбеляза нива от $78,35 за барел.Министерството за икономическото развитие на Русия прогнозира, че черното злато постепенно ще поевтинява между 2018 г. и 2024 г.", "date": "2018.07.22", "title": "Русия: $80 за барел петрол в края на годината"}
