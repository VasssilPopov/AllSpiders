{"url": "https://news.bg/sport/dazhd-otlozhi-macha-na-grigor-dimitrov.html", "text": "Организаторите на откритото първенство на САЩ по тенис отмениха всички мачове.Причината е дъжд, който вали над Голямата ябълка, съобщава Топспорт.бг.Рестриктивната мярка няма да засегне мачовете, които са планирани на централния корт \"Артър Аш\", който има има покрив.Преваляванията се усилиха вместо да прекъснат и всички двубои бяха пренасрочени за утре. Григор Димитров ще трябва да изчака 24 часа преди да изиграе дебютния си мач.Първият двубой на Григор Димитров е срещу Вацлав Шафранек от Чехия, който трябваше да бъде на \"Грандстанд\". По-късно организаторите ще обявят новата програма на двубоите. ", "date": "2017.08.29", "title": "Дъжд отложи мача на Григор Димитров"}
{"url": "https://news.bg/int-politics/rusiya-othvarlya-vsyakakvi-spekulatsii-che-shte-izpolzva-voenni-igri-za-invaziya.html", "text": "Русия заявява, че съвместни военни игри с Беларус са чисто отбранителни и отхвърля всякакви твърдения, че може да използва тренировките като трамплин за инвазия в Полша, Литва или Украйна, съобщава Ройтерс.Общо около 13 000 руски и белоруски военнослужещи и почти 700 единици военна техника ще участват в тренировките \"Запад 2017\" следващия месец, съобщават руските информационни агенции, цитирайки руския заместник-министър на отбраната Александър Фомин. Ще участват около 70 самолета и хеликоптера, близо 250 танка, 10 кораба и различни артилерийски и ракетни системи.Тези цифри са в съответствие с международните правила, допълва Фомин.Генералният секретар на НАТО Йенс Столтенберг заяви, че алиансът ще следи отблизо ученията и призова, да се провеждат по открит и легален начин.Заместник-министърът на отбраната на Беларус Олег Белоконев коментира, че всички войски и оборудване дислокирани в Беларус са за военните игри и ще се оттеглят след това, съобщава информационната агенция Интерфакс.\"В първия етап на обединено командване се очаква да се извърши обучението на войските по изолация район и действия срещу незаконни въоръжени групи, и разузнавателни и саботажни групи на врага\", коментира Белоконев, цитиран от ТАСС.На втория етап се планира да се изработят \"действия на командването и контрол по време на военни операции в отблъскване на агресията срещу държавата съюзник в бързо променяща се среда\", допълва началникът на генералния щаб на въоръжените сили на Беларус.Съвместните стратегически упражнения ще се проведат на 14-20 септември в шест тестови пункта в Русия и Беларус. Очаква се, че ще вземат участие около 12 700 военни и около 680 единици военна техника, съобщава ТАСС.", "date": "2017.08.29", "title": "Русия отхвърля всякакви спекулации, че ще използва военни игри за инвазия"}
{"url": "https://news.bg/bulgaria/vtora-partida-yaychen-prah-s-fipronil-zasyakoha-u-nas.html", "text": "Втора партида яйчен прах с фипронил е установена от Българската агенция по безопасност на храните (БАБХ).След направен лабораторен анализ беше установено наличие на фипронил над допустимите нива в партида яйчен прах, доставен от Германия.Доставени са общо 500 кг яйчен жълтък на прах. Почти цялото количество - 407 кг е налично и възбранено в склада-получател. То е насочено за унищожаване. Вложени в преработка са около 93 кг яйчен жълтък на прах и е произведен около 12 500 кг сладолед. Той също е възбранен и е изтеглен от пазара.Вчера Европейската комисия е потвърдила изготвеното от БАБХ известие по системата за бързо предупреждение RASSF. С това всички държави членки са информирани, че и друга партида яйчен жълтък на прах е замърсена с фипронил и е разпространена на общия европейски пазар.В момента се извършват проверки на фермите за добив на яйца, на складовете за търговия с яйца и яйчни продукти, на предприятията за производство и преработка на яйчни продукти в страната. Всяка постъпваща в България пратка яйца и яйчни продукти с произход ЕС, за която няма предоставени доказателства от лабораторно изпитване за отсъствие на замърсяване с фипронил, ще бъде подложена на лабораторен анализ. Аналогични мерки се прилагат и към производителите на яйца и яйчни продукти с български произход.Вече е наличен първият резултат от анализ на яйца с произход Полша - той е отрицателен.", "date": "2017.08.29", "title": "Втора партида яйчен прах с фипронил засякоха у нас"}
{"url": "https://news.bg/int-politics/tramp-e-s-vsichki-optsii-na-masata-sreshtu-kndr.html", "text": "Президентът на САЩ Доналд Тръмп заяви, че всички възможности за реакция към Северна Корея са на масата, след като Пхенян изстреля балистична ракета над Япония, съобщава Ройтерс.\"Светът е получил последното послание на Северна Корея силно и ясно: този режим е показал своето презрение към своите съседи, към всички членове на Организацията на обединените нации и спрямо минималните стандарти за приемливо международно поведение\", коментира Тръмп в изявление разпростанено от \"Белия дом\".\"Застрашаващите и дестабилизиращи действия само увеличават изолацията на Севернокорейския режим в региона и сред всички народи по света. Всички опции са на масата \", допълва Тръмп.", "date": "2017.08.29", "title": "Тръмп е с всички опции на масата срещу КНДР"}
{"url": "https://news.bg/comments/mvr-v-chernata-dupka-na-statistikata.html", "text": "Новинарските емисии напоследък започват с поредно тежко престъпление. Вестникарските страници приличат на черна хроника от нападнати, бити, ограбени, окрадени, измамени, изнасилени. Убийствата, макар и сравнително малко на брой, се отличават с особена дързост, жестокост и бруталност. Пътно-транспортните произшествия с жертви и ранени поради виновно поведение на водачи вече дори не се класират в челните позиции сред новините. Местата за пласиране на дрога изглежда са известни на всички, освен на онези, които трябва да предотвратяват това закононарушение.А МВР гордо отчете намаляване на относителния дял на регистрираните престъпления. Звучи приятно. Но ръководството на ведомството - което по своята относителна некомпетентност отстъпва само на оглавяваното от министър Бъчварова - не се догажда, че дяволът е в детайлите. В конкретния случай - в думичката \"регистрирани\".Защото работата по разкриването на конкретно престъпление започва от подаването/приемането на заявителски материал (ЗМ) и регистрирането му в съответната структура на МВР с полицейски функции - ГДБОП, ГД \"Криминална полиция\", отдел \"Транспортна полиция\", ГД \"Гранична полиция\" (и съответните териториални поделения на Главните дирекции), СДВР и областните дирекции, районните управления. И тук идва голямата цедка.На първо място това е ниската степен на доверие на гражданите в правоохранителните органи. Наистина днес можем да говорим за чувствително подобряване на работата на полицията. Но мнението, че и да подадеш сигнал и да не подадеш - файда няма, още битува достатъчно широко. Работи синдромът \"някой ги хваща - друг ги пуска\". Той се подсилва и от бавното, доста пъти нискокачествено правосъдие - дела се точат с години и често приключват с присъда за престъпника, която дори и не напомня за справедливост. И потърпевшите - особено от леките форми на т.нар. битова престъпност - въобще не намират за нужно да се жалят на арменския поп.За всеки, прекрачил прага на полицията със своята болка и своя заявителски материал в ръка не е тайна, че там все още можеш да срещнеш индивиди, които много мило и любезно изслушват, а след това спокойно и аргументирано те убеждават, че подаването на заявление няма да оправи работата - в смисъл: не си заслужава за три буркана туршия от мазето и т.н., и т.н. И ЗМ-то отива в \"кръглата папка\". Такива служители не само уронват престижа на професията, подкопават авторитета на честно работещите си колеги, но засилват усещането, че полицията е едно от неработещите звена в държавната машина.Така че броят регистрирани престъпления далеч не е еквивалентен на броя извършените такива. Всъщност този проблем не е от вчера и днес, но сякаш ръководството (и не само това) на министерството предпочита да се похвали, вместо да намери начин да оправи положението.А борбата с престъпността и повишаването на разкриваемостта започва на първо място не от статистиката, но от анализа на социалните, психологическите и икономическите ù корени. В МВР за жалост в момента не съществува аналитично звено, което е в състояние да направи подобен разрез на криминогенната обстановка. Дали пък на това не се дължи и смехотворното изявление на министъра: \"Аз тука ще ви препратя в детската градина, в училището, в семейството. (...) Нека не очакваме всичко да бъде решено от органите на реда...\" И твърденията на някои изследователи на демокрацията, че престъпността - ти да видиш - намалявала поради емиграцията на младите - в т.ч на \"половината ромска популация\", на застаряването на населението и - къде без това при управлението на Б.Б - на подобряването на макроикономическата среда.На второ място - превенцията, която от много модерна в края на 90-те стана дейност със затихващи функции пред последните 15-ина години в противодействието на престъпността. И няма как да бъде иначе - програмите за превенция трябва да се изготвят от хулените \"чантаджии\", а основната тежест по изпълнението им пада върху полицаите по места - районните и младшите районни инспектори, инспекторите от Детска педагогическа стая ако щете. Все служители, които по презумпция са сред най-натоварените в системата на МВР.Тук не можем да отбележим и още нещо. Да се хвалиш с намаляване на престъпността в период, когато 15-годишен убива жестоко непълнолетно момиче; когато мъж публично екзекутира бившата си жена; когато за една нощ София е окървавена от няколко брутални нападения; когато полицията всеки ден разкрива нови и нови измамници, а те продължават да вършат черната си работа; когато селата на Северозапада са се превърнали в концентрационни лагери за обитателите им зад решетки, катинари и бодлива тел; когато продължават да са \"висящи\" делата за побои над нотариуси и журналисти сред бял ден - е доста безочливо.На фона на потъналите в черната дупка на полицейската статистика закононарушения, чувството за безнаказаност у престъпниците и усещането за липса на сигурност у гражданите, справедливите искания на служителите на МВР за нормално заплащане и адекватни за 21. век условия на труд не се проектират добре. А може би освен обикновеното безпочвено самохвалство това е скритата цел на г-н министъра? Да може и следващият път когато онези, които служат, пазят, спасяват, гасят пожари, застанат под прозорците му, до тях отново в знак на солидарност да не бъдат и онези, на които те служат. Но може и да му излезе статистиката без кръчмар...", "date": "2017.08.29", "title": "МВР в черната дупка на статистиката"}
{"url": "https://news.bg/crime/hvanaha-4-ma-turtsi-i-irakchani-s-heroin-za-2-mln-lv.html", "text": "Окръжна прокуратура - Ямбол привлече като обвиняеми двама турски граждани и двама граждани на Република Ирак, пренесли контрабандно през границата ни хероин на стойност над 2 000 000 лв.Турските граждани, 48-годишният Джем Ч., 32-годишния Гюркан К. и иракските граждани 42-годишния Омар Й. и 20-годишния  Мохамед И. са обвинени, че на 24 август около 10 часа през ГКПП-Лесово с товарен автомобил влекач и прикачено към него полуремарке, пренесли през границата на страната от Турция в България общо 51.602 кг. хероин.Ръководителят на Апелативна прокуратура Бургас Любомир Петров съобщи, че предвиденото в закона наказание за горепосоченото престъпление е \"Лишаване от свобода\" за срок от 15 до 20 години и \"Глоба\" в размер от 200 000 до 300 000 лв. Допълни, че спрямо обвиняемите вече е поискана и наложена мярка за неотклонение \"Задържане под стража\". Закона предвижда в полза на държавата да бъдат отнети, както предмета на контрабандата, така и превозното средство, с което тя е извършена.Наблюдаващия прокурор Дойчин Дойчев допълни, че на задържаните лица предстои да бъдат повдигнати и други обвинения - двамата иракчани за незаконно преминаване на границата на страната, а на двамата турски граждани за превеждане на иракските граждани през границата на Република България без разрешение на властите.Дойчев каза още, че наркотичното вещество е разпределено в около 100 пакета, всеки от които тежащ около 500 гр., в два сака като по данни до този момент общата стойност е над 2 000 000 лева, но тъй като честотата на съдържанието на активното вещество е много висока напълно възможно е стойността да надхвърли 4 000 000 лв.Механизмът на извършеното престъпление и неговото разкриване е разяснен от Директора на Агенция \"Митници\" Георги Костов. Той съобщи, че замисълът на престъпното деяние е различен от наблюдаваните от властите досега, като начин на укриване на наркотичното вещество и чуждите граждани. Те са били позиционирани в тайник в долната част на полуремаркето на товарния камион, като са били превързани с кожени колани за специално пригодени релси.\"Този начин на укриване не е позволил на митническите служители в Република Турция и първоначално в Република България да установят престъпното деяние по време на задължителния първоначален оглед на превозното средство. В този случай е сработил елемента за анализ на риска и товарният автомобил е проверен щателно включително и чрез качването му на специална естакада. Едва тогава е било открито укритото наркотично вещество и двамата иракски граждани\", допълни Костов.Той добави, че случаят се различава от тези, в които наркотичните вещества бяха открити в консерви от хранителни продукти, което показва, че престъпният ум продължава да измисля нови начини за укриване на наркотични вещества и да затруднява митническите служители.При този случай, товарният автомобил, който е бил натоварен със стелажи е имал за крайна точка Румъния, което е още една разлика с разкритите случай на контрабандно пренесен в страната хероин, като при тях крайна точка на пътуване на камионите бяха страни от Западна Европа.", "date": "2017.08.29", "title": "Хванаха 4-ма турци и иракчани с хероин за 2 млн. лв."}
{"url": "https://news.bg/politics/podgotvyat-tipovi-dogovori-za-rehabilitatsiya-na-patishtata.html", "text": "С типови договори ще се рехабилитират пътищата от републиканската пътна мрежа. За това се договориха председателят на Управителния съвет на Агенция \"Пътна инфраструктура\" инж. Дончо Атанасов и инж. Светослав Глосов, член на УС на Камарата на строителите в България.През следващите месеци експерти от АПИ и от Камарата на строителите в България ще подготвят проекти на такива типови договори.Целта на тези договори е  да се улесни инвестиционния процес, както и да се постигне по-добра подготовка на администрацията и бизнеса. Това ще позволи бърз старт на редица проекти при акумулирането на финансов ресурс след внедряването на тол системата.Според АПИ и Камарата на строителите само с добре подготвена документация и договори ще можем за 2-3 години да преобразим пътищата.", "date": "2017.08.29", "title": "Подготвят типови договори за рехабилитация на пътищата"}
{"url": "https://news.bg/regions/ot-nezagasen-fas-lumnal-pozharat-nad-kresna.html", "text": "30-годишен кравар от Симитли - Костадин Митев е причинил пожара над Кресненското дефиле.Той е задържан с обвинение за предизвикан по непредпазливост пожар, съобщиха на брифинг в Окръжна прокуратура-Благоевград, цитирани от БТА.Краварят е бил наемен работник. Костадин Митев извел 70 говеда на паша миналия четвъртък край водоем над село Мечкул. Той е хвърлил на земята незагасена цигара и хукнал след животните, когато те се разбягали.Когато обаче обърнал поглед назад, видял, че вече са пламнали треви и храсти. Втурнал се да гаси огъня с горната си дреха, която била изпепелена от стихията. Самият той получил обгаряне по краката и разбрал, че сам не може да се справи.Тогава звъннал на кмета на село Брежани и подал сигнал за пожара. Не е казал обаче, че го е причинил той.Митев е направил пълни самопризнания, иззети са и негови вещи като веществени доказателства. Задържан е за 72 часа. Обвинението предвижда до 5 г. затвор, тъй като деянието му е обществено опасно. Затова и от Държавното обвинение ще искат извършителят да остане в ареста.Според прокуратурата по настояща оценка щетите са за 3.3 млн. лева.Говедарят е бил заподозрян още в петък, но в продължение на четири дни отричал вината си. Едва след като бил притиснат от събраните доказателства - обгорели негови дрехи, открити във фермата, която е на километър от мястото на пожара, признал какво точно се е случило и съдействал на разследващите. Пастирът е от ромски произход, има присъда отпреди 6 години за кражба, но към момента е реабилитиран.На брифинга на прокуратурата е оповестено, че това е първият случай на задържан по повод пожар тази година в Пиринския край.\"С ареста на говедаря се слага край на спекулациите, че някой умишлено е причинил пожара, за да преследва някакви други цели\", каза още Арнаудова.Предстои назначаването на лесовъдска и пожаротехническа експертиза. Районният прокурор Борислав Ковачки уточни, че гърмежите, които са чули жители на село Мечкул, са от пукота от статичното електричество заради високата температура при пожара.Припомняме, в продължение на дни всеки ден средно по 500 души - пожарникари, военни, горски служители и доброволци, се в изключително труднодостъпната местност над Кресненското дефиле.В потушаването на пожара се включиха и 70 единици техника, включително военни, и един частен хеликоптер. Едва днес , като продължава наблюдението в района, тъй като има все още отделни огнища, които тлеят.Заради опасност бяха .", "date": "2017.08.29", "title": "От незагасен фас лумнал пожарът над Кресна"}
{"url": "https://news.bg/int-politics/iran-planira-proizvodstvo-na-iztrebiteli-ne-dopuska-yadreni-inspektori-v-bazi.html", "text": "Иран възнамерява да започне производство на тежки изтребители ​​със собствен дизайн. Това съобщи министърът на отбраната на страната, бригаден генерал Амир Хатами, цитиран от \"Тасним\" и ТАСС.\"Създаването на тежки бойни самолети е част от плановете... Вече са направени подготовки за създаването на такъв собствен изтребител ​​и първоначалните проучвания са завършени\", подчертава Хатами. Допълва, че Иран трябва да развие \"стратегическа военна авиация\".Иран е постигнал и напредък в производството на оръжия за противовъздушна отбрана. \"Ракетната система \"Бавар-373\" за дълги разстояния, проектирана и произведена от ирански експерти, е готова на повече от 85%\", допълва той.Хатами посочва и ангажимента, да се \"изградят ракетните и отбранителни способности\", тъй като \"враговете осъзнават обхвата, точността и разрушителната сила на иранските ракети\".Иран отхвърли искането на САЩ, ядрени инспектори на ООН да посетят военните им бази. Определиха исканията отново като \"просто мечта\", съобщава Ройтерс.Американският посланик в Обединените нации Ники Хале призова Международната агенция за атомна енергия (IAEA) да търси достъп до иранските военни бази, за да гарантира, че те не прикриват дейности, забранени от ядрената сделка.\"Иранските военни обекти не са дотъпни ... Цялата информация за тези места е класифицирана\", заяви говорителят на иранското правителство Мохамед Бахер Нобахт на седмична пресконференция, излъчена по държавната телевизия.\"Иран никога няма да позволи подобни посещения. Не обръщайте внимание на такива забележки, които са само мечта\", допълва той.Съгласно американското право Държавният департамент трябва да уведоми Конгреса на всеки 90 дни за спазването от страна на Иран на ядрената сделка. Следващият краен срок е октомври, а Тръмп смята, че дотогава Съединените щати ще обявят Иран за неотговарящ на договора.Според условията на сделката, международният ядрен регулатор може да поиска инспекции на иранските инсталации, ако има опасения относно ядрените материали или дейности.Инспекторите на IAEA потвърдиха, че Иран напълно спазва сделката, при която значително намали обогатения си уран и е предприела стъпки, за да гарантира, че няма да го използва за ядрено оръжие в замяна на прекратяването на международните санкции.Иран определя военните си бази като недостъпни и поради това, че констатациите на ядрения регулатор могат да стигнат до разузнавателните служби на САЩ или Израел.", "date": "2017.08.29", "title": "Иран планира производство на изтребители, не допуска ядрени инспектори в бази"}
{"url": "https://news.bg/euronews/a-vaprosa-za-korporativniya-damping-replikira-kurumbashev.html", "text": "\"На фона на обвиненията за социален дъмпинг България трябва ясно да постави въпроса за корпоративния дъмпинг.\" С такава позиция излезе българският евродепутат от групата на Сид Петър Курумбашев на брифинг днес в София.По темата за посещението на френския президент у нас Емануел Макрон и френските предложения за реформи в социалната сфера в Европейския съюз, Курумбашев коментира, че България трябва да бъде \"много внимателна, когато тук се идва с разни предложения относно директивата за командироването на работници\": \"Едва ли не, от нас се иска подкрепа за тази директива в замяна на едно наше ефимерно влизане в Шенген и Еврозоната.\"Ако българските, румънските и полските фирми получаваха същото заплащане, каквото получават западноевропейските, то те очевидно трябва да плащат немските заплати и осигуровки. Не може да плащаш на български и румънски цени, а да изискваш да се плащат немски социални осигуровки, смята евродепутатът.Той добавя и друг пример - също така немските и френските вериги да заплащат на работниците също толкова, колкото заплащат в собствените им държави. \"Това е впрочем и най-добрият начин нашите работници да не мигрират на Запад\", посочи Курумбашев.Той обясни и че за първи път е наблюдавал подобно разделение в Европейския парламент - гласуването е било не по политически групи (ЕНП, социалисти, либерали), а чисто национално. От една страна - Франция, Германия, Австрия, а от друга - страните от Централна и Източна Европа. \"Това е изключително опасно\", предупреди българският евродепутат.Курумбашев коментира спорните моменти в за българските превозвачи с оглед новите предложения за регулиране на шосейния транспорт в ЕС.\"Нашата позиция е, че в директивата за командироването на работници не трябва да бъде включван транспортът, защото там има изключително голяма мобилност на работната ръка. Натискът на определени държави (и по-конкретно - на Франция) е работниците да се считат за командировани, когато са прекарали повече от един ден на територията на съответната държава в рамките на един месец. Практически веднага. Нашето искане е този срок да бъде поне седем дни, посочи българският евродепутат.Определени държави въведоха в своето национално законодателство протекционистки мерки, които допълнително затрудняват работата на нашите фирми. Като например изискването всяка една транспортна фирма да има конкретен агент в конкретната държава. Една фирма, разполагаща със 100 или 500 камиона, може да изпълни изискването да има австрийски, немски и френски агент, но какво правим с тези, които имат 2, 10 или 15 камиона?Друг момент, който е важен според Курумбашев, е изискването шофьорите да имат наличен договор на съответния език на съответната държава, което пък означава шофьорите да носят в себе си трудовите си договори, преведени на всички езици на ЕС.Изискването за едноседмична почивка на всеки три седмици за международните шофьори също ще създаде проблеми на превозвачите. Някои фирми се опитват да решат този проблем, като предоставят автобуси на служителите си, за да се върнат в страната си. Но това води до сериозни финансови разходи и понякога до загуби за съответната фирма.Не на последно място е и проблемът с борбата с т.н. \"фирми пощенски кутии\". Трябва да се насърчи прилагането на ясни правила, както и засилване на контролните механизми. Това е практика предимно на западни компании, които регистрират фирмите си в Източна Европа, с цел плащане на по-ниски данъци.Последният въпрос е този, свързан с каботажа, а именно това, че трябва да се ограничат превозите, които основно фирмите от Централна и Източна Европа извършват - вътрешните превози. Искането на ЕК е тези дни за каботаж да се ограничат до пет.Всички тези принципи са насочени срещу един основен принцип на ЕС - свободното движение на стоки и услуги. Това е протекционистки опит от определени държави за това да бъде защитен техният национален пазар. Мисля, че това тяхно национално законодателство някои случаи противоречи на правото на ЕС. Затова и България трябва да бъде особено внимателна с подобни предложения\".", "date": "2017.08.29", "title": "А въпроса за корпоративния дъмпинг, репликира Курумбашев"}
{"url": "https://news.bg/education/7-prepisvacha-hvanali-na-vtorata-matura-kvestorite.html", "text": "Общо 3715 зрелостници са се явили днес на втората задължителна матура по предмет по избор от сесията за август-септември. Заявления са били подадени от 4826 младежи.Най-много се явиха на изпита по география - 1409, и по биология - 1367. Нямаше желаещи за зрелостен изпит по френски и по италиански език, съобщиха от МОН.Изпитът започна в 8.00 ч. и продължи 4 астрономически часа, а за зрелостниците със СОП - 6 астрономически часа.Анулирани бяха 7 писмени работи в цялата страна - по две в Пловдив и в Пазарджик и по една в Казанлък, Търговище и Петрич. Част от тях са заради опити за преписване от традиционни \"пищови\" или втори мобилен телефон.Тестовете по всички предмети и ключ с верните отговори са качени на сайта на Министерството на образованието и науката (МОН). Резултатите от държавните зрелостни изпити за сесията август-септември ще бъдат обявени до 11 септември 2017 г.Утре, 30 август 2017 г., ще се проведе държавният зрелостен изпит по желание, за който заявление са подали 11 младежи.", "date": "2017.08.29", "title": "7 преписвача хванали на втората матура квесторите"}
{"url": "https://news.bg/int-politics/italiya-nastanyava-migranti-v-domove-konfiskuvani-ot-mafiyata.html", "text": "Мигрантите, законно пребиваващи в Италия, ще получават безплатно жилище в къщи, конфискувани от престъпни организации.За това съобщава вестника Messaggero, цитиран от ТАСС, като предложението е направено от Министерство на вътрешните работи. Министерството вече обмисля възможностите за осъществяване на такова предложение.Тази мярка е продиктувана след сблъсък в Рим, между полиция и мигранти, на площад центъра на столицата. Опитът за разпръскването им завърши със сблъсъци и поне 13 души бяха ранени.В резултат на това прокуратурата в Рим започна разследване след инцидента и разкри, че помещения в сградата причина за протестите са \"отдавани\" под наем по 10 долара на човек за нощ. Полицията разследва, кой се е облагодетелствал от такава аренда, при необитаема сграда.Окупацията на празни сгради в Рим е отдавнашна практика. С течение на времето се формират цели движения, защитаващи правото на свободно жилище.Общо в Рим трябва да бъдат освободени около 400 незаконно заети сгради.В събота  на движението за правото на свободно жилище.", "date": "2017.08.29", "title": "Италия настанява мигранти в домове конфискувани от мафията"}
{"url": "https://news.bg/int-politics/oae-kritikuva-iran-i-turtsiya-s-kolonialna-rolya-v-siriya.html", "text": "Обединените арабски емирства призоваха Иран и Турция да сложат край на \"колониалните\" си действия в Сирия, съобщава Ройтерс.ОАЕ се противопоставят на сирийския президент Башар ал-Асад и неговия поддръжник Иран и са предпазливи за Турция.Министърът на външните работи Шейх Абдула бин Зайид ал Нахаян призова за \"излизането на тези страни, които се опитват да намалят суверенитета на сирийската държава и говоря откровено и ясно за Иран и Турция\". Той говори на пресконференция с руския си колега Сергей Лавров.\"Ако Иран и Турция продължат същото историческо, колониално и конкурентно поведение и перспективи между тях в арабските въпроси, тази ситуация ще продължи не само днес в Сирия, а утре и в друга страна\", коментира Шейх Абдула.Лавров и шейх Абдула са се споразумели за необходимостта от договаряне и прекратяване на войната в Сирия. Лавров заяви, че Русия се надява усилията за обединяване на позициите на нестабилната опозиция на Сирия да помогнат на мирния процес.\"В миналото имаше дълбоки разногласия, които доведоха до неуспеха на някои срещи, но ще продължим да насърчаваме участието на всички\", допълва Лавров.", "date": "2017.08.29", "title": "ОАЕ критикува Иран и Турция с колониална роля в Сирия"}
{"url": "https://news.bg/regions/prirodozashtitnitsi-sa-pritesneni-za-bioraznoobrazieto-v-kresnenskiya-prolom.html", "text": "Природозащитници сe борят с бедствието в Кресненския пролом. Пожарът заплашва биоразнообразието.Годината е трудна за екипите на Фонд за дивата флора и фауна и Зелени Балкани. След като колонията белоглави лешояди в Кресненския пролом е почти напълно унищожена, вследствие на незаконното използване на отрови, пожарът, който върлува в района е нова заплаха за дългогодишния им труд.Пожарът засегна над 16000 дка в района на национален парк Пирин и се приближи на критична близост до село Ракитна, където е базата на Фонда за дивата флора и фауна. Вследствие на близо 20-годишен труд, Организацията успя да изгради край селото Център за диви животни.Там се намира площадката за подхранване на белоглави лешояди, волиера с редките птици, местообитания на сухоземни костенурки, ограждение с 20 елени (внесени и размножавани от ФДФФ), моделна ферма от рядката порода късорого родопско говедо, посетителска база.400 души (по данни на медиите) участват в ограничаването на пожара. Екипът на ФДФФ също активно участва в спирането на огъня от северната страна на пролома. От южната старана на пожара институциите можеха да разчитат на екипа и доброволците от Сдружение за дивата природа \"Балкани\", които имат Център за хищници в с. Влахи.Във Влахи застрашени от изгаряне бяха загражденията за вълци и мечки, фермата с уникалните дългокосмести кози, коне и кучета, както и Образователния център, в който цяло лято се провеждат природозащитни лагери за деца от района.Природозащитниците алармират, че пожарът, избухнал в Кресненското дефиле унищожи не само огромна площ от гората, но и причини смъртта на стотици нейни обитатели - сухоземни костенурки, таралежи,сърни, змии, зайци и др., наруши повърхностния почвен слой и представлява сериозна заплаха за биоразнообразието в района.Пожарът обхвана две от зоните от НАТУРА 2000 - Кресна и Кресна-Илинденци, които са едни от местата с европейско природозащитно значение в страната.Природозащитниците, които живеят и работят в района, ще продължат да оказват съдействие на институциите и да участват непосредствено в погасяването на пожара, като разчитат на подкрепата на граждани и доброволци да бъде съхранен дългогодишния им труд.", "date": "2017.08.29", "title": "Природозащитници са притеснени за биоразнообразието в Кресненския пролом"}
{"url": "https://news.bg/world/lekari-rusnatsi-da-chakat-gripna-valna.html", "text": "Русия трябва да очаква по-голяма смъртност от грипната вълна през тази години. За това предупреди пред Интерфакс ученият и експерт по грипните вируси Людмила Цибалова.Тя не пропусна да отбележи, че най-честият щам, от който ще се заразяват руснаците, е този на свинския грип (H1N1).През изминалите осем години имаше няколко епидемии от този вирус и той е виновен за голямата част на смъртни случаи сред болните. По тази причина може да се очаква повишаване на смъртността сред заразените руснаци с щама на вируса през този сезон, предупреди Людмила Цибалова.Според лекарите най-застрашените от свинския грип са бременните жени, възрастните хора и тези, които имат хронични заболявания на сърдечно-съдовата система и белодробно болести.През март 2009 г. избухва грипна епидемия причинена от нов щам на грипния вирус H1N1. Първоначално огнища на заболяването са локализирани в три области на Мексико, но много скоро след това в САЩ и Канада. След откриването на новия щам в Съединените щати, неговото наличие бързо е потвърдено в множество страни на няколко континента като има над 1 600 предполагаеми случая.Вирусът се разпространява и обхваща всички континенти.", "date": "2017.08.29", "title": "Лекари: Руснаци да чакат грипна вълна"}
{"url": "https://news.bg/disasters/yazovirite-v-hyustan-prelivat-sled-rekordnite-valezhi-ot-uragana-harvi.html", "text": "Две големи язовири извън Хюстън преливат заради урагана Харви, съобщава служителят за контрол на наводненията Джеф Линднер, цитиран от БиБиСи.Президентът Тръмп и Меланния Тръмп ще посетят Тексас, за да видят опустошението, причинено от урагана Харви, който сега е понижен до тропическа буря. Валежите са причинили огромни наводнения и започват да се отразяват на Луизиана.Хиляди хора са принудени да напуснат домовете си в района на Хюстън, докато спасителите се опитват да достигнат до други.Най-малко девет души са загинали, включително шестима членове от едно и също семейство, чийто ван е отнесен от наводненията. Инженери освобождават вода от язовирите \"Адикс\" и \"Баркър\" в опит да регулират нивата към главната река в Хюстън.Нивото на водата в \"Адикс\", западно от Хюстън, е надхвърлило 32,9 м и прелива над язовирната стена. Междувременно и действията по язовира \"Баркър\" са преустановени заради потопа.\"Това е нещо, с което никога преди не сме се сблъсквали, затова се опитваме да направим всичко възможно, за да се справим с последствията от водата\", коментира Джеф Линднер.На юг от Хюстън, в Колумбийските езера е нарушена дигата, служители пускат в туитър съобщението \"Напуснете веднага\".Харви е най-мощният ураган в Тексас за повече от 50 години.Бавно движещата се буря, понастоящем над Мексиканския залив, се очаква да продължи да излива огромни количества дъжд в идните дни над вече засегнатите от наводнения райони.", "date": "2017.08.29", "title": "Язовирите в Хюстън преливат след рекордните валежи от урагана Харви"}
{"url": "https://news.bg/tourism/thomas-cook-group-preotkriva-balgariya.html", "text": "Броят на туристите, посетили България с Thomas Cook, една от водещите световни компании за туристически пътувания и почивки, се очаква да достигне 400 000 души до края на този сезон, което е 16,5% ръст в сравнение с миналата година. Това заяви министърът на туризма Николина Ангелкова по време на работна среща с Питър Фанкхаузер, генерален изпълнителен директор на Thomas Cook Group, кметове и представители на туристическия бранш. Данните са на реализирани пътувания и резервации до септември месец, основаващи се на пазарната позиция и големите пазарни дялове през последните години в цялата група на водещата световна компании за туристически отдих и почивка. Това съобщиха от Министерството на туризма.\"Знаете, че от началото на мандата си правителството работи неотклонно за това маркетинговата и рекламната ни политика да станат изпреварващи и по-ефективни. По-рано днес заедно с министър-председателя Бойко Борисов проведохме работна среща с г-н Фанкхаузер. Обединихме се около тезата, че българското правителството би могла да кореспондира с намерения от страна на Thomas Cook Group по отношение на инвестирането в висококатегориините хотели с цел привличането на по-висок клас туристи. По този начин ние съвместно даваме нови стимули за осъществяването на реална корпоративна отговорност, което ни приближава към общата ни цел - България да стане по-добра и перспективна дестинация за правене на бизнес и инвестиции\", заяви министър Ангелкова. От думите й сатана ясно, че само с адекватно сътрудничество и синхронни стъпки между бизнеса и държавните институции страната ни може да бъдем конкурентоспособни.От своя страна генералният изпълнителен директор на Thomas Cook Group представи приоритетите за страната ни които предстоят. \"През сезон 2017 Thomas Cook изпълнява 13 седмични полета до Бургас от Великобритания, които ще нараснат до 14 през сезон 2018. Следващата година Варна е нова дестинация за туристите от Обединеното кралство, като предстои да има 2 полета седмично\", заяви Фанкхаузер. Той посочи още, че Condor, немската авиокомпания на Thomas Cook, осъществява 5 седмични полета от Германия до Бургас и 2 до Варна през летен сезон 2017. \"В зависимост от ангажираните места Condor може да увеличи полетите до 9 на седмица до всяка от дестинациите от различните немски летища\", допълни още той.", "date": "2017.08.29", "title": "Thomas Cook Group преоткрива България"}
{"url": "https://news.bg/int-politics/stoltenberg-nastoya-kndr-da-spre-raketnata-si-programa.html", "text": "Генералният секретар на НАТО Йенс Столтенберг категорично осъди последното изстрелване на ракета от страна на Северна Корея от тази нощ.Столтенберг призова ръководството на КНДР да прекрати ракетната си програма.\"Аз решително осъждам агресивното действие на КНДР по отношение на Япония. Северна Корея е длъжна да прекрати своите ракетни програми, написа шефът на НАТО в Twitter.Рано тази сутрин КНДР изстреля неизяснена по вид и поколение балистична ракета, която прелетя във въздушното пространство на Япония и падна в Тихия океан. Ракетата се предполага, че е била със среден радиус на действие. При падането си ракетата се е разбила на три части.САЩ и Южна Корея вече заплашиха с \"мощен отпор\" Пхенян, като не изключи и военни действия в случай на продължаващи провокации от страна на КНДР.По искане на САЩ, Япония и Южна Корея Съветът за сигурност на ООН се събира на извънредно заседание.Няколко часа по-късно Сеул проведе военно учение и вдигна изтребители с мощни бомби на борда, които учебно проведоха удар по \"властта в Пхенян\".Маневрите симулираха ликвидирането на убежища на диктатора Ким Чен Ун и най-висшето ръководство на комунистическата тоталитарна държава, според информация на Си Ен Ен.Четири изтребителя F-15K са пуснали 8 бомби MK 84 върху симулирана мишена в североизточните части на Южна Корея. Целите са били поразени и унищожени, съобщава телеграфната агенция на Сеул.", "date": "2017.08.29", "title": "Столтенберг настоя КНДР да спре ракетната си програма"}
{"url": "https://news.bg/regions/2200-litra-transformatorno-maslo-otkradnali-za-mesets-v-petrich.html", "text": "7 са случаите на източване на масло от работещи трансформатори в Петрич за малко повече от месец.4 от засегнатите трансформатори са изгорели, посочват от ЧЕЗ Разпределение България.При останалите три липсата е установена при извършване на регулярен обход по съоръженията. От ЧЕЗ са взели мерки за съхраняването на трансформаторите в изправност.В резултат на посегателствата са били засегнати общо близо 10 хиляди клиенти на компанията, на които е било прекъснато електрозахранване в продължение на общо 35 часа. Откраднати са 2200 литра масло на стойност 7300 лв. В резултат са изгорели трансформатори на обща стойност 56 000 лв.От ЧЕЗ разпределение призоват жителите и органите на реда в община Петрич за бдителност, тъй като кражбите на масло в района се превръщат в плашеща тенденция, а от това страдат най-вече хората.Клиентите могат да подават сигнали за злоупотреби и посегателства на имейл адрес zaklienta@cez.bg, в центровете за обслужване на клиенти и на денонощната информационна линия на дружеството 0700 10 010.", "date": "2017.08.29", "title": "2200 литра трансформаторно масло откраднали за месец в Петрич"}
{"url": "https://news.bg/bulgaria/sedem-bebeta-se-rodiha-po-invitro-programa-na-so.html", "text": "Седем бебета - 5 момчета и 2 момичета, заченати ин витро, са се родили за по-малко от 2 години след старта на донорската програма на Столична община за подпомагане на жени с репродуктивни проблеми.Програмата е създадена съвместно с организациите \"Майки за донорството\" и \"Искам бебе\" и стартира през втората половина на 2015 г. Първото бебе, заченато по програмата, Самуил, се роди на 24 октомври 2016 г., а седмото - Константин проплака за пръв път миналата седмица на 21 август. Столична община отпуска средства за ин витро процедури с донорски яйцеклетки, за които не е предвидено финансиране от Центъра за асистирана репродукция към здравното министерство.По общинската програма могат да кандидатстват жени до 50-годишна възраст, докато по линия на Министерството пределната възраст е 43 г.  В бюджета на Столична община за тази година са предвидени 70 000 лв. за подпомагане на двойки с репродуктивни проблеми. Желаещи има, но жените, решили да дарят свои яйцеклетки са малко, признават здравните специалисти. Условието за донорите е да са на възраст до 35 г. и да имат поне едно родено дете. След одобрение от специализираната комисия към Столична община, срокът за извършване на ин витро процедурите е 1 година. Програмата на СО финансира както самата ин витро процедура, така и съпътстващите интервенции. Процедурите по донорската програма се извършват в 10 софийски болници, които имат сключени договори със СО.От края на 2015 г. насам по програмата са кандидатствали 54 двойки, от които са одобрени 48. Документите на нови 10 семейства - кандидати предстои да бъдат разгледани от специализирана комисия към Столична община в следващите седмици. ", "date": "2017.08.29", "title": "Седем бебета се родиха по инвитро програма на СО"}
{"url": "https://news.bg/finance/danachnite-se-usamniha-vav-firmi-deklarirali-golemi-sumi-kesh.html", "text": "Национална агенция за приходите започва проверки на фирмите и нестопанските организации, които в своите счетоводни баланси са посочили, че имат голяма сума пари в брой, започват данъчните инспектори.Съмненията на данъчните са, че по този начин има скрито разпределение на печалба. Според данните, които сами са подали в НАП, 1 289 от фирмите държат в касите си по над 1 милион лева в брой.Съмненията на ревизорите са, че като декларират голяма сума пари в кеш, фирмите избягват плащането на корпоративни данъци и дивиденти. В най-масовия случай става въпрос за чисто счетоводно изписване на средства от касата в полза на съдружници и свързани с тях лица за разходи, които не са свързани с дейността на дружеството - например, скъпи командировки до екзотични държави, ползване на чужди активи за лични нужди на акционерите и т. н. Подозренията на данъчните се засилват и от факта, че в момента съществува забрана за разплащания в брой над 10 000 лв.Проверките ще се извършат на базата на селектирани дружества, а ако при тях бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години, предупреждават от НАП.", "date": "2017.08.29", "title": "Данъчните се усъмниха във фирми, декларирали големи суми кеш"}
{"url": "https://news.bg/crime/sadiyata-po-deloto-sreshtu-brendo-poema-i-protsesa-sreshtu-dyankov-i-traykov.html", "text": "Съдия Костадинка Костадинова бе разпределена от системата за случаен подбор за председател на състава, който ще гледа делото срещу бившия вицепремиер Симеон Дянков, екс министъра на икономиката Трайчо Трайков, бизнесмена Иво Прокопиев, изпълнителния директор на \"Булброкърс\" Радослав Рачев и служителите на дружеството Любомир Евстатиев и Петър Василев.Всички те ще отговарят за приватизацията на държавния дял на ЕВН, направена през 2011 г.Делото бе разпределено от зам.-председателя на СГС и ръководител на наказателното отделение Даниела Борисова. По думите й настоящото дело е критерийно - има 6 обвиняеми, 66 свидетели и 94 тома доказателствен материал.Съдия Костадинка Костадинова стана известна покрай делото за пране на пари срещу сочения за кокаинов крал Евелин Банев -Брендо. Законовият срок, в който съдия Костадинова трябва да насрочи първото заседание по делото, е 2 месеца. Законът предвижда и възможност съдията да поиска месец отсрочка.Припомняме, ексминистърът на икономиката в първото правителство на Бойко Борисов, Трайчо Трайков е обвинен за безстопанственост, от която държавата е била ощетена с над 20 млн.лв.За престъпления по служба по това дело пред Темида ще се изправи и бившият финансов министър Симеон Дянков.Бизнесменът Иво Прокопиев пък умишлено е улеснил Дянков да извърши престъпление по служба, свързано с приватизацията на дялове от дружеството.Изпълнителният директор на \"Булброкърс\" е обвинен за злоупотреба с доверие като консултант и на двете страни.През януари тази година на брифинг говорителят на главния прокурор Румяна Арнаудова посочи като аргумент за обвинението, че по предложение на двамата бивши министри парите от продажбата на акциите не са постъпили в Сребърния фонд на Държавната консолидационна компания.Така, по думите на Арнаудова, на практика са ощетени българските  за това, че средствата от приватизация на държавни дружества в България ще отиват в държавния фонд за гарантиране устойчивост на държавната пенсионна система.", "date": "2017.08.29", "title": "Съдията по делото срещу Брендо поема и процеса срещу Дянков и Трайков"}
{"url": "https://news.bg/regions/uchiteli-ot-smg-i-roditeli-si-iskat-direktora.html", "text": "Ученици от математическата гимназия в София излязоха в защита на директора. Не ни пипайте директора, Стоянов е директорът на математическата, искаме Стоянов - бяха само част от плакатите, които деца, родители и учители носеха. Около 50-ина души се събраха на мястото на протеста. Толерантен човек, така Таня Баладжанова, учител по литература в СМГ, определи началника си. Няма по-толерантен директор, убедена е тя.По отношение на скандала с освободената си колежка, Баладжанова смята, че това са трудово правни отношения, които не трябва да се решават в медиите.Защитниците на директора Стоянов не са против уволнената преподавателка. Мария Петрова е съпруга на зам.-директора на СМГ и е категорична, че Стоянов трябва да остане начело на школото. Той е безкрайно добър човек, изтъкна тя. Забраняваме ви да подавате оставка, обърна се Петрова към директора. Вие сте абсолютно чист в тази ситуация, заяви тя.Протестиращи преподаватели разказаха, че до този момент Стоянов ги спирал да излязат в негова защита. Съюзът на математиците също застава зад директора. Без гръбнака господин Стоянов, няма злато за България, подчерта Петрова. В този казус важни са децата, категорични са защитниците на директора.Несправедливост щяло да е дисциплинарното уволнение на Стоянов.Това ще е поредният случай, в който крадецът вика \"дръжте крадеца\", подчерта Петрова.Протестиращите поискаха и оставка на шефа на Регионалния инспекторат Ваня Кастрева.В протеста взеха участие и родители на деца, които учат в Столичната математическа гимназия. Александър Караиванов сподели, че директорът е подобрил училището - подобрил е материалната база, а и е много обичан от децата. Изцяло заставам зад него, заяви той.Караиванов изрази съжаление, че много лесно се очерня човек в България, но бе категоричен, че няма да оставят такава несправедливост да продължи. ", "date": "2017.08.29", "title": "Учители от СМГ и родители си искат директора"}
{"url": "https://news.bg/int-politics/yuzhna-koreya-trenira-s-bombardirovki-i-dogovarya-sas-sasht-strogi-sanktsii-za-sever.html", "text": "Държавният секретар на САЩ Рекс Тилерсън и министърът на външните работи на Южна Корея се съгласиха да обмислят по-строги санкции срещу Северна Корея, след като севера тества балистична ракета, която прелетя над Япония, съобщава Ройтерс.Юън Йънг-шан, говорител на президентството в Сеул, съобщи на брифинг, че южнокорейски изтребители провеждат тренировъчни бомбардировки след последното изстрелване на ракети от Пхенян.Отделно, южнокорейската информационна агенция \"Йонхап\" цитира неизвестен източник от \"Синята къща\", според който американските военни обмислят разгръщането на \"стратегически активи\" на Корейския полуостров.Снимки, предоставени от южнокорейските военновъздушни сили, показват южнокорейски бомбардировачи F-15K, които пускат бомби MK84всяка тежила около един тон).Тренировачаната мишена е в планинската верига \"Пилсунг\" в източната провинция \"Гангуон\" в Южна Корея.Симулацията на бомбардировки е проведена само час, след като Северна Корея изстреля балистична ракета над Япония.Тренировката показва ответен удар срещу севернокорейското ръководство в случай, че севера атакува юга.Генералният секретар на НАТО Йенс Столтенберг категорично осъди последното изстрелване на ракета от страна на Северна Корея от тази нощ.Столтенберг призова ръководството на КНДР да прекрати ракетната си програма.\"Аз решително осъждам агресивното действие на КНДР по отношение на Япония. Северна Корея е длъжна да прекрати своите ракетни програми, написа шефът на НАТО в Twitter.По искане на САЩ, Япония и Южна Корея Съветът за сигурност на ООН се събира на извънредно заседание.", "date": "2017.08.29", "title": "Южна Корея тренира с бомбардировки и договаря със САЩ строги санкции за север"}
{"url": "https://news.bg/bulgaria/50-ot-balgarite-odobryavat-proverkite-na-angelkova.html", "text": "50% от българите одобряват дейността на Министерството на туризма. Близо една трета са по-скоро критично настроени.Същевременно контролът по плажовете от страна на министерството среща подкрепата на над 80% от интервюираните.В огромното си мнозинство българските граждани искат спазване на правилата по Черноморието и в курортите и поддържане на реда от страна на държавните и общинските органи.Изключение, но само до известна степен, в това отношение са младите хора до 30-годишна възраст, но дори и сред тази възрастова група като цяло преобладава подкрепата за повече ред в туризма у нас.Това показват данните от експресен телефонен сондаж на \"Галъп интернешънъл, проведен сред 800 пълнолетни българи.37% от българите са били на лятна почивка, като 68% от тях са избрали Българското черноморие. Това означава, че родните плажове и курорти остават предпочитаната дестинация за лятна почивка за гражданите на страната.Вече над милион и триста хиляди пълнолетни българи са почивали на морето ни, а още на половин милион им предстои да го посетят споредОт агенцията тълкуват цифрите, че заявените 37% означават, че около милион и триста хиляди българи са посетили Черноморието.Ако в сметката се прибавят и децата, то това означава , че близо половината от населението на страната ни е било или ще бъде на нашето Черноморие през този сезон. С най-голям дял са младите до 30-годишна възраст и жителите на София.Това означава също, че спрямо очаквания брой туристи през летния сезон, повече от половината са наши сънародници. Така според \"Галъп интернешънъл\" в България българският турист остава доминиращ.В чужбина през това лято към настоящия момент са почивали около триста и петдесет хиляди българи. Интересно за отбелязване в данните е, че още близо толкова тепърва ще отидат на почивка извън страната - очевидно по-евтините условия за началото на есента са особено привлекателни, а също така предпочитаният по-прохладен климат през ранната есен вероятно оказва влияние.Други седемстотин хиляди пълнолетни българи са почивали или им предстои да почиват на други места в страната извън Черноморието.Като цяло над 60% от българите са почивали или ще почиват извън мястото, където живеят, през това лято. Числото се получава от сумирането на дяловете на онези, които вече са почивали и онези, които твърдят, че ще почиват.", "date": "2017.08.29", "title": "50% от българите одобряват проверките на Ангелкова"}
{"url": "https://news.bg/economics/dostavkite-na-bezoloven-benzin-sa-narasnali-sas-136-spryamo-yuni-2016-g.html", "text": "През юни 2017 г. спрямо същия месец на предходната година нарастват доставките на всички енергийни продукти както следва - твърди горива - с 27.4%,пропан-бутанови смеси - с 29.7%, безоловен бензин - със 136.4%, дизелово гориво - с 25.0%, природен газ - с 6.5%, електроенергия - с 4.7%. Това сочат данни на Националния статистически институт. Нарастването на доставките спрямо май месец 2017 г. на пропан-бутанови смеси е с 6.7%, безоловен бензин - с 10.6%, дизелово гориво - с 26.6%. Намаляват доставките на твърди горива - с 13.4%, природен газ - с 3.2% и електроенергия - с 0.2%.Първият месец на лято 2017 г. спрямо май 2017 г. нараства производството на електроенергия - с 3.7% до 3 324 ГВтч.За сметка на това намалява производството на твърди горива - с 12.8%,пропан-бутанови смеси - с 9.1%, безоловен бензин - с 3.1%, дизелово гориво - с 4.9%,природен газ - с 33.3%.През юни 2017 г. спрямо същия месец на предходната година нараства производството на твърди горива - с 28.4%, пропан-бутанови смеси - с 11.1%, дизелово гориво - с 14.8%. Намаление пък спрямо юни 2016 г. се отчита при производството на безоловен бензин - с 2.5%, електроенергия - с 3.0%. Спрямо юни миналата година производството на природен газ остава без изменение.", "date": "2017.08.29", "title": "Доставките на безоловен бензин са нараснали със 136% спрямо юни 2016 г."}
{"url": "https://news.bg/world/voennite-patruli-v-belgiya-smenyat-taktikite-za-da-se-predpazyat-ot-ataki.html", "text": "Войниците, които патрулират по улиците на Белгия, ще променят тактиките си, за да се предпазят от атаки, съобщава Ройтерс.Ще са по-мобилни, ще се движат по-често и ще променят маршрутите си, коментира командирът на сухопътните войски.Унифицираните се превърнаха в мишена за екстремистите в цяла Европа, допълвагенерал Марк Тайс в интервю.Командирите сега преразглеждат мисиите си, като свеждат до минимум времето, което войските им стоят неподвижно, каза той.\"Много по-лесно е да стреля по фиксирана цел, отколкото по мобилна цел\", добавя Тайс.Военни бойни части и полиция защитават територии във Франция, Белгия и Великобритания и са цел на множество атаки след тяхното разполагане от атаките ислямистките атаки в Париж в началото на 2015 г.\"Всеки, който носи униформа, привлича хора, които искат да вършат лоши неща\" допълва Тайс. \"Ние сме обучени за това, за да знаем как да реагираме, така че е по-добре да атакуват войник, отколкото цивилен\".Белгия е разположила 1200 войници по улиците на големите градове, като страната е на второ място с най-висока заплаха.Тъй като това, което трябваше да бъде временна мярка, се проточи трета година, Тайс допълва, че военните планират операции до 2020 г.\"Заплахата няма да изчезне лесно: това е сигурно\", добавя Тайс.В петък войници, патрулиращи в центъра на Брюксел, застреляха атентатор, който ги нападна с нож, викайки \"Аллаху Акбар\", второто нападение срещу войници в Белгия това лято.В съседна Франция има дузина атаки срещу войници и полиция за две години и половина, а Във Великобритания един човек нападна полицейски служители с меч до Бъкингамския дворец в петък.", "date": "2017.08.29", "title": "Военните патрули в Белгия сменят тактиките, за да се предпазят от атаки"}
{"url": "https://news.bg/crime/mazh-udaril-lekar-v-speshnoto-v-provadiya.html", "text": "Мъж ударил медицинска фелдшерка в Центъра за спешна медицинска помощ в Провадия. 30-годишния Станимир ударил шамар на лекарката, когато тя се опитала да прегледа пострадалия му приятел.Инцидентът станал на 28 август около 23 часа в Центъра за спешна медицинска помощ в Провадия. 30-годишният мъж довел свой приятел, пострадал при сбиване в село Житница.Двамата мъже пристигнали в селото, за да се разправят с други хора. Когато отишли в имота на човека, с който щели да се бият, приятелят на Станимир бил ударен с арматурно желязо в главата.След сбиването Станимир отвел пострадалия си приятел в спешния център в Провадия. Когато медицинският екип започнал да помага на ударения в главата мъж, 30-годишният Станимир нападнал медицинската фелдшерка, като й ударил плесница.Била повикана полиция и срещу него започнало бързо досъдебно производство.Той ще отговаря за причиняване на телесна повреда на медицински специалист при изпълнение на службата му, извършено по хулигански подбуди.Припомняме, че това е вторият случай на насилие над медицински работник в последните два дни. Медицинска сестра от Спешната помощ в Горна Оряховица беше нападната от 53-годишна циганка по време на дежурството си. Жената изляла агресията си като удряла и ритала медицинската сестра.Пострадалата Петя Стоянова коментира, че \"Когато дойдат в спешната помощ, от ромския етнос винаги са специални,винаги бързат и са най-спешни. Това не е така - всички пациенти са специални. Подложени сме ежедневно на някаква атака от тяхна страна. Ежедневно сме заплашвани и обиждани\".Все още не е ясно дали нападателят от Провадия е от ромски произход.  ", "date": "2017.08.29", "title": "Мъж ударил лекар в Спешното в Провадия"}
{"url": "https://news.bg/int-politics/yunker-predupredi-turtsiya-che-napuska-evropa-s-ogromni-krachki.html", "text": "Президентът на Европейската комисия Жан-Клод Юнкер заяви днес, че Турция е виновна за провалянето на преговорите за присъединяване към ЕС и предупреди, че Анкара бързо се оттегля от Европа, съобщава АФП.\"Турция се оттегля от Европа с огромни крачки\", каза Юнкер на годишната конференция на посланиците на ЕС в Брюксел, заявявайки, че зависи от президента Реджеп Тайип Ердоган официално да сложи край на усилията на Турция да се присъедини към ЕС.Юнкер подозира, че Ердоган се надява Европа да прекъсне разговорите, \"за да обвини Европейския съюз\" за провала им.Но ЕС трябва да избягва \"падане в този капан\", тъй като , допълва Юнкер.\"Въпросът е да знаем дали трябва да сложим край на преговорите, което е чисто теоретичен въпрос, тъй като няма преговори\", коментира още той.Връзките с Турция и особено между Берлин и Анкара удрят на камък в последните месеци. Появиха се призиви за прекратяване на преговорите за присъединяване на Анкара към ЕС.Турция започна официални преговори за членство през 2005 г. след години на дълбоко съпротива от страна на някои държави-членки на ЕС, които бяха предпазливи да приемат такава голяма мюсюлманска страна.Но напредъкът беше бавен и преговорите спряха миналата година, след като Ердоган започна масово преследване след опита за преврат през юли.Непосредствено след преврата Турция наложи извънредно положение, при което повече от 50 000 души бяха арестувани. Почти три пъти повече от тях са загубили работата си, включително учители, съдии, войници и полицейски служители.През декември държавите-членки на ЕС се споразумяха, че няма да бъдат отворени нови глави за присъединяване, докато Анкара не обърне курса, по който е поела.", "date": "2017.08.29", "title": "Юнкер  предупреди Турция, че напуска Европа с огромни крачки"}
{"url": "https://news.bg/regions/pozharat-v-kresnenskoto-defile-ovladyan.html", "text": "Всички огнища на пожара в Кресненското дефиле са ограничени и овладяни. Това обяви на брифинг в кризисния щаб министърът на вътрешните работи Валентин Радев. Той благодари на всички, включили се в овладяване на стихията и отчете отличния резултат от спасителната операция, която приключи без жертви и пострадали.Навсякъде по периметъра е спокойно, няма пламъчно горене, единични са огнищата, които продължават да тлеят в центъра на целия пожар. Според директора на ГДПБЗН главен комисар Николов те не са опасни, но хеликоптерът остава в готовност в Симитли.През следващите дни пожраникарите остават на терен за наблюдение. Дъждът е позволил пожарът да бъде свален на земята, да не е върхов.\"Ситуацията е под контрол, бдителността ни продължава, за да не допуснем неговото възобновяване\", заяви Николов.Тъй като огнената стихия е овладяна, се закрива и самият кризисен щаб. Припомняме, преди шест дни по заповед на министър-председателя Бойко Борисов бе активиран Националният план за защита при бедствия, в частта за заплаха от голям пожар.Всеки ден средно по 500 души - пожарникари, военни, горски служители и доброволци, участваха в действията по овладяване на стихията. Включени бяха и средно 70 единици техника, два военни, а в днешния ден и един частен хеликоптер.Хора вече могат да се завръщат по населените места, за гарантиране на спокойствието обаче остава в сила контролираният достъп. Навсякъде е възстановено електроподаването, включително и в тунела, далекопроводите също са пуснати. Нормализирано е движението по пътя в района на пожара.Тепърва предстои изясняване на размера на нанесените щети, като ще бъде направено предложение за изготвяне на независима експертиза за поразените площи и направените от държавата разходи за провеждане на операцията.Вътрешният министър отново отправи апел към водачите - да пропускат специализираната техника и да не хвърлят през прозорците на автомобилите фасове, които биха могли да предизвикат нови пожари. Валентин Радев призова и жителите да бъдат особено внимателни при боравенето с огън.Прокуратурата и МВР продължават следствените действия за установяване на причините за разразяване на пожара. \"Важно е те да бъдат изяснени, за да може в бъдеще подобни случаи да бъдат предотвратени\", заяви министър Радев.\"Няма жертви и пострадали нито сред местните хора, нито сред участниците в гасителните действия - това е много добър резултат от спасителната операция\", заключи министър Радев и отправи благодарности към всички, включили се в действията по потушаване на пожара. Остава и полицейското присъствие в района на Стара Кресна, Ощава и Влахи, включително и на главния път. След отмяна на евакуацията тази сутрин в село Влахи до момента са се завърнали 16 от евакуираните общо 27 души.", "date": "2017.08.29", "title": "Пожарът в Кресненското дефиле овладян"}
{"url": "https://news.bg/health/ombudsmanat-se-vklyuchva-v-obshtestveno-obsazhdane-za-invitro.html", "text": "Омбудсманът Мая Манолова ще се включи активно в общественото обсъждане за промяна на нормативната уредба на здравното министерство, която забранява инвитро след смъртта на единия от партньорите.Става въпрос за Наредба № 28 от 2007 г., според която здрав генетичен материал - мъжки или женски, ембриони, яйцеклетки и зиготи, подготвени за инвитро процедура, трябва да бъде унищожен след смъртта на единия партньор, дори когато приживе е дадено изрично съгласие за извършването й.Преди близо месец Манолова изпрати препоръка до министъра на здравеопазването Николай Петров и до изпълнителния директор на Изпълнителната агенция по трансплантация /ИАТ/ д-р Мариана Симеонова да бъдат предприети \"спешни мерки за промяна на практиката за унищожаване на яйцеклетки, сперматозоиди и зиготи, при необходимост и чрез нормативни промени\"Омбудсманът е категорична, че прилагането на разпоредбата, при липса на нормативно основание, нарушава правата на гражданите, несправедлива е и не подпомага преодоляването на демографската криза.До препоръката на омбудсмана се стигна, след като на 24 юли с молба за съдействие към институцията се обърнала Ася Йорданова. В жалбата си тя посочва, че въпросният подзаконов нормативен акт пречи да бъде реализирана нейната и на внезапно починалия й съпруг мечта - да имат деца.Приживе тя и съпругът й задействат процедура по инвитро оплождане във водеща клиника, която са финансирали с 5000 лв. За съжаление, на 13 юли, съпругът и умира при трудова злополука. Това обаче не отказва жената от борбата й да има дете.\"Той много желаеше да има деца и е мой дълг да изпълня мечтите му\", пише Ася Йорданова в жалбата си до омбудсмана. Тя разказва, че докторът, който моли да ускори процедурата по имплантиране на ембрионите, я е повикал, за да подпише искането за тяхното унищожаване.На 8 август 2017 г. в институцията на омбудсмана е получен отговор от Изпълнителната агенция по трансплантация, в който се казва, че още през 2016 г. ИАТ е изготвила предложение до Министерството на здравеопазването за промяна на тази наредба, в частта, касаеща \"основателни причини за изтегляне и унищожаване на яйцеклетки, сперматозоиди и ембриони\".Зам.-министърът на здравеопазването Мирослав Ненков обяви, че Министерството стартира веднага промяна в наредбата, която обаче минава през задължително едномесечно обществено обсъждане. Едва след това, тя може да стане факт.", "date": "2017.08.29", "title": "Омбудсманът се включва в обществено обсъждане за инвитро"}
{"url": "https://news.bg/int-politics/makron-smyata-che-nyama-alternativa-na-yadrenata-sdelka-v-iran.html", "text": "Френският президент Еманюел Макрон заяви, че няма алтернатива на споразумението от 2015 г., между Иран и световните сили, насочено към ограничаване на ядрената програма на страната, съобщава Ройтерс.В съобщение, насочено към президента на САЩ Доналд Тръмп, който нарече споразумението \"най-лошата сделка, договорена някога\", Макрон заяви пред френските посланици, че споразумението е добро.\"Няма алтернатива на режима за неразпространение на ядрените оръжия\", коментира той.\"В контекста на това, което преживяваме, споразумението от 2015 г. ни позволява да създадем конструктивен и задълбочаващ се диалог с Иран\" допълва Макрон.Макрон планира и пътуване до Близкия изток следващата пролет, включващо Израел и палестинските територии, за да подпомагане мирния процес в региона.\"Ще продължим усилията си с ООН за намиране на решение за двете държави, Израел и Палестина, които да живеят безопасно една до друга в граници, признати от международната общност, с Йерусалим за столица и на двете държави\", коментира Макрон пред френските посланици.Освен Израел и палестинските територии, Макрон заяви, че пътуването ще включва Ливан и Йордания.", "date": "2017.08.29", "title": "Макрон смята, че няма алтернатива на ядрената сделка в Иран"}
{"url": "https://news.bg/politics/bsp-podsloni-pametnika-na-buzludzha.html", "text": "БСП подслони паметника на Бузлуджа. Дълго време страстите между кабинета Борисов 3 и червената партия на тема \"Дайте ни паметника\" белязаха последния политически сезон между двамата основни опоненти и Столетницата си  с аргумент, че управлението не полага нужната грижа. Кабинетът обаче не даде чинията на едноименния връх. и са си сложили в партийната централа макет на монумента. Той посреща малко след входа всички посетители и журналисти. Така левицата символично си \"прибра\" паметника.Паметникът на Бузлуджа (официално име Дом-паметник на БКП) е популярното име на най-големия идеологически монумент на тоталитарния комунистически режим в България. Архитектурата му е описвана като жертвен поднос и колона, символизиращи разгърнат флаг и венец в чест на Българската комунистическа партия. Издигнат е през 1981 г. на връх Хаджи Димитър, повече известен със старото му име (до 1942 г.) връх Бузлуджа, в чест на Бузлуджанския конгрес, проведен на същото място през 1891 г. През периода 1944 - 1989 година връх Бузлуджа и Дом-паметникът на Комунистическата партия са светиня за българските комунисти. Монументът на връх Бузлуджа няма статут на паметник на културата.", "date": "2017.08.29", "title": "БСП подслони паметника на Бузлуджа"}
{"url": "https://news.bg/press/simeon-dyankov-i-traycho-traykov-otivat-na-sad-za-sdelkata-s-evn-darzhavata-se-vturna-da-si-kupuva-dunarit.html", "text": "Дело. \"Сега\":Симеон Дянков и Трайчо Трайков отиват на съд за сделката с ЕВНБившите министри на финансите и енергетиката Симеон Дянков и Трайчо Трайков, бизнесменът и акционер в инвестиционния посредник \"Булброкърс\" Иво Прокопиев, изпълнителният директор на \"Булброкърс\" Радослав Рачев и двама от дружеството - Любомир Евстатиев и Петър Василев са предадени на съд. Това стана ясно от съобщение на съда. От прокуратурата, която по принцип се хвали с подобни дела, не съобщиха, че обвинителният акт вече е внесен. Утре публично ще бъде избран докладчикът по делото.Дянков ще отговоря за престъпление по служба във връзка с приватизацията на остатъчните държавни дялове в едно от трите електроразпределителни дружества. Според прокуратурата, подбуден от Иво Прокопиев, Дянков е разпоредил на шефа на Агенцията за приватизация да възложи оценката на последните държавни 33% в \"ЕВН България Електроразпределение\" АД на \"Булброкърс\". Това било с цел инвестиционният посредник да получи облага от над 1.2 млн. лв. \"Дунарит\".\"Дума\":Държавата се втурна да си купува \"Дунарит\" Министерството на икономиката е започнало процедури по изкупуването на активите на русенското оръжейно предприятие \"Дунарит\", обяви на извънреден брифинг икономическият министър Емил Караниколов. От думите му излиза, че чрез \"Държавната консолидационна компания\" вече са платени дългове на дружеството за над 40 млн. лв. към фирма, свързвана с депутата от ДПС Делян Пеевски. Самият депутат преди седмица обяви с писмо, че нямал нищо общо с оръжейния бизнес. Държавата преговаря и за покриване на изискуеми кредити на \"Дунарит\" за 67 млн. лв., а крайната цел била да придобие дружеството. Запознати обаче заподозряха, че целта е дружеството да бъде обезценено и да мине в частни ръце, най-вероятно точно на Пеевски. От думите на Караниколов стана ясно, че одържавяването на завода ще мине през ДКК, чиито предприятия разполагали с достатъчно свободен финансов ресурс, за да платят за заемите на \"Дунарит\". Засега не се налага участието на държавната Българска банка за развитие, допълни той.\"Към момента на управителния орган на \"Дунарит\" е повдигнато обвинение, което е дало основание за задействане на процедура за отнемане на лицензиите на производство. Това би довело до тежко състояние на дружеството и на целия военен сектор\", заяви министърът. Той се оплака, че ръководството на военния завод не можело да бъде освободено заради обжалване, затова и новите акционери не могат да влязат в правомощията си. Класация. \"24 Часа\":Втори в Европа! България издирва 75-има с Интерпол103-ма души са обявени от България за международно издирване в Интерпол с червена бюлетина от началото на 2013 г. до средата на 2017-а, сочи статистиката на международния отдел към Върховната касационна прокуратура. Тенденцията е издирваните да се укриват в Южна Африка и Азия.Най-голяма част от тях са с влезли в сила присъди и са избягали по време на съдебния процес. Такива са случаите с Братя Галеви и двойния убиец Илиян Тодоров. Те се издирват, за да бъдат вкарани в затвора. Другите са изчезнали, преди да бъдат арестувани и да им бъдат повдигнати обвинения. Такива са данъчният измамник Иван Танев-Универсалния и убийците на надзирателя от софийския затвор Янко Янков.  Вот. \"Сега\":Две фирми с оферти за системата за дистанционно е- гласуванеСамо две фирми подадоха документи за участие в първата фаза на проекта за \"Изграждане и внедряване на пилотна система за дистанционно електронно гласуване\". Двете фирми са \"Билдинг пропъртис холд\" ЕООД и \"Ню ай\" АД. Макар прогнозният бюджет на поръчката, обявена от държавна агенция \"Електронно управление\", да е за над 33 хиляди лева, ценовите оферти на двата участника са под тази сума.\"Билдинг пропъртис холд\" предлага да извърши дейността за 22 хиляди лева, а \"Ню ай\" - само за 8 хиляди, предаде БНР.Победителят в този конкурс има за задача да проучи и подготви анализ на добрите световни практики в електронното гласуване. Въз основа на този анализ ще бъдат определени параметрите на българската система. Дейностите по проучването трябва да приключат през октомври, а след това - през ноември, ще бъдат проведени три публични симулации на електронен вот. При тях ще се гласува за измислени партии, коалиции и кандидати. Пожари. \"Монитор\":Пожар избухна заради снаряд на полигон на \"ВМЗ\" Пожар избухна на полигон на \"ВМЗ\" Сопот край село Анево заради снаряд. Пламъците за кратко време обхванали голяма площ. Разпрострели се светкавично заради силния вятър, който духа в Подбалкана. \"Осколки са подпалили тревата, която се е разгоряла бързо заради сушата. Пожарът е преминал през пътя и се е прехвърлил в лозята\", каза кметът на Сопот Деян Дойнов. В момента на полигона на вазовската оръжейница обаче всичко е спокойно. Няма взривове и не хвърчат отломки. За това потвърдиха както от ръководството на \"ВМЗ\", така и синдикалистът във \"ВМЗ\" Димитър Атанасов. Сигналът за пламъците бил подаден около 16 часа, съобщи кметът на Карлово Емил Кабаиванов.Пожарът, тръгнал от военния полигон, по време на планирани изпитателни действия, съобщиха от \"ВМЗ\". \"Ако не беше силният вятър, досега щяхме да го овладеем. Кметовете на селата Московец и Богдан, както и от по-далечните села, са на мястото на пожара. До момента горят сухи треви, стърнища и лозя. Има известен риск за село Московец, но засега не се налага евакуация на населението\", каза кметът на Карлово. ", "date": "2017.08.29", "title": "Симеон Дянков и Трайчо Трайков отиват на съд за сделката с ЕВН; Държавата се втурна да си купува \"Дунарит\""}
{"url": "https://news.bg/world/severna-koreya-s-poreden-raketen-test-za-poslednite-dni.html", "text": "Пореден ракетен тест е извършила Северна Корея за последните няколко дни, предадоха световните информационни агенции. Пхенян е изстрелял ракета от неизвестен за момента тип. Това е станало до столицата Пхенян в източна посока, към Японско море.Това са съобщили южнокорейски източници. Япония реагира гневно на поредното предизвикателство на КНДР, тъй като ракетата е била изстреляна към японска територия. Не са били предприети обаче действия тя да бъде сваляна. Местните жители са били предупредени да останат по домовете си. В понеделник Япония и САЩ започнаха съвместни военни учения на остров Хокайдо.", "date": "2017.08.29", "title": "Северна Корея с пореден ракетен тест за последните дни"}
{"url": "https://news.bg/world/chiliyskiyat-kongres-glasuva-zakona-za-gey-brakovete.html", "text": "Чилийският президент Мишел Бачелет изпрати на конгреса за гласуване закона за гей браковете, предаде АП. Тя се надява до края на годината предвижданите в него промени да са факт. За тях се говори още от 2015 година и според управляващите, приемането им е важна стъпка напред за страната. Мерките включват разширяване на съществуващото правило за брака като съюз на мъж и жена, както и равни права за еднополовата двойка, включително и правото за осиновяване на деца. Държавният глава представи законопроекта на церемония в понеделник. , заяви тя. През 1999 година хомосексуалността в страната е декриминализирана. Сред латиноамериканските държави, само Аржентина и Уругвай в момента признават подобни бракове. Няколко страни в региона признават гражданските съюзи. ", "date": "2017.08.29", "title": "Чилийският конгрес гласува закона за гей браковете"}
{"url": "https://news.bg/world/tramp-na-sad-za-zabranata-na-transseksualnite-da-sluzhat-v-armiyata.html", "text": "Транссеаксуални възнамеряват да отнесат до съда забраната на американския президент Доналд Тръмп такива като тях да служат в армията, съобщи Telegraph.co.uk. Според тях, това е явна дискриминация на хиляди американски военни, които съвестно и с желание изпълняват задълженията си. Те са отишли в армията, ръководени от патриотизъм и искат да вършат точно това, чувстват се на точното си място в армията, имат както нужната храброст така и уменията, но им се отнема правото да го правят. Това застрашава сигурността на страната. Също така се нарушава конституцията, която гарантира равни права. Припомняме, че държавният глава нареди на военните да прекратят реализирането на плана от времето на предшественика му Барак Обама, който би позволил на транссексуални хора да бъдат наемани във въоръжените сили, с което изпълнява обявените си намерения преди около месец в \"Туитър\".Указът на президента също така забранява на Министерството на отбраната да използва ресурсите си, за да осигурява медицинско лечение на транссексуални, които понастоящем служат в армията.", "date": "2017.08.29", "title": "Тръмп на съд за забраната на транссексуалните да служат в армията"}
{"url": "https://news.bg/world/dvama-zaginali-i-chetirima-raneni-pri-strelba-v-sasht.html", "text": "Двама души са загинали, а четирима други са били ранени при стрелба в САЩ, предадоха световните информационни агенции. Въоръженото нападение е било извършено в библиотека в Кловис, щата Ню Мексико около 16 часа местно време.Стрелецът е бил задържан от полицията. Очевидец е споделил пред медиите, че \"всичко се е случило твърде бързо\".Един от ранените е бил транспортиран в болница в щата Тексас. Кловис е отдалечен град с население от 40 000 души.  ", "date": "2017.08.29", "title": "Двама загинали и четирима ранени при стрелба в САЩ"}
{"url": "https://news.bg/world/politsiyata-ima-pravo-da-ubiva-pri-saprotiva-za-arest-obyavi-filipinskiyat-prezident.html", "text": "За пореден път филипинският президент Родриго Дутерте засегна в изказванията си войната, която води срещу престъпността и наркомафията, предаде \"Индипендънт\". Той даде \"зелена светлина\" на полицията и да убива при арест, ако се сблъсква със съпротива. На церемония в град, чийто шеф бе убит в тази война, той се обърна към полицейския шеф и заяви, че му нарежда да \"убива тези идиоти\". Дутерте бе критикуван остро за това, че без съд и присъда бяха убити стотици. Още с идването си на власт, президентът призова не само органите на реда, но и граждани да се разправят с престъпниците. Но за много от жертвите няма сигурни доказателства, че са виновни. Хиляди се събраха преди дни на протест, след като 17-годишно невъоръжено момче бе застреляно от полицаи. Тогава Дутерте бе призован да спре тази война. ", "date": "2017.08.29", "title": "Полицията има право да убива при съпротива за арест, обяви филипинският президент "}
{"url": "https://news.bg/disasters/keniya-zabranyava-naylonovite-torbichki.html", "text": "Строга забрана за използването на найлонови торбички влезе в сила в Кения, предадоха световните информационни агенции.Върховният съд на страната одобри закона, насочен срещу използването им. Той предвижда глоба до 40 000 долара и затвор до 4 години за нарушаването на новите мерки. Много от страните в региона също имат подобно законодателство. Основните причини за въвеждането на рестрикциите са вредите от тях върху околната среда, обясни екоминистърът. Те влизат в сила, въпреки протестите сред населението, което се опасява от загуба на работни места и неудобство при пазаруване. ", "date": "2017.08.29", "title": "Кения забранява найлоновите торбички"}
{"url": "https://news.bg/world/es-i-afrika-s-nova-politika-za-bezhantsite.html", "text": "Нова политика спрямо бежанците договориха на срещата си във френската столица Париж лидерите на 4 европейски и 3 африкански държави, предадоха световните информационни агенции. Бежанската криза очаквано бе основна тема на разговорите им. Целта е да се намали потокът от мигранти, пътуващи при рискови условия по Средиземно море. Стотици хиляди пристигат по море в Европа, много други обаче загиват по пътя. В срещата участие взеха Франция, Италия, Испания, Германия, Либия, Нигер и Чад. Предложението е да се създадат сигурни зони в африканските държави, където бежанците да се регистрират. Също така трябва да се въведат мерки срещу трафика на хора. ", "date": "2017.08.29", "title": "ЕС и Африка с нова политика за бежанците"}
{"url": "https://news.bg/regions/nay-golyamata-zhertva-na-pozharite-e-pochvata.html", "text": "Най-големият проблем от пожарите е загубата на почва, коментира екологът Петко Ковачев пред БТВ. Той обясни, че всички се фокусират върху гората и животните, защото това е видимата загуба, но почватa е много по-трудно възобновимa.\"Проблемът е с тези 10 сантиметра почва, която е изгоряла. Не е ясно кога и как ще се възстанови тази почва\", притеснен е специалистът.Ковачев изтъкна, че основна причина за пожарите може да бъде и промяната на климата - летата стават все по-сухи, а почвите губят своята влажност.\"Рано е да се каже каква част от флората и фауната са изгубени\", изясни екологът. Той обясни и, че най - ценната част в района на пожарите е дефилето надолу към реката.Относно версията, че причина за пожарите може да е умишлен палеж , Ковачев коментира, че силно се съмнява и отхвърля това. \"Не виждам логика в това някой свързан с магистралата да е запалил пожара\", каза той.Ковачев поясни, че в село Влахи са два наистина важни обекта - Екологичното училище и Центъра за редки породи.\"Много е лошо, когато при всяко бедствие, общността пита къде са еколозите, а не пита къде са институциите\", изтъкна специалистът и обясни, че хората очакват да видят всички знакови фигури да гасят пожарите, но това не е възможно.Припомняме, че пожарите в Кресненското дефиле горят вече шести ден. Пожарникарите продължават да гасят пожара в Кресненското дефиле - останали са две активни огнища около село Влахи. Силите на екипите са съсредоточени в овладяването на пожара и недопускане на разрастването му към селата.Вчера жителите на село Влахи бяха евакуирани. Евакуацията приключи привечер, когато вичките 27 дупи, намиращи се в селото бяха изведени на безопасно място. Днес главен комисар Николов коментира пред БТВ, че гасенето ще се фокусира върху района на газопровода. 600 души ще продължат да участват в борбата със стихията, увери той. Стана ясно, че евакуацията е отменена. Въвеждане на хората отново в селото ще се случва поетапно, поясни главен комисар Николай Хаджиев, директор на ОДМВР -Благоевград.  ", "date": "2017.08.29", "title": "Най-голямата жертва на пожарите е почвата"}
{"url": "https://news.bg/world/s-raketata-severna-koreya-pokazva-potentsialna-zaplaha-za-guam.html", "text": "Северна Корея изстреля балистична ракета от среден клас, предназначена да носи ядрена бойна глава. Ракетата се разби в Северния Тих океан, съобщава АП. Ракетата прелетя над територията на Япония, която е близък съюзник на САЩ.Най-вероятно маршрутът на изстреляната днес ракета е рекорден за Северна Корея. Агресивният тест обаче е ясен сигнал за това, че наоколо се водят военни игри.От щаба на Южна Корея заявиха, че ракетата е пътувала на около 2700 километра и е достигнала максимална височина от 550 километра. Пикът на най-високата и точка бил достигнат над северния японски остров Хокайдо.Дължината на маршрута и видът на теста на ракетата показват, че Северна Корея може да заплаши територията на САЩ в Гуам. Ако Северът вземе това решение, ще създаде потенциално опасен прецедент.Всеки нов тест на Северна Корея би притеснявал Вашингтон и съюзниците му, защото приближава Севера по-близо до целта им да могат да изпратят арсенал от ядрени бойни глави към територията на САЩ. Днешният ракетен тест обаче изглежда особено агресивен за Вашингтон, Сеул и Токио.Военните от Южна Корея пуснаха видеоклип на тестове на ракети. Тестовете са проведени миналата седмица. Говорител съобщи, че президентът Мун Дже-ин е наредил на военните да \"демонстрират силна способност да накажат\" Пхенян.", "date": "2017.08.29", "title": "С ракетата Северна Корея показва потенциална заплаха за Гуам "}
{"url": "https://news.bg/bulgaria/angazhirat-tsyalata-darzhava-s-vrashtaneto-na-detsata-v-klas.html", "text": "Необходим е натиск по всички фронтове за вкарването на децата в училище и задържането им там. Това каза вицепремиерът Томислав Дончев в ефира на БТВ.Според него трябва да е ангажирана цялата държава. Дончев е категоричен, че справянето с този проблем няма как да е ангажимент само на учителите или на директорите на училища. Той открои това като една от грешките в годините назад - за насърчаването на децата да бъдат в училище се е разчитало основно на педагогически персонал.Вицепремиерът допълни, че усилието не е само за тези деца, на които им предстои да са в първи клас. \"Има такива, които сега трябва да са втори и трети клас. Те също са част от целта\", допълни Дончев.\"Какво става с едно дете, което днес трябва да е първи клас и не отиде на училище? Какво става с него след 7-8-10 години? Пред себе си то има две перспективи - или да е клиент на социалната система, или да е клиент на прокуратурата\", каза Дончев.По думите му не само ромчета не ходят на училище.Системата ще се промени, посочи Дончев и добави, че това е част от програмата на правителството - системата на делегираните бюджети, \"където парите следват детето\" ще бъде пребалансирана.Дончев смята, че учителите, които работят в училища, където има проблемни деца, трябва да получават поне същото възнаграждение като учителите в елитна гимназия.\"Не ме вкарвайте в интригата коя фабрика на кого е\", каза Дончев в отговор на въпрос относно одържавяването на \"Дунарит\". Той подчерта няколко пъти, че най-важно е каква ще е съдбата на работниците.Относно \"НДК гейт\" Дончев коментира, че не може да се каже, че са се давали безотчетни пари. По думите му е имало целева субсидия, която е свързана само с ремонта на НДК.", "date": "2017.08.29", "title": "Ангажират цялата държава с връщането на децата в клас "}
{"url": "https://news.bg/bulgaria/bitata-med-sestra-si-obicha-rabotata-i-ostava-v-speshnoto.html", "text": "Медицинската сестра - Петя Стоянова, която беше нападната от пациентка в Горна Оряховица е категорична, че ще продължи да работи в спешната помощ, съобщава БТВ.\"Няма да се изплаша, не ме е страх, обичам си работата и ще остана да работя в спешна помощ\", категорична бе Петя Стоянова в изказване пред медията. Стоянова беше ударена от 53-годишна жена от ромски произход по време на дежурството си. Циганката дошла в болницата с внучето си - детето имало рана на главата.По думите на медицинската сестра детето е имало лека охлузена рана на челото и случаят не е бил спешен. \"Нямаше нищо спешно, което да кара близките да се държат по този начин. Ние дори не бяхме допуснати да прегледаме нормално детето\", казва Стоянова.\"Когато дойдат в спешната помощ, от ромския етнос винаги са специални, винаги бързат и са най-спешни. Това не е така - всички пациенти са специални. Подложени сме ежедневно на някаква атака от тяхна страна. Ежедневно сме заплашвани и обиждани\", оплака се медицинската сестра.Пострадалата жена е категорична, че в болницата с нищо не са провокирали агресивното поведение на циганката. Медиците са се погрижили изцяло и за жената и за малкото дете, уверява Петя.\"Бях много емоционално наранена, почувствах се използвана, сама и незащитена\", призна медицинската сестра.", "date": "2017.08.29", "title": "Битата мед. сестра си обича работата и остава в Спешното"}
{"url": "https://news.bg/world/eksploziya-v-banka-raztarsi-kabul.html", "text": "Експлозия в сутрешните часове разтърси банка в близост до дипломатическото представителство на САЩ в афганистанската столица Кабул, съобщи Reuters.По данни на говорител на вътрешното министерство взривът е избухнал в банка. Здравните власти потвърдиха смъртта на най-малко четири души. Ранените са поне 11.Към момента нито една групировка не е поела отговорност за експлозията.", "date": "2017.08.29", "title": "Експлозия в банка разтърси Кабул"}
{"url": "https://news.bg/bulgaria/otmeniha-evakuatsiyata-na-s-vlahi-pozharat-e-pod-kontrol.html", "text": "Принудителната евакуация на село Влахи е отменена и хората ще бъдат поетапно връщани в селото. Това заяви главен комисар Николай Николов на брифинг в района на Кресненското дефиле.От думите му стана ясно, че ситуацията в село Влахи е под контрол и евакуацията може да бъде отменена.Полицията има за задача да въведе хората по собствените им домове, каза Николов. По думите му нощта е била драматична, защото са възникнали две много тежки нови огнища между село Сенокос и село Ощава.\"Колегите успяха да се справят чудесно, поздравявам ги за това. Не допуснаха село Ощава отново да бъде опожарено. Днес, на първо място включваме още един хеликоптер - трети, на частна фирма, които изявиха желание да се включат в гасенето на пожара\", обясни главния комисар.Пожарникарите са направили нови просеки, по стари горски пътища. С това действие са установили контрол върху разпространението на пожара в посока парка Пирин, изтъкна Николов.Основната задача е огънят да бъде категорично прекъснат към парка и с това опасността за парка да е приключила.За ситуацията в Скалата - Кривия тунел комисар Николов обясни, че е под пълен контрол и нещата стоят добре.Гасенето ще е съсредоточено върху участъка, който е в близост до трасето на газопровода. \"Дъждът няма да реши проблема, но ще подпомогне пожара да не е върхов\", обяснява Николов.600 души продължават усилията за ликвидиране на пожара, а надеждите са, че днес огнището ще бъде загасено.Модулни групи от състава на Сухопътните войски и днес продължават да оказват помощ на \"Пожарна безопасност\" в гасенето на пожара край селата Ощава и Влахи.От 07.00 ч. тази сутрин 50 военнослужещи с техника от военно формирование 56 040 - Благоевград и 37 военнослужещи със специализирана техника от състава на военно формирование 42 600 - Мусачево гасят нововъзникнлия през нощта пожар. Новото огнище е в борова гора със суха растителност.Директорът на ОДМВР - Благоевград старши комисар Николай Хаджиев заяви, че след отменена евакуацията в село Влахи, започват поетапното въвеждане на жителите в селото. Има контролиран достъп откъм селата Влахи и Стара кресна, за да се гарантира сигурността в района.Старши комисар Хаджиев каза, че разследването продължава, в непрекъснат контакт са с Районната и Окръжна прокуратурата, продължават и процесуално - следствените действия.Областният управител на Благоевград Бисер Михайлов благодари на екипите, които са работили през нощта. \"Надявам се, с помощта на времето днес да имаме добри новини\", допълни още той.", "date": "2017.08.29", "title": "Отмениха евакуацията на с. Влахи, пожарът е под контрол"}
{"url": "https://news.bg/crime/prokuraturata-v-dobrich-protestira-naredbi-za-shuma.html", "text": "Прокуратурата в Добрич протестира срещу наредби на общините Шабла и Каварна за озвучаването на открити площи на заведенията за хранене и развлечение.Според прокуратурата текстовете в наредбите са незаконосъобразни. И двата документа противоречат на действащата норма в Закона за защита от шума в околната среда, където забраната за озвучаване на открити площи е времево установена в интервала от 23 до 7 часа.В приетите общински наредби от общинските съвети в Шабла и Каварна се забранява ползването на озвучаване на открито от 14 до 16 ч. и след 24 ч. в обекти, които се намират на по-малко от 200 метра от жилищни сгради за Шабла и в урбанизираната територия на Каварна.С двата протеста Окръжната прокуратура в Добрич иска от Административния съд те да бъдат отменени.С двата протеста Окръжната прокуратура в Добрич иска от Административния съд наредбите да бъдат отменени.", "date": "2017.08.29", "title": "Прокуратурата в Добрич протестира наредби за шума"}
{"url": "https://news.bg/int-politics/lavrov-skastrya-kndr-a-es-i-velikobritaniya-besni-za-raketnite-testove.html", "text": "Русия настоява Северна Корея да се съобрази с резолюциите на Съвета за сигурност на ООН по отношение на своята ракетна програма, коментира Сергей Лавров, цитиран от Ройтерс.\"Що се отнася до тестовете на ракети от Северна Корея, ние се придържаме към резолюциите на Организацията на обединените нации и настояваме, че севернокорейците трябва да зачитат тези резолюции от ООН\", каза Лавров на пресконференция по време на посещение в Обединени арабски емирства.Европейският съюз осъди ракетният тест на Северна Корея над Япония и предупреждава за възможни стъпки след заседанията в Съвета за сигурност на ООН.\"Ние напълно подкрепяме призивите за извънредно заседание на Съвета за сигурност на ООН днес\", заяви ръководителят на външната политика на ЕС Федерика Могерини, заявявайки, че Европейският съюз ще разгледа \"подходящ отговор в тясно сътрудничество с ключови партньори и в съответствие с Разискванията на Съвета за сигурност на ООН.\"Британският премиер Тереза ​​Мей е възмутена от \"безразсъдната провокация\" на Северна Корея, съобщава говорителката й днес.Балистичната ракета прелетя над остров Хокайдо в Япония, като жителите бяха предупредени да се прикрият, което предизвика и остра реакция от страна на японския премиер Шиндзо Абе.\"Премиерът е възмутен от безразсъдната провокация на Северна Корея и тя категорично осъжда тези незаконни тестове. От наша гледна точка ще трябва да продължим да работим с нашите международни партньори, за да запазим натиска върху Северна Корея \", допълва говорителката пред репортери.Мей пътува към Япония, където ще разговоря с японския премиер Шиндзо Абе.", "date": "2017.08.29", "title": "Лавров скастря КНДР, а ЕС и Великобритания бесни за ракетните тестове"}
{"url": "https://news.bg/bulgaria/ministar-petkova-otkri-stroezha-na-hranilishteto-radiana.html", "text": "\"Изграждането на Национално хранилище за радиоактивни отпадъци е изключително важно за бъдещото развитие на българската ядрена енергетика\", каза министърът на енергетиката Теменужка Петкова по време на официална церемония, с която бе даден старт на строителството на Националното хранилище за ниско и средно радиоактивни отпадъци.Началото на строителството беше открито съвместно от министъра на енергетиката Теменужка Петкова и изпълнителния директор на ДПРАО Дилян Петров на площадка \"Радиана\", намираща се в непосредствена близост до АЕЦ \"Козлодуй\".\"Изграждането на хранилището е задължително условие за развитието на ядрената енергетика в България\", подчерта министър Петкова. По думите й при строителството ще бъдат спазени всички международни стандарти и НХРАО ще бъде едно от най-модерните съоръжения в Европа.Проектът за изграждане на Националното хранилище за Радиоактивни отпадъци се изпълнява от Държавното предприятие \"Радиоактивни отпадъци\". Съоръжението е предназначено за преработени и обезопасени радиоактивни отпадъци, генерирани единствено на територията на България.В НХРАО няма да се съхраняват високоактивни радиоактивни отпадъци и отработено ядрено гориво. Капацитетът на хранилището е 138 200 куб. метра, предвижда се то да се експлоатира 60 години като през целия период ще се провежда стриктен контрол както на площадката на съоръжението, така и на околната среда. След затварянето му ще бъде подложено на мониторинг в продължение на още 300 години.За първия етап от изграждането е осигурено безвъзмездно финансиране в размер на 143 млн. лв. от Международен фонд \"Козлодуй\" чрез Европейската банка за възстановяване и развитие. Очаква се хранилището да бъде въведено в експлоатация през 2021 г.Изграждането на НХРАО е част от ангажиментите на България като страна-членка на ЕС, експлоатираща ядрени мощности.Германо-български консорциум \"Национално хранилище за радиоактивни отпадъци\" ще изгражда първия етап от НХРАО, който включва 22 клетки за погребване на РАО. Водещ партньор в консорциума е NUKEM Technologies GmbH, включени са и четири български компании.", "date": "2017.08.29", "title": "Министър Петкова откри строежа на хранилището \"Радиана\""}
{"url": "https://news.bg/politics/sotsialistite-se-raztrevozhiha-ot-predlozheniyata-na-makron.html", "text": "Левицата отсече - посещението на Еманюел Макрон у нас е ключово. Европа в момента е разделена, а трябва да се обединява, каза на пресконференция Корнелия Нинова.Френските предложения крият рискове, смутена е обаче лидерката на червените, тъй като се ограничава свободното движение на хора. Макрон посягал и на равните права. Кога чуждите фирми ще започнат да плащат на българския служители, както заплащат на техните служители на Запад, пита Нинова.Тези притеснения на БСП не били антиевропейско говорене, успокои Корнелия Нинова, но се закани че от левицата ще бъдат проактивни по тази тема.От БСП са обезпокоени, че ще наливаме пари в осигурителните сметки на други държави, а освен това от мерките, предложени от френския президент, се очаква дефицитът на НОИ да се задълбочи.От \"Позитано\" 20 недоумяват още защо социалният министър Бисер Петков не е бил на срещата с френския президент. Затова и социалистите се заканиха, че ще има питания към министрите по темата в рамките на парламентарния контрол.Борисов безусловно приемал директивата, а президентът . Ние сме на позицията на президента, представи оценката си Нинова.Директивата за командированите служители да не се отнася до транспортните работници, поиска и евродепутатът Петър Курумбашев. България трябва да бъде много внимателна, когато тук се идва с такива предложения, подчерта той. Не трябвало така лесно да даваме подкрепа срещу ефимерно членство в Шенген и Еврозоната.На брифинга лидерът на социалистите коментира и случващото се  (СМГ) като следствие от образователната политика на ГЕРБ.По думите й се съсипвало училището и се употребявали децата, като с кампанията се прикривали частни интереси. \"Става дума за пари, за частни интереси\", категорична бе Нинова.С това обаче се руши авторитетът на СМГ. Проблемът е в сбърканата политика на правителството и МОН, подчерта соцлидерът. Червените искат изслушване в образователната комисия в НС на министъра, на заместника му и на всички замесени.", "date": "2017.08.29", "title": "Социалистите се разтревожиха от предложенията на Макрон"}
{"url": "https://news.bg/world/uraganat-harvi-zatrudni-i-poshtenski-pratki.html", "text": "Пощенският оператор в САЩ уведоми, че поради сериозните поражения от урагана Харви, връхлетял югоизточен Тексас, има отложени стотици полети и са затворени пътни артерии.Това сериозно се отразява на транспорта, обработката и доставката на всички входящи и изходящи пратки в Тексас, Луизиана, Мисисипи и околните райони. \"Български пощи\" ЕАД ще информират клиентите су при промяна на ситуацията. От дружеството ще обявят информацията на сайта си.", "date": "2017.08.29", "title": "Ураганът Харви затрудни и пощенски пратки"}
{"url": "https://news.bg/world/barak-obama-pomognete-na-cherveniya-krast-na-sasht.html", "text": "Призив да се направи дарение или да се помогне на Американския Червен кръст отправи в профила си в Туитър бившият президент на САЩ Барак Обама.Благодарим а на всички, които реагираха първи и на хората, които помагат на изпадналите в беда. Това правим като американци. Ето още един начин, по който можете да помогнете сега.Това написа в профила си в Туитър Барак Обама.Най-малко девет души са загинали, включително шестима членове от едно и също семейство, чийто ван е отнесен от наводненията. Инженери освобождават вода от язовирите \"Адикс\" и \"Баркър\" в опит да регулират нивата към главната река в Хюстън.На юг от Хюстън, в Колумбийските езера е нарушена дигата, служители пускат в туитър съобщението \"Напуснете веднага\".Харви е най-мощният ураган в Тексас за последните над 50 години.Бавно движещата се буря, понастоящем над Мексиканския залив, се очаква да продължи да излива огромни количества дъжд в идните дни над вече засегнатите от наводнения райони.Най-малко 30 000 души се нуждаят от помощ.", "date": "2017.08.29", "title": "Барак Обама: Помогнете на Червения кръст на САЩ"}
{"url": "https://news.bg/world/sadyat-kraynodesen-politik-v-germaniya-za-cherna-kasa.html", "text": "Едно от лицата на крайната десница в Германия - Фрауке Петри остана без депутатски имунитет, съобщи Ройтерс.До това се стигна след като парламентът на германската провинция Саксония сне имунитета на съпредседателката на дясната партия \"Алтернатива за Германия\" Фрауке Петри.Тя вече е разследвана от прокуратурата за лъжесвидетелстване.Смята се, че Петри е излъгала под клетва в провинциалния парламент за финансирането на партията й.Тя е обвинявана, че е принудително е извадила на кандидат от партийната листа на провинциалните избори през 2014 г., след като кандидатът отказал да \"даде паричен заем\" на Алтернатива за Германия.Фрауке Петри е най-известният политик от антиимигрантската партия Алтернатива за Германия. Съдебното разследване срещу нея става седмици преди насрочените за септември избори за нов парламент.Германският канцлер Ангела Меркел се бори за нов мандат. Последните проучвания преди насрочените за 24 септември парламентарни избори показват, че Алтернатива за Германия може да получи 10%.На същата подкрепа могат да се радват и бившите комунисти обединени в Левите. В изборните нагласи води партията на Ангела Меркел с 37% срещу едва 23% за социалдемократите.", "date": "2017.08.29", "title": "Съдят крайнодесен политик в Германия за черна каса"}
{"url": "https://news.bg/world/donald-tramp-i-melaniya-davat-ramo-na-teksas.html", "text": "Президентът на САЩ Доналд Тръмп и съпругата му Мелания кацнаха в Тексас, съобщи Ройтерс.Президентската двойка пристигна в тексаския град Корпъс Кристи. Там е предвидено Доналд Тръмп и Мелания да се срещнат с организации, помагащи на засегнатите от бурята Харви, която опустоши щата Тексас.Тръмп дори посети кризисен център за настаняване. Възстановителните работи след щетите, причинени от тропическата буря Харви, ще бъдат скъпа и трудна задача, предупреди американският президент. Доналд Тръмп е на визита в град Остин в щата Тексас, където е създаден кризисен център заради стихията.Мелания Тръмп разкри, че каза, че иска да помогне на пострадалите от Харви. Тя придружава президента Доналд Тръмп в неговата визита до засегнатия от Харви щат Тексас.В изявлението на първата дама на САЩ се предупреждава, че Тексас, Луизиана и други части на САЩ ще усещат последиците от урагана Харви още месеци наред и дори в идните години.Тексаският град Хюстън поиска помощ от федералното правителство за евакуирането на граждани.Шерифът от окръг Бристол в щата Масачузетс Томас Ходжсън пък предложи затворници да бъдат пратени да помагат за разчистване на разрушенията.Медиите в САЩ отбелязват, че това не е прецедент. Седмици по-рано Томас Ходжсън \"прати затворници да строят\" стената по границата с Мексико.Десетки жители на град Хюстън бягат от наводненията, предизвикани от тропическата буря Харви, и градските власти се готвят да отворят допълнителни убежища, съобщи кметът Силвестър Търнър, цитиран от Ройтерс. Кметът добави, че е отправена молба до Федералната агенция за извънредните ситуации (ФЕМА) да осигури хора и инфраструктура за справяне с природното бедствие.Харви е най-мощният ураган в Тексас за последните над 50 години.Бавно движещата се буря, понастоящем над Мексиканския залив, се очаква да продължи да излива огромни количества дъжд в идните дни над вече засегнатите от наводнения райони.Най-малко 30 000 души се нуждаят от помощ.", "date": "2017.08.29", "title": "Доналд Тръмп и Мелания дават рамо на Тексас"}
{"url": "https://news.bg/world/rohani-sauditska-arabiya-podkrepya-terora.html", "text": "Иранският президент Хасан Рохани обвини Саудитска Арабия в подкрепа на терористите, предаде Ройтерс.Агенцията се позовава на държавната телевизия в Техеран.\"Намесата на Саудитска Арабия в Йемен и подкрепата на Саудитска Арабия за терористите - това са основните пречки за подобряването на отношенията между Техеран и Рияд,\" - каза Рохани. Той подчерта, че за да се подобрят отношенията между Саудитска Арабия, е необходимо да се спре подкрепата за терористите.По-рано иранският външен министър Мохамад Явад Зариф изрази надежда, че конфликтът в Йемен няма да доведе до пряка конфронтация между Рияд и Техеран.", "date": "2017.08.29", "title": "Рохани: Саудитска Арабия подкрепя терора"}
