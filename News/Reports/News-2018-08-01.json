{"url": "https://news.bg/world/italiya-razbi-organizatsiya-raboteshta-za-separatistite-v-donbas.html", "text": "Италианската полиция разби организация за вербуване на наемници, които са били изпращани да воюват на страната на проруските сепаратисти в Донбас, съобщават агенция \"Униан\" и в. \"La Repubblica\".Операцията е била ръководена от прокуратурата на Генуа. Извършени са арести на трима души в Милано, Парма и Авелино. Срещу други трима, които в момента са в Донбас, са предприети т. нар. задочни арести.В домовете на още 7 души са проведени обиски.Общо обект на разследването са били 15 души.Прокуратурата е посочила като основание за арестите \"вербуване на наемници за участие във военен конфликт в чужбина\".Престъпната мрежа е била разкрита чрез проследяване на съобщения в социалните мрежи, публикувани от Андреа Палмиери, бивш активист ва радикалната организация \"Булдозите\". Разследващите са установили, че той се занимава с вербуване и с финансиране на проруските наемници в Източна Украйна.", "date": "2018.08.01", "title": "Италия разби организация, работеща за сепаратистите в Донбас"}
{"url": "https://news.bg/crime/fandakova-signalizira-gdbop-za-falshiv-profil-vav-feysbuk.html", "text": "Кметът на Столична Община Йорданка Фандъкова е сигнализирала ГДБОП за фалшив профил във \"Фейсбук\".\"Получих съобщения за фейсбук профил, направен от мое име, от който се изпращат лични съобщения до потребители на социалната мрежа\", пише Фандъкова в истинския си профил в социалната мрежа.В личните съобщения, изпращани от фалшивия профил, се говорило за инициатива за финансово подпомагане на хората в затруднено положение.\"Не мога да кажа със сигурност каква е целта на лицата, които разпространяват тази информация, но определено целят да заблудят хората, които ги получават\", уточнява още столичният кмет.Фандъкова е категорична, че истинският ѝ профил е този, който носи знака на \"Фейсбук\" за персонална верификация. Знакът представлява синьо кръгче с бяла отметка, което стои непосредствено след името на потребителя в социалната мрежа, под снимката.\"За случая съм изпратила сигнал до ГДБОП с молба за проверка, така че да се предотвратят евентуални злоупотреби чрез използване на името ми\", допълва още Фандъкова.", "date": "2018.08.01", "title": "Фандъкова сигнализира ГДБОП за фалшив профил във \"Фейсбук\""}
{"url": "https://news.bg/world/erdogan-gotov-da-varne-smartnoto-nakazanie-v-turtsiya.html", "text": "Президентът на Турция Реджеп Ердоган обяви, че е готов да одобри закон за връщане на смъртното наказание, ако бъде прокаран от парламента, съобщава Анадолската агенция.Смъртното наказание в Турция е отменено през 2002 г., но Анкара многократно обяви, че може да го върне въпреки протестите на европейски държави.Ердоган отбеляза, че смъртното наказание може да бъде върнато в страната, ако отговаря на законодателството, прието от турския парламент.Председателят на Европейската комисия Жан-Клод Юнкер подчерта, че ако Анкара го направи, преговорите за членство в ЕС с Турция ще бъдат прекратени.", "date": "2018.08.01", "title": "Ердоган готов да върне смъртното наказание в Турция"}
{"url": "https://news.bg/disasters/nov-pozhar-v-gartsiya-na-ostrov-zakintos.html", "text": "Нов пожар избухна в Гърция. Този път огненото бедствие възникна на световноизвестния гръцки остров Закинтос.Пожарът на Закинтос вече е частично овладян, информира кореспондентът на БНР в южната ни съседка по данни на местната пожарна служба.Междувременно Гражданската защита в Гърция информира за висок риск от пожари в следващите дни в страната. Властите припомнят на гражданите за съществуващата забрана за палене на огън в близост го горски масиви.Правителството на Гърция също така излезе с решение за стриктно прилагане на . Така властите в Халкидики започнаха да разрушават огради на частни имоти, които пречат на достъпа на хората до морето.Кметът на туристическия район Касандра съобщи, че се отваря свободен достъп до морската ивица през 300 метра, както налагал законът. Очаква се властите на всички райони в близост до морето да предприемат спешно стриктни мерки в тази насока.", "date": "2018.08.01", "title": "Нов пожар в Гърция, на остров Закинтос"}
{"url": "https://news.bg/crime/remontirat-2-vertoleta-mi-17-i-4-vertoleta-mi-24.html", "text": "Министерството на отбраната ще ремонтира два вертолета Ми-17 и четири вертолета Ми-24. Това съобщиха от пресслужбата на ведомството по повод публикации и запитвания от медии.От МО обясняват, че с решение на министъра на отбраната е открита процедура за възлагане на обществена поръчка с предмет \"Възстановяване и осигуряване на летателната годност на вертолети Ми-17 и Ми-24\", която включва изпълнение на следните позиции:След публикуването на решението и обявлението за обществената поръчка е установено допуснато техническо несъответствие в обявлението, а именно: В раздел II \"Обект на поръчката\", параграф II.2.1 \"Общо количество или обем\" е записано, че ще бъдат ремонтирани 4 (четири) броя вертолети Ми-17. Коректният брой е 2 (два) броя вертолети Ми-17. Констатираното несъответствие ще бъде коригирано чрез \"Решение за одобряване на обявление за изменение или допълнителна информация\" в срока, съгласно чл. 100, ал. 3 от Закона за обществените поръчки, информират от военното министерство.За позиция 2 - \"Възстановяване на летателната годност на вертолети Ми-24 - рамково споразумение\" представената техническа спецификация към процедурата включва възстановяване летателната годност на 6 (шест) броя вертолети Ми-24, но необходимостта на Военновъздушните сили (ВВС) към момента е за ремонт на 4 (четири) броя вертолети Ми-24 и обявената поръчка включва ремонта само на 4 (четири) броя Ми-24.За допуснатото техническо несъответствие ще бъде потърсена отговорност, категорични са от министерството.", "date": "2018.08.01", "title": "Ремонтират 2 вертолета Ми-17 и 4 вертолета Ми-24"}
{"url": "https://news.bg/politics/kabinetat-promeni-ustroystveniya-pravilnik-na-dve-ministerstva.html", "text": "Правителството одобри изменения в Устройствения правилник на Министерството на икономиката (МИ) и Министерството на труда и социалната политика (МТСП), съобщиха от пресцентъра на Министерски съвет.В промените на правилника на МИ се предвижда увеличаване на числеността на заместник-министрите на икономиката от двама на трима, за сметка на числеността на Общата администрация и респективно числеността на дирекция \"Финанси и управление на собствеността\".Заместник-министърът ще подпомогне министъра при осъществяването на политическата програма на правителството в областта на икономиката, при разработването на проекти на нормативни актове и при изпълнението на многофункционалните му правомощия.Предвидено е и отмяна и заличаване на текстове по отменения Закон за предотвратяване и установяване на конфликт на интереси, което ще осигури съответствие на Устройствения правилник на Министерството на икономиката със Закона за противодействие на корупцията и за отнемане на незаконно придобитото имущество (ЗПКОНПИ).Промените на правилника на МТСП са с цел синхронизирането му с Регламент 2016/679 на Европейския парламент за защитата на физическите лица, във връзка с обработването на лични данни. С измененията се уреждат функциите на длъжностно лице по защита на личните данни с оглед законосъобразното прилагане на нормативните актове в тази област.С приетите промени се въвеждат функционални промени в отделните дирекции на министерството, чиято цел е повишаване на ефективността на административните процеси, качеството на предоставяните електронни административни услуги и включване на допълнителни дейности, съобразно тяхната функционална компетентност.Общата численост на МТСП се увеличава с четири щатни бройки, които ще бъдат осигурени чрез намаляване на числеността на Агенцията по заетостта с три щатни бройки и на Националния институт за помирение и арбитраж с една щатна бройка. Направени са промени и с оглед синхронизация на функциите на Инспектората на министерството с последните изменения и допълнения на Закона за администрацията и приетия нов Закон за противодействие на корупцията и за отнемане на незаконно придобитото имущество.", "date": "2018.08.01", "title": "Кабинетът промени Устройствения правилник на две министерства"}
{"url": "https://news.bg/regions/otkriha-trup-na-divo-prase-v-shabla.html", "text": "Труп на диво прасе беше открит на територията на община Шабла, предаде БНР.От пресцентъра на областната управа информират, че от мъртвото животно вече е взема проба. Пробата е изпратена в лаборатория за анализ предвид опасността от африканска чума при свинете.Резултатите трябва да бъдат готови до края на седмицата.Районът, в който е открит трупът на прасето, е отцепен от органите на реда.След като специалистите са взели проба от животното, то е било загробено.", "date": "2018.08.01", "title": "Откриха труп на диво прасе в Шабла"}
{"url": "https://news.bg/politics/s-5-shtatni-mesta-uvelichavat-gorskite-inspektori-u-nas.html", "text": "Горските инспектори у нас се увеличават с 5 щатни бройки. Това стана ясно с решение на Министерски съвет за промени в Устройствения правилник на Изпълнителна агенция по горите.С повечето горски инспектори ще се засили контролът по стопанисване, ползване и опазване на горските територии, съобщиха от пресслужбата на МС.С правителственото постановления се променят и наименованията на две дирекции, структурата и числеността им, създава се и нова дирекция.Съгласно Закона за горите за нуждите на държавната политика за развитие на горския сектор се провежда национална инвентаризация на горските територии. Новата дирекция \"Инвентаризация и планиране\" ще организира изработването на плановете за ловностопанските дейности и за дейностите по опазване от пожари, ще контролира изработването на планове и програми за горските територии.", "date": "2018.08.01", "title": "С 5 щатни места увеличават горските инспектори у нас"}
{"url": "https://news.bg/regions/normalizira-se-obstanovkata-v-elenskiya-balkan.html", "text": "След проливните дъждове от последното денонощие обстановката в Еленския Балкан се нормализира, пише БНР.Заради дъждовете се образуваха свлачища, които прекъснаха пътищата към селата Горни край и Дрента, община Елена, област Велико Търново. Пътищата вече са почистени.По думите на кмета на община Елена Дилян Млъзев в селата няма пострадали хора и наводнени къщи.Междувременно стана ясно, че паднали клони и дънери отново са образували тапи на мостовете във великотърновското село Нацовци и в град Дебелец.По информация на Община Велико Търново е предвидено утре сутрин тежка техника да почисти наносите, донесени от река Белица. ", "date": "2018.08.01", "title": "Нормализира се обстановката в Еленския Балкан"}
{"url": "https://news.bg/world/19-mafiotski-ubiystva-kakvo-stava-v-belgrad.html", "text": "\"Класическа засада\" - така нарича белградската преса убийството на известния адвокат Драгослав Огнянович (57). Но аудиторията вече знае какво означава това на мафиотски жаргон - само за тази година това е деветнайстата жертва на ожесточената война на престъпните групи в Сърбия. Адвокатът бе застрелян пред жилището си в събота, а 26-годишният му син беше прострелян в ръката. До този момент няма арестувани за престъплението!Огнянович бе известен, не само сред адвокатските среди. В началото на 2000 г. той беше част от юридическия екип, защитавал бившия сръбски президент Слободан Милошевич пред Международния трибунал за Югославия в Хага. И не само...през последните години някои от най-видните лица от сръбския подземен свят присъстваха в клиентския му списък. Вероятно и заради това убийството предизвика едноседмична стачка на адвокатската колегия в цялата страна. \"Кой ще посмее сега да защитава лица, свързани с мафиотски групи или убийства?\", възмущава се пред ДВ известният адвокат Божо Прелевич, бивш заместник-министър на вътрешните работи на Сърбия и добавя: \"Убийствата са ясно послание към правосъдието и адвокатите\".Следите към Черна гораСпоред свидетели, последното убийство също принадлежи към поредицата кървави саморазправи между две воюващи наркогрупи. Убитият адвокат Огнянович наскоро защитава пред съда Лука Бойович, един от най-известните сръбски мафиотски босове. Въпреки че в момента Бойович се намира в испански затвор, се предполага, че той продължава да управлява бизнеса си на Балканите. В последните години няколко души, които се опитаха да извършат покушение над него, бяха убити в Белград, включително и собствения му брат.Други участници в кървавата нарковойна са два клана, произлизащи от Шкаляри и Котор - две съседни селища в залива Котор в Черна гора. Техните сблъсъци се осъществяват най-вече по улиците на Белград, град, който все още се счита за крепост на организираната престъпност. Мнозина подозират, че те са замесени и в политиката, полицията и съдебната власт. От 124 убийства, свързани с мафията и регистрирани след 2012 г. от сръбската мрежа за разследвания и корупция (KRIK), само 9 са разкрити до този момент. В други 87 случая няма дори заподозрени. \"Не забравяйте, че една от страните в тази мафиотска война има откритата подкрепа на държавата\", публикува в Туитър главният редактор на KRIK Стеван Дойчинович.Президентът Александър Вучич управлява с желязна хватка Сърбия вече цели шест години. Най-големите медии се контролират до дупка, а опозиция почти не съществува. Именно затова свободата на печата и липсата на независима съдебна система са проблеми, многократно посочвани в докладите на Европейския съюз за напредъка на Балканите.Към тази тревожна картина се прибавя и още един аспект. Любопитна фотография запечата 20-годишния Данило Вучич, син на президента, забавляващ се на трибуните по време на Световното първенство в Русия. Необикновеното в случая е, че на снимката той е заобиколен от небезизвестни лица от престъпния свят, облечен в същата тениска с \"патриотичен\" надпис като техните. Именно поради това никой не повярва на твърденията на президента, че синът му се оказал случайно сред тези хора. Особено след като същото обкръжение от трибуните послужи за охрана на Вучич по време на официалното му встъпване в длъжност като президент през май месец миналата година. Тогава няколко демонстранти и журналисти бяха пребити...Извън контролПрестъпните лица от близкия кръг на Вучич до октомври 2016 бяха ръководени от Александър Станкович, който поддържаше тесни връзки с клана от Кавач. Същата година Станкович бе застрелян в Белград, отново в \"класическа засада\". Преди това Станкович се ползваше с привилегията да остане на свобода в продължение на години, въпреки че му беше наложена присъда от почти шест години затвор за продажба на наркотици и опит за убийство. За да избегне влизането в затвора, той представи пред съда 12 различни медицински доклада, които да удостоверят, че здравословното му състояние не позволява пребиваване зад решетките. Междувременно Станкович бе многократно забелязан в трибуните по време на футболните срещи на Партизан Белград. Всичко това би било възможно единствено чрез стабилни политически връзки на най-високо ниво.\"Сърбия затъва в наркотици и можете да видите, че същите престъпници гравитират непрекъснато около управляващата партия\", казва адвокат Прелевич. Мощната Сръбска партия на прогреса също е обвинена в раздаване на обществени поръчки и работни места на своите верни застъпници. \"Този възел от престъпност, пари и политика унищожава страната и правната система\".Но дори и най-суровите критици на президента не се осмеляват да твърдят, че всъщност Вучич е доволен от многобройните мафиотски убийства, извършени в страната. Защото в крайна сметка човекът се опитва да си изгради благоприличен образ на политик, борещ се с престъпността. Но беззаконието, веднъж приведено в действие, се разпространява като рак, открит твърде късно, пише белградският футболен съдия Миодраг Мажич в Туитър. Няма как да го контролирате.", "date": "2018.08.01", "title": "19 мафиотски убийства: какво става в Белград?"}
{"url": "https://news.bg/sport/kasmetliya-ot-targovishte-specheli-15-000-leva-ot-evroshans.html", "text": "Мехнур Сеидов от Търговище спечели страхотната сума от 15 000 лева от \"Еврошанс\" на \"Евробет\".50-годишният мъж избира 11 числа и пуска своя талон за 50 тегления. Чак на следващия ден се връща в пункта на ул. \"Цар Симеон\" №1 с усещането, че нещо хубаво предстои...И ето, че щастливото събитие е факт. Първоначално букмейкърът го поздравил за попадение от 1 500 лева, но когато преброили цифрите заедно разбрали, че в печалбата има не две, а три \"0\", което прави 15 000 лева.Късметлията споделя за случилото се с голямо вълнение: \"Не можах да повярвам! Първото, което направих, беше да се похваля на семейството и най-вече на дъщеря си\", каза Мехнур.Тегленията на играта \"Еврошанс\" можете да следите в пунктовете на \"Евробет\" и онлайн на eurobet.bg.", "date": "2018.08.01", "title": "Късметлия от Търговище спечели 15 000 лева от „Еврошанс“"}
{"url": "https://news.bg/bulgaria/alpinisti-postavyat-ankerna-sistema-na-srutishteto-kray-tikale.html", "text": "Алпинисти изграждат анкерната система над срутището край Тикале на пътя Смолян-Мадан. Работата им обаче и днес беше затруднена от продължаващите проливни дъждове, съобщиха от АПИ.Монтирането на анкерите (те представляват крепежни скоби - б. р.) е задължителен елемент от дейностите, които трябва да бъдат изпълнени преди поставянето на високоякостната мрежа, с която да се укрепи скатът.Очаква се, ако времето се подобри и дъждовете спрат, до 30 дни да започне и монтирането на мрежата.Целта е до 15 септември да завършат укрепителните дейности и движението да бъде пуснато по едното платно на второкласния път II-86 Смолян-Мадан.От падналите проливни дъждове в региона срутищният процес се е активирал отново и са взети допълнителни мерки за обезопасяването на пътя.С оглед на сигурността на гражданите е забранено преминаването както на автомобили, така и на пешеходци в района на срутището.Днес работата на алпинистите, работещи по укрепването, беше инспектирана от инж. Михаил Рашков, директор на дирекция \"Поддържане на пътната инфраструктура\" в АПИ.", "date": "2018.08.01", "title": "Алпинисти поставят анкерна система на срутището край Тикале "}
{"url": "https://news.bg/int-politics/ek-stranite-ot-obshtnostta-da-vzemat-merki-sreshtu-kiberataki-pri-izborite-za-ep.html", "text": "Страните от ЕС трябва да вземат мерки за предотвратяването на кибератаки срещу изборния процес по време на вота за Европейски парламент, който предстои през месец май 2019 г., призова еврокомисарят по сигурността Джулиан Кинг заявил в интервю за медийната група \"Funke Mediengruppe\".Необходимо е да се осуетят действията, насочени към подкопаването на демократичните системи и превръщането им в оръжие срещу самите демократични страни, коментира Кинг.По думите му обаче, по-голяма заплаха от кибератаките представляват кампаниите за манипулиране на поведението на избирателите при провеждане на избори - тяхното идентифициране и е доста по-трудно. Става дума за намеса в хода на изборните кампании с помощта на дезинформация и фалшиви новини, които повлияват на общественото мнение.Еврокомисарят призова също интернет порталите и конкретно Facebook и Youtube към по-съществени действия за борба с дезинформацията. Той посочи, че са нужни ясни правила, които да попречат на ботовете да бъдат представяни като реални потребители.Наред с това трябва да се ограничат възможностите за разпространение на политическа реклама, насочена към конкретна аудитория.Европейската комисия смята, че една от мерките, които трябва да бъдат приложени незабавно от интернет платформите, е разработване на кодекс за поведение. Превръщането на социалните мрежи в оръжие срещу демокрацията е недопустимо, подчерта еврокомисарят.", "date": "2018.08.01", "title": "ЕК: Страните от общността да вземат мерки срещу кибератаки при изборите за ЕП"}
{"url": "https://news.bg/int-politics/ruskiyat-kanal-rt-e-platil-nad-90-000-liri-na-britanski-deputati.html", "text": "Британски депутати са получили от контролирания от Кремъл телевизионен канал Russia Today над 90 хиляди лири, съобщи Transparency International.От 2014 година насам Русия е плащала на депутати от британския парламент, за да работят за подобряване на имиджа на Москва, показва доклад на неправителствената организация.В документа се посочва, че каналът Russia Today, известен като RT, е платил на парламентаристи най-малко 93 700 лири за участия в неговия ефир.Експертите допълват, че от 2010 до 2017 г. над 160 британски политици са се появявали в ефира на руския канал общо 381 пъти.При изчисляването на общата сума, платена от Russia Today, не са включени хонорарите на двама бивши депутати за това, че са водили свои собствени предавания.RT работи във Великобритания от 2011 година. Британският медиен регулатор Ofcom нееднократно посочва, че руският канал нарушава правилата. През април Ofcom започна срещу него 7 разследвания заради тенденциозност при отразяването на покушението срещу Сергей и Юлия Скрипал в Солсбъри.В доклада на неправителствената организация се посочва също, че и Азербайджан е плащал на британски депутати. Между 2007 и 2017 г. азербайджанската страна е похарчила над 333 хиляди лири за пътувания и разходи на над 70 парламентаристи.", "date": "2018.08.01", "title": "Руският канал RT е платил над 90 000 лири на британски депутати"}
{"url": "https://news.bg/crime/vseki-4-i-tovaren-avtomobil-u-nas-e-v-narushenie.html", "text": "За периода от 23 до 29 юли пътните полицаи са проверили над 9 000 товарни автомобила и автобуса на територията на страната.По данни на МВР точният брой на проверените превозни средства е 9 243. Проверките са осъществени в рамките на полицейска операция за контрол на товарните автомобили и автобусите, организирана от Европейската мрежа на службите на \"Пътна полиция\" TISPOL.В хода на акцията са проверени общо 7 333 товарни автомобила. Установените нарушители са 1 880, което означава, че приблизително всеки четвърти тежкотоварен автомобил по пътищата у нас е в нарушение.Спрямо 21 от проверените тежкотоварни превозни средства е наложена забрана да продължат движението си.Статистиката относно извършените нарушения сочи, че най-много от водачите на товарните коли превишават ограниченията на скоростта. В рамките на операцията са констатирани 468 такива случаи. 250 водачи са глобени за неизползването на обезопасителен колан, а 289 - за нередовни документи на водачите. 128 товарни автомобила също са били без изрядни документи.От проверените общо 1 910 автобуса са установени 375 нарушения. 53 от нарушенията са свързани с ограниченията на скоростта. В 67 случаи нарушенията са били за неизползване на колан. Без изрядни документи са били 50 водачи и 27 автобуса.", "date": "2018.08.01", "title": "Всеки 4-и товарен автомобил у нас е в нарушение"}
{"url": "https://news.bg/world/chehiya-iska-balgariya-rumaniya-i-harvatiya-v-shengen-vazmozhno-nay-skoro.html", "text": "Чехия иска България, Румъния и Хърватия в Шенген възможно най-скоро.Това заяви премиерът на Чехия Андрей Бабиш в интервю за \"Ройтерс\".Според него миграционните проблеми на Европа ще бъдат основна грижа за гласоподавателите на европейските избори през следващия май, които ще привлекат мълчаливо мнозинство от антиимиграционни избиратели.Бабиш е убеден, че проблемите в Шенгенската зона са по-спешни от тези в еврозоната.\"Всеки говори за еврозоната, което наистина е забавно. Ние трябва да говорим за Шенген\", вярва той.По думите му проблемът също ще засегне Европейската комисия. Той намира за странно това, че толкова много хора искат да се обсъдят реформите в еврозоната вместо в Шенгенската зона, която обхваща по-голямата част от съюза.Бабиш, който подкрепя свободното движение, но иска по-укрепени европейски граници, каза, че Шенгенската зона трябва да бъде разширена и в нея да участват всички страни членки на ЕС, включително Хърватия, България и Румъния.Премиерът на Чехия повтори, че страната му няма да приеме мигранти, тъй като Прага помага с човешки ресурси и пари, включително 80 милиона евро от 2015 г. в подкрепа на мигрантски центрове извън ЕС.", "date": "2018.08.01", "title": "Чехия иска България, Румъния и Хърватия в Шенген възможно най-скоро"}
{"url": "https://news.bg/world/armiyata-na-zimbabve-otkri-ogan-po-protestirashti.html", "text": "Един човек е убит, след като армията на Зимбабве откри огън по протестиращи в централната част на столицата Хараре, съобщи свидетел пред АФП.Фотограф на АФП заяви, че мъжът е прострелян в стомаха. Той е починал на място.АП и \"Ройтерс\" също съобщават за един убит.Войници по улиците на столицата на Зимбабве се опитват да разпръснат стотици протестиращи, които твърдят, че са извършени изборни манипулации.В столицата са организирани протести заради предполагаеми измами на проведените по-рано тази седмица избори. Според официалните резултати управляващата партия Африкански национален съюз - Патриотичен фронт (ЗАНУ-ПФ) печели абсолютно мнозинство в долната камара.Демонстрантите се разбягаха, след като армията откри огън. Войници са окупирали улици в столицата, над която кръжи военен хеликоптер.Някои от протестиращите крещят \"Те ни избиват!\" и \"Не водете политиките с оръжия! Умоляваме ви!\". Други хвърлят камъни и тухли по основен път с паркирани военни автомобили. Те са преследвани от полицейски автомобили с водни оръдия. Силите на реда използват и сълзотворен газ.За първи път армията е принудена да излезе по улиците на столицата от ноември 2017 г., когато беше свален дългогодишният лидер Робърт Мугабе. Тогава армията беше приветствана от гражданите.Наблюдатели от ЕС и САЩ призоваха африканските власти да оповестят резултатите от президентските избори възможно най-скоро, за да се избегне \"нестабилност\".Избирателната комисия обяви, че до края на седмицата ще съобщи официалните резултати.Президентът на Зимбабве Емерсън Мнангагва се обяви против \"провокативни изявления\".\"Сега е време за отговорност и преди всичко за мир\", написа той в \"Туитър\".", "date": "2018.08.01", "title": "Армията на Зимбабве откри огън по протестиращи"}
{"url": "https://news.bg/world/v-bavariya-otkriha-parvite-sporni-tsentrove-za-migranti.html", "text": "Южната германска провинция Бавария откри първите в страната спорни центрове за мигранти след възникналото напрежение за бежанската политика, което щеше да събори правителството на Германия, информира ДПА.Центровете са част от план на вътрешния министър Хорст Зеехофер за намаляване на мигрантите в Германия чрез ускорено кандидатстване за убежище и бързо депортиране при отказ.Другите провинции в Германия отлагат откриването на центровете или отказват да участват в тази политика. Но Бавария, дом на консервативния Християнсоциален съюз на Зеехофер, пристъпи към изпълнение на плана въпреки критиката.Съществуващите мигрантски центрове за новопристигнали в Бавария сa пригодени в съответствие с плана за нови центрове, в които има представители от различни правителствени агенции, участващи в процеса по бързо разглеждане на молбите.Всеки един от седемте центъра ще приема между 1000 и 1500 души.Критици наричат центровете лагери за депортация и предупредиха за гетовизация на мигрантската общност.Според баварските власти центровете ще позволят бързо вземане на решение при разглеждането на молбите за убежище.", "date": "2018.08.01", "title": "В Бавария откриха първите спорни центрове за мигранти"}
{"url": "https://news.bg/crime/obviniha-shofyora-pregazil-13-godishnoto-momche-v-zlatograd.html", "text": "Окръжната прокуратура в Смолян повдигна обвинение спрямо шофьора, който прегази 13-годишно момче в Златоград.56-годишният водач е обвинен в причиняване на смърт по непредпазливост, предаде БНР.Стана ясно, че алкохолната проба на водача е отрицателна. Той е задържан за срок до 72 часа с постановление на наблюдаващия прокурор. Предстои да бъде внесено искане в съда за вземане на мярка за неотклонение \"задържане под стража\".От днес водачът е с отнето свидетелство за управление на МПС за срок от 1 година, информираха от Апелативната прокуратура в Пловдив.", "date": "2018.08.01", "title": "Обвиниха шофьора, прегазил 13-годишното момче в Златоград"}
{"url": "https://news.bg/comments/svetat-e-grapav.html", "text": "Изминаха над 12 години, откакто американският журналист Томас Фрийдман написа, че \"светът е плосък\". В едноименната му книга се казва, че за това нивелиране на света са допринесли 10 уравнителя. Сред най-значимите от тях се посочват падането на Берлинската стена, възникването на световната мрежа (www), софтуера, аутосорсинга, офшоринга, веригите за доставки, технологизацията (компютъризирането, разговорите онлайн) и др.Платформата на плоския свят, пише Томас Фрийдман, е продукт на конвергенцията на персоналния компютър с фиброоптичния кабел и с придаващия поточен характер на труда софтуер.Ако трябва да добавим и малко фукуямски мотив, без наличието на бариери или граници - етнически или религиозни \"грапавини\" - либералната демокрация трябваше да се \"разлее\" по света, правейки под себе си всичко еднакво. Като лава, след която остава едно и също. Либералната демокрация бе мислена като способна да абсорбира и асимилира всяка специфика в себе си.Вместо светът да се уеднакви обаче, през последните години виждаме тенденция за точно обратното - \"раздробяване\" на така съществуващото положение.Алабама и Калифорния са две различни Америки, които все по-трудно намират общия знаменател помежду си. Първата е на десния бял протестант, втората - на малцинствено-клиентелистка либерална левица. В Европа Великобритания избра Brexit, Каталуния поиска независимост от Испания, а Франция чертае ЕС на няколкото скорости. Нова Берлинска стена, маркираща разпада на Германия на либерална и националистическа, се издига по границите на някогашните ФРГ и ГДР.На Балканите дори след разпадането на Югославия Сърбия продължи да се рони като филия изсъхнал хляб.В Близкия изток палестинците искат отделна държава, а кюрдите може и да са отложили, но не са забравили мечтата си за самостоятелна държава.В Азия Пакистан и Индия още се млатят за Кашмир, а Китай продължава да се облизва за Тайван.Впримчени в собствените си интереси, различните държави, разхвърляни по света, не изглеждат никак облагородени и пацифистки настроени от това, че могат да преядат с американски бургери или да пазаруват в немски хранителни вериги. Айфон може и да се сглобява в Шънджън (Гуандун), но САЩ и Китай се \"замерват\" с налагане на реципрочни мита за милиарди долари, докато междувременно струпват военни сили едни срещу други в южнокитайското море. А www наистина приближи света вътре в себе си така, че и руските хакери да могат да вземат отношение на американските избори.На практика либералната демокрация се проваля. И тя се сгромолясва не в руските степи, нито пък се задушава от смока в Пекин. Либералната демокрация не стигна дотам: тя бе отхвърлена от топоса, който я създаде - Запада. Днес либерално-демократичният катехизис се отхвърля от властимащите в САЩ, Великобритания, Унгария и Полша.Покрай либералната демокрация, идеята за глобализация също бе дълбоко проблематизирана.Като носител по инерция на глобалния проект, САЩ продължават да бъдат първа по военна сила и икономическа мощ държава, но това е страна, която е в отстъпление. Вашингтон се оттегли от Транстихеоокеанското споразумение, преустанови скъпите военни обучения в Южна Корея и няма търпение да се изнесе от Сирия и Ирак (стига Иран да спре да лудува там). САЩ, благодарение на икономиката на Доналд Тръмп, се увеличават вътре в себе си, но се \"свиват\" в света.След евентуалното напускане на Великобритания на ЕС, съюзът е зает от това да не допусне ефекта на доминото. Оста Германия - Франция е в тежък конфликт с Вишеградската четворка. Испания се върти около първите, Австрия и Италия клонят към вторите. В това разкрачено положение на ЕС, България е една от страните, които се опитват да парират радикалността с умереност, търсейки общия ход.Хибридната пропаганда и агресията срещу Грузия и Украйна не направиха услуга на Русия в нейния опит да възстанови позициите си в бившето социалистическо пространство. Панславянският националистически и религиозен проект на Русия породи само недоверие, така че Москва днес се сблъсква в Централна и Източна Европа в мрежа от подозрителни и \"настръхнали\" държави. От Финландия през Балтийските държави до Украйна, Москва получава само резервираност от своите преки съседи (изключение е само Беларус).На този фон като нов фаворит за лидиране на глобален проект изглежда Китай. И е факт, че Китай вече спечели конкуренцията с Русия за влияние в Централна Азия (покрай проекти като \"Един пояс, един път\"). Така както Пекин успява да дразни едновременно и Москва, и Брюксел със своите икономически инициативи на територията на Европа (\"16 плюс едно\"). В същото време форуми като Шанхайската организация за сътрудничество и Азиатско-тихоокеанското икономическо сътрудничество, макар и да не правят света \"плосък\", със сигурност накланят тежестта му в източна посока.Но Китай продължава да бъде спъван от два сериозни структурни проблема: няма идеология, която да може да експортира като легитимна, нито има природните ресурси, които да финансират китайския геополитически проект. За далечно-източните съседи на Китай Пекин поражда такава \"еротика\" и \"оптимизъм\", каквито изпитва Варшава спрямо Москва (скорошно изключение е Виетнам). Именно Китай е причината, поради която САЩ, въпреки умората си, продължават да бъдат активна част от коалицията на Индия - Япония - Австралия в този регион.Ситуацията, разбира се, не е еднозначна. Особено на фона на това, че например ЕС сключи съвсем скоро споразумение за свободна търговия с Япония, при вече налично такова с Канада. Позитивни знаци за трансатлантическото пространство дойдоха от последната среща между Жан Клод Юнкер и Доналд Тръмп: за търговия между ЕС и САЩ без тарифи и без субсидии. Американският военен контингент в Полша и прибалтийските членки на НАТО се увеличава. Великобритания все пак иска да остане с единия крак в ЕС, предлагайки свободни търговски зони за стоките между Лондон и Брюксел. Интеграцията на Западните Балкани в ЕС и НАТО пък дадоха перспектива за съюза, различна от песимистичната му алтернатива.Но ентусиазмът го няма. Либералната демокрация компрометира не само себе си, но и глобализма. Оттук и поставянето под въпрос на може би най-ценното от тях: свободния пазар и мултилатералните споразумения.Но няма значение колко лустросан е автомобилът, ако двигателят му е калпав.Едно време тоталитарният социализъм искаше да направи света \"равен\". Две-три десетилетия вече либералите искаха да направят света \"плосък\". И двете искаха да \"изтрият\" неудобните букви, да изравнят културния ландшафт, да снемат религиозните чувствителности.Социалистите - за да изградят обезателно сиво общество. Либералите - за да изградят обезателно шарено общество.Но светът е грапав и е време да го приемем такъв, какъвто е. Оттук започва правилното концептуализиране на света и мястото ни в него.А персоналният компютър, фиброоптичният кабел и софтуерът на Томас Фрийдман имат нужда от ъпдейт.", "date": "2018.08.01", "title": "Светът е грапав"}
{"url": "https://news.bg/world/avstriya-uvelichi-skorostta-ot-130-na-140-km-v-chas-po-edna-ot-magistralite.html", "text": "Австрия експериментално разреши скорост от 140 км в час по една от ключовите магистрали в страната, информира АФП.Преди промяната максималната разрешена скорост беше 130 км в час.Експериментът, въведен от транспортния министър Норберт Хофер от крайнодясната Партия на свободата на Австрия, се разглежда като опит да спечели водачите.С увеличаването на скоростта на 60-километровата отсечка шофьорите ще спестяват по две минути при пътуване между столицата Виена и западния град Залцбург.Експериментът ще продължи една година.Опозиционни партии, природозащитници и други критикуват решението на правителството, тъй като има опасност от инциденти и ще доведе до по-голямо замърсяване на околната среда.Но Хофер контрира, че магистралите и автомобилите са се подобрили, така че е време да се пробва дали може да бъде увеличена максималната скорост.\", написа той в \"Туитър\" през миналата седмица.В съседна Германия, известна с липсата на ограничения на скоростта на магистралите, средната скорост е спаднала до около 120 км в час заради ремонти на пътя.", "date": "2018.08.01", "title": "Австрия увеличи скоростта от 130 на 140 км в час по една от магистралите"}
{"url": "https://news.bg/world/intenzivna-diplomatsiya-mezhdu-sasht-i-turtsiya.html", "text": "Министърът на външните работи на Турция Мевлют Чавушоглу и държавният секретар на САЩ Майк Помпео проведоха трети телефонен разговор през последната седмица, информира \"Ройтерс\".Обаждането е по молба на Помпео, обявиха източници от външното министерство на Турция. Не се разкриват подробности.Двамата ще участват на срещата на АСЕАН в Сингапур.Турция и САЩ обтегнаха отношенията заради разногласия по редица въпроси.Междувременно РИА Новости съобщава, позовавайки се на източник от руската делегация, че външният министър на Русия Сергей Лавров и Помпео няма да се срещнат в кулоарите на срещата на АСЕАН тази седмица.По-рано днес руското външно ведомство обяви, че се опитва да организира среща между двамата дипломати в Сингапур.Но графиците и на двамата не им позволяват да се срещнат тази седмица, поясни източникът.\"Решено е да се работи върху други възможности за среща\", каза източникът пред руската медия.", "date": "2018.08.01", "title": "Интензивна дипломация между САЩ и Турция"}
{"url": "https://news.bg/world/za-parvi-pat-ot-7-g-madrid-zapochva-pregovori-s-katalunskite-separatisti.html", "text": "Днес новото социалистическо правителство на Испания ще проведе преговори с каталунската изпълнителна власт. Това ще е първата среща между Мадрид и Каталуния за седем години, информира АФП.В 16,30 часа местно време представители на централната власт и на Каталуния ще проведат преговори в сградата на регионалното правителство в Барселона като част от двустранна комисия, която не е свиквана от 2011 г.По време на среща на 10 юли в Мадрид премиерът Педро Санчес и каталунският лидер Ким Тора постигнаха съгласие да подновят работата на комисията.Регионалните лидери искат да разговарят за възможността да се проведе нов референдум за независимост в Каталуния и за ситуацията със задържаните сепаратистки политици заради неуспешния опит за отделяне от Испания през октомври 2017 г.Правителството на социалистите е против нов референдум, тъй като допълнително ще разедини каталунското население.", "date": "2018.08.01", "title": "За първи път от 7 г. Мадрид започва преговори с каталунските сепаратисти"}
{"url": "https://news.bg/world/tramp-prizova-glavniya-prokuror-da-prekrati-razsledvaneto-za-ruska-namesa.html", "text": "Президентът на САЩ Доналд Тръмп призова министъра на правосъдието и главен прокурор Джеф Сешънс да прекрати разследването на специалния прокурор Робърт Мълър.Американският лидер подчерта, че специалният прокурор е в пълен конфликт на интереси и е позор за САЩ.В поредица от съобщения в \"Туитър\" държавният глава нападна Мълър и екипа му.\"\", атакува Тръмп.Той коментира и Пол Манафорт, бившият председател на предизборната кампания на Тръмп, който е съден за финансови злоупотреби.\"\", отбеляза милиардерът.", "date": "2018.08.01", "title": "Тръмп призова главния прокурор да прекрати разследването за руска намеса"}
{"url": "https://news.bg/regions/130-godini-tsentralna-gara-sofiya.html", "text": "Централната гара в София стана на 130 години.Преди точно 130 години, на 1 август 1888 година, първата сграда на столичната гара е пусната в експлоатация. Сградата е проектирана от архитектите Антонин Колар, Богдан Прошек и Тодор Марков.11 дни по-късно, на 12 август 1888 година, България става железопътна държава. На гарата пристига първият международен влак - \"Ориент експрес\".По думите на инж. Иван Гогев от Поделение \"Железен път и съоръжения\" и изследовател на историята на железницата за времето си гара София е била най-внушителната не само за България, но и за Балканите. За пътниците е имало 3 категории чакални първи и втори клас с канапета, както и трети клас с дървени пейки, обяснява още Гогев пред БНР.Първата сграда на Централната гара в София е разрушена напълно на 15 април 1974 година.Новата сграда е открита на 6 септември 1974 година по проект на арх. Милко Бечев. На 3 април 2014 година пък започна цялостен ремонт на гарата със средства по ОП \"Транспорт\". Ремонтът приключи в началото на 2016 година.По повод годишнината служители на железницата, ансамбъл \"Българани\" и пътници се включиха в празнично хоро. Пътниците се информираха и каква е била историята на сградата.", "date": "2018.08.01", "title": "130 години Централна гара София"}
{"url": "https://news.bg/politics/ms-otichta-merkite-za-podobryavane-na-investitsionnata-sreda.html", "text": "Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са утвърдени с РМС №411 от 2016 г.В рамките на отчетния период към 29 юни са изпълнени четири правни мерки. Изменен и допълнен е Законът за морските пространства, вътрешните водни пътища и пристанищата на Република България, отстранявайки пропуски в законовата уредба относно изработването, съгласуването, приемането и одобряването на генералните планове на пристанищата за обществен транспорт и подробните устройствени планове за яхтените, рибарските и пристанищата със специално предназначение, както и на специализираните пристанищни обекти и на брегоукрепителните хидротехнически съоръжения в акваторията на Черно море и в българския участък на река Дунав. Одобрени са и свързаните с това промени в Закона за устройство на територията. По този начин се облекчават инвеститорите при получаване на разрешителни за строителство на пристанища и специализирани пристанищни обекти.Приети са изменения в Закона за туризма, с които \"къща за гости\" се определя като \"жилищна сграда\". С тази промяна се премахват затрудненията пред инвеститорите, които се пораждаха от неясния статут и не причисляването на къщите за гости към определена категория строежи.С нормативни промени в Наредбата за условията и реда за провеждане на обучение чрез работа (дуално обучение) и в Закона за развитие на академичния състав в Република България се адресират проблеми, свързани с липсата на специалисти в търсени от бизнеса области, както и с лошото качество на професионалното образование.Изпълнение са и мерки, водещи до подобряване обслужването на юридическите и физическите лица от Национална агенция за приходите (НАП). Облекчени са административните процедури и изисквания към клиентите на НАП при подаване на заявления и потвърждаване на достъпа до електронни услуги на НАП от всеки офис на агенцията.Уеднаквена е практиката на всички офиси на НАП и са разширени предоставяните от Агенцията електронни услуги, с което е подобрено прилагането на регламентираните правила при получаване на документи, подписани с електронен подпис на официалните електронни адреси на НАП.", "date": "2018.08.01", "title": "МС отичта мерките за подобряване на инвестиционната среда"}
{"url": "https://news.bg/world/rodnini-na-zaginali-pri-pozharite-v-gartsiya-sadyat-darzhavata.html", "text": "Роднини на жена и мъж, загинали при възникналите през миналата седмица опустошителни пожари до Атина, съдят държавата, включително пожарната и полицията, тъй като смятат, че са отговорни за смъртта им.Това съобщи съдебен източник пред \"Ройтерс\".Източникът поясни, позовавайки се на иска, че властите могат да бъдат подведени под отговорност по обвинения в убийство по непредпазливост, нанасяне на телесна повреда, излагане на опасност, довела до смърт и пожар, който те определят като \"библейска катастрофа\".Гръцката прокуратура разследва причината за възникналия пожар и ролята на властите при потушаването на пожара, който отне живота на най-малко 93 души в крайбрежния град Мати и района.Двете жертви са загинали при опит да избягат от пламъците, пише в иска на ищците. Телата им са открити на около 400 метра от дома им.70-годишен учител е останал в капан в гаража, докато съпругата му и семейни приятели от САЩ са се опитвали да достигнат до най-близкия плаж. Два дни преди бедствието те са празнували сватбата на дъщеря му, пише още в иска.Гръцки министри коментират, че има индикации, че причината за пожара е умишлен палеж. Представители на полицията заявиха, че един човек е задържан по случая и е разпитан.", "date": "2018.08.01", "title": "Роднини на загинали при пожарите в Гърция съдят държавата"}
{"url": "https://news.bg/crime/desislava-ivancheva-vleze-v-bolnitsa-s-beleznitsi.html", "text": "Бившата кметица на столичния район \"Младост\" Десислава Иванчева влезе в болница. Това стана ясно от видео, публикувано на стената на профила на Иванчева в социалната мрежа \"Фейсбук\".Видеото е снимано от бившия PR на район \"Младост\" Петър Кърджилов.На видеото се вижда ясно, че властите транспортират Иванчева до здравното заведение с белезници.Става ясно и че вчера, 31 юли, бившата зам.-кметица на \"Младост\" Биляна Петрова също е била транспортирана до здравно заведение за прегледи.Публикуваме цялото съобщение от профила на Иванчева без редакторска намеса.\"\"Припомняме, на  Иванчева. Аргументите на защитата бяха здравословните проблеми на задържаната - със щитовидната жлеза и хипофизата, както и наличието на микроаденом.Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че . Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева. Самата Десислава Иванчева заяви, че случващото се е репресия.На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .От прокуратурата тълкуват, че факта, че Иванчева иска да управлява общината, макар и да е задържана за постоянно, е опасен прецедент, както и предупреждение към свидетелствалите срещу нея хора от администрацията в \"Младост\". Наблюдаващите прокурори решиха, че уволнението на Русев е опит той да бъде притиснат, така че да оттегли показанията си.На заседанието на Спецсъда . Решението беше обжалвано пред Апелативният специализиран съд.Според кметицата на \"Младост\" обаче е на мнение, че кадровите ѝ решения са в синхрон със закона, а действията на прокуратурата целели \"политическото ѝ унищожение\".Тогава Иванчева заяви, че случващото се е репресия. По думите ѝ няма доказателство, което да доказва, че те са виновни. \"Ние нямаме право да се защитим, а \", отбеляза Иванчева и добави, че това е политическа атака, която не трябва да бъде подкрепяна от съда.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена, , така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.По време на заседанието Иванчева използва присъствието на медиите и отсече: \"Няма такава държава, няма такова правосъдие... Абсолютно е нагласено, както каза Марковски - Ако има правосъдие, ние сме китайци\".Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стана ясно, че след двучасов дебат  за изпълняващ длъжността районен кмет на \"Младост\".На 7 юни Специализираният апелативен съд  в район \"Младост\".", "date": "2018.08.01", "title": "Десислава Иванчева влезе в болница с белезници"}
{"url": "https://news.bg/politics/pravitelstvoto-ogramotyava-10-000-vazrastni-s-plan-za-deystvie-za-2018-g.html", "text": "Допълнителни дейности по ограмотяване на 10 000 възрастни над 16 години е една от мерките, които предвижда Планът за действие за 2018 г. в изпълнение на Националната стратегия за учене през целия живот за периода 2014 - 2020 година. С него ще продължи осигуряването на условия за преход към функционираща национална система за учене през целия живот.Действията ще бъдат насочени към част от нейните основни инструменти: Европас, Европейския паспорт на уменията, кариерното ориентиране и др. В Плана са включени и приоритетни дейности, свързани с намаляване на относителния дял на преждевременно напусналите образователната система. Те са насочени към постигане на устойчиви резултати от функционирането на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст.В областта на училищното образование и обучение планът предвижда 2000 ученици да повишат своята информираност за Международното образователно изследване PISA 2018, а 5 000 ученици в VI клас да участват в оценяване за измерване на степента на тяхната четивна грамотност. 1300 учители ще участват в обучение, насочено към прилагане на различни методи за оценяване на учениците в контекста на PISA 2021.Основният фокус през 2018 г. в областта на професионалното образование и обучение ще продължава да бъде връзката между образованието, обучението, ученето и нуждите на пазара на труда. Повече от 1100 безработни лица, предимно младежи, ще бъдат включени в стажуване и чиракуване, осигурено с финансиране от държавния бюджет. Такива възможности ще се предоставят и по ОП \"Развитие на човешките ресурси\" 2014-2020 г. Чрез реализирането на още 70 паралелки за дуално обучение ще продължи да се повишава атрактивността и важността му сред учениците и техните родители, като ще се работи и за засилване ролята на бизнеса в него.За популяризиране на ученето през целия живот сред всички български граждани за четвърта поредна година ще бъдат организирани национални дни на учене през целия живот, в които се предвижда да вземат участие повече от 300 участници.Предвижда се да бъде извършена оценка на напредъка при постигането на целите в националната стратегия, свързани с реализиране на политиката за учене през целия живот. Оценяването на напредъка ще бъде осъществено в рамките на мащабен консултативен процес, извършен на областно и национално равнище.", "date": "2018.08.01", "title": "Правителството ограмотява 10 000 възрастни с план за действие за 2018 г."}
{"url": "https://news.bg/world/google-raboti-po-tsenzurirana-tarsachka-za-kitay.html", "text": "Технологичният гигант Google работи по цензурирана търсачка за Китай, съобщава Intercept, позовавайки се на документи на американската компания за вътрешно ползване и няколко източници, запознати със случая.Компанията разработва цензурирана версия на търсачката, която планира да пусне в експлоатация в Китай. Проектът, наречен Dragonfly, е разработван от пролетта на 2017 г. През декември миналата година изпълнителният директор на Google Сундар Пичай се е срещнал с представители на китайското правителство, за да представи идеята на гиганта.Според информацията Google ще разработи ново приложение, което ще отговаря на китайските закони за цензура и ще \"вкарва в \"черен\" списък интернет страници и изрази за човешки права, демокрация, религия и мирни протести\".Работна версия на търсачката вече е представена на правителството на Китай. Финалната версия се очаква да бъде пусната в рамките на следващите девет месеца, ако Google успее да получи одобрението на Китай.През 2010 г. Китай блокира всички сайтове с търсачката на Google, след като компанията обяви, че няма да цензурира търсачката си в страната. Четири години по-късно технологичната компания спря мейл услугата Gmail и уеб браузъра Chrome за китайските потребители.", "date": "2018.08.01", "title": "Google работи по цензурирана търсачка за Китай"}
{"url": "https://news.bg/tourism/do-7-lv-za-shezlong-i-za-chadar-na-morski-plazh-kiten-yug-v-primorsko.html", "text": "След проведен конкурс \"Атлиман 2\" ЕООД е определен за концесионер на морски плаж \"Китен-юг\", община Приморско, област Бургас.Концесионерът се задължава да за целия срок на договора за концесия от 10 г. цената за 1 бр. чадър да е в размер до 7 лв. с ДДС, а цената за 1 бр. шезлонг - до 7 лв. с ДДС в зоната за платени плажни принадлежности на морския плаж.Размерът на годишното концесионно плащане за първата година от срока на концесията е в размер на 187 722,41 лв. с ДДС. Предложени са инвестиции за организация на спортно-развлекателните дейности на морския плаж в размер на 33 240 лв. с ДДС за срока на концесията.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 7,20 на сто без ДДС.", "date": "2018.08.01", "title": "До 7 лв. за шезлонг и за чадър на морски плаж \"Китен-юг\" в Приморско"}
{"url": "https://news.bg/world/asad-pobedata-e-blizo.html", "text": "Президентът на Сирия Башар Асад увери войниците си, че са близо до окончателна победа в седемгодишната гражданска война, информира АФП.В началото на 2017 г. правителствените сили контролираха едва 17% от националната територия, но след серия офанзиви сирийската армия превзе ключови бастиони на бунтовниците. Сега правителството на Асад контролира близо 2/3 от територията на страната.\"Нашата дата на победа е близо\", пише Асад в отворено писмо до армията.Те (бунтовниците) в крайна сметка бяха принудени да напуснат - унизени, с подвита опашка - след като им дадохме горчивия вкус на загубата, допълва той.Голяма част от територията е върната без сухопътна битка, тъй като бунтовниците се съгласиха да напуснат контролираните от тях джобове на съпротива, подложени на ожесточени бомбардировки от Дамаск и Русия.Армията на Сирия е подпомагана от руски бомбардировки, ирански военни съветници и милиции от Ливан, Иран, Ирак и Афганистан.", "date": "2018.08.01", "title": "Асад: Победата е близо"}
{"url": "https://news.bg/politics/otpuskat-111-3-mln-lv-za-znachimi-obshtinski-proekti-i-za-remont-na-hramove.html", "text": "Министерският съвет одобри допълнителни трансфери по бюджетите на общини за 2018 г. в общ размер на 110,9 млн. лв. и 358 хил. лв. за ремонт и довършителни дейности на православни храмове във Варна и Русе.Разчетени са средства по бюджета на община Пловдив в размер на 9 млн. лв. за финансиране на изграждането на нова или обновяване на съществуваща културна инфраструктура (художествени галерии, кина, зали за временни експозиции) и за обновяване на друга градска среда (площад \"Централен\" и прилежащи културни пространства и др.). Финансираните обекти са в изпълнение на приетата с Решение № 302 на Министерския съвет от 2 юни 2017 г. Многогодишна програма (2015-2019 г.) за подкрепа на избрания за Европейска столица на културата български град.По бюджета на Столична община е предвиден допълнителен трансфер в размер на 15 млн. лв. за финансиране изграждането на разширение на метрото - Трета метролиния, етапи І и ІІ, участъка от бул. \"Владимир Вазов\" - ЦГЧ - жк \"Овча купел\" - кв. \"Горна баня\". Проектът е продължение на изграждащата се Трета метролиния от бул. \"Владимир Вазов\" до жк \"Овча купел\" със съвместна жп спирка и метростанция на жп линията София-Перник в кв. \"Горна баня\" и ново метродепо в кв. \"Земляне\".С постановлението са одобрени средства по бюджетите и на редица други общини, които са предназначени приоритетно за ремонт на общинска улична мрежа и за реализиране на редица инфраструктурни проекти в подкрепа на общинската социална и жилищна среда.Допълнителните трансфери по бюджетите на общините и по бюджета на Министерския съвет се предоставят за сметка на предвидените средства в централния бюджет за 2018 г. и за сметка на преструктуриране на разходите и/или трансферите по централния бюджет за 2018 г.", "date": "2018.08.01", "title": "Отпускат 111,3 млн. лв. за значими общински проекти и за ремонт на храмове"}
{"url": "https://news.bg/politics/udalzhavat-sroka-za-palnotsenno-polzvane-na-kep-i-pik.html", "text": "Правителството прие промени в Наредбата за общите изисквания към информационните системи, регистрите и електронните административни услуги, с които най-често използваните средства за електронна идентификация - квалифицираният електронен подпис (КЕП) и персоналният идентификационен код (ПИК), издаван от Националната агенция за приходите или от Националния осигурителен институт, ще се използват пълноценно и след 2018 г. при заявяване и предоставяне на административни услуги по електронен път.С удължаването на срока се гарантира непрекъснатост на процеса по заявяване и предоставяне на електронни административни услуги, както и се разширява кръгът от средствата, използвани за електронна идентификация на гражданите.С промяната се регламентира правна възможност при заявяване на електронни административни услуги за електронна идентификация на физически лица, освен ПИК на НАП и НОИ, да се използва и уникалният код за достъп (УКД), издаван от Националната здравноосигурителна каса, след интеграцията им със системата за електронна автентикация на Държавна агенция \"Електронно управление\".", "date": "2018.08.01", "title": "Удължават срока за пълноценно ползване на КЕП и ПИК "}
{"url": "https://news.bg/world/protesti-i-nedovolstvo-sreshtu-kitayska-kampaniya-na-nulevi-pogrebeniya.html", "text": "На властите в Югоизточен Китай им е наредено да смекчат политиката на \"нулеви погребения\" след разпространението на видеоматериали, на които възрастни селяни плачат, докато ковчези са изваждани от домовете им и унищожавани, пише \"Гардиън\".Провинция Дзянси призовава за мащабна реформа на погребенията, включително и прекратяване на традиционното погребение до 1 септември и замяната му с кремация като начин за спестяване на място.В селските райони на Китай семействата трябва да спестяват години, за да закупят ковчези за починалите близки. Често ковчезите са съхранявани в жилището, тъй като вярват, че носят късмет и дълголетие.Видеоматериали и снимки показват държавни служители в Дзянси принудително да изваждат ковчези от домовете на предимно възрастни китайци. Действията на местните власти са осъждани в цялата страна.Местните жители се опитали да попречат на чиновниците, лягайки върху ковчезите. Снимки показват наредени на път ковчези, които трябва да бъдат унищожени от багер. На едно видео чиновници изглежда се опиват да извадят тяло от ковчег, докато минувачи са коленичели и плачат.Отделът за граждански дела в Дзянси излезе с бележка, в която се казва, че редица чиновници са предприели \"опростенчески и крайни\" действия, които са \"наранили чувствата\" на местните жители. Призовава се властите да предприемат по-постоянен и по-бавен подход, за да \"уважават мъртвите, да утешават живите и да предоставят услуги на обществото\".От десетилетия властите опитват различни начини да убедят китайците да избягват погребението. Мао Дзъдун наричаше погребалната традиция \"феодално суеверие\" и през 1956 г. поиска китайците да кремират починалите.И преди правителствени усилия да насърчават кремацията за сметка на погребението доведоха до катастрофален резултат. През 2014 г. провинция Анхуей наложи краен срок за замяна на погребението с кремация. Шестима възрастни китайци се самоубиха преди датата.Вчера People's Daily писа, че принудителната реформа на погребенията в Дзянси е оскърбителна.Въпреки критиката провинцията продължава с реформата. Жителите са помолени доброволно да предадат ковчезите, а в замяна ще получат 2000 юана (около 230 британски лири) компенсация. Според местна медия от миналия месец повече от 5 800 ковчега са събрани от 24 села.", "date": "2018.08.01", "title": "Протести и недоволство срещу китайска кампания на „нулеви погребения”"}
{"url": "https://news.bg/regions/80-ot-obshtinite-shte-prehvarlyat-problemnite-yazoviri-na-darzhavata-prognozira-damtn.html", "text": "Държавната агенция за метрологичен и технически надзор (ДАМТН) прогнозира близо 80% от общините да прехвърлят на държавата проблемните си язовири поради липса на средства за поддръжка на съоръженията. Това е заявил председателят на агенцията Петър Горнoвски, който е във Велико Търново на среща с местните власти, информираха от пресцентъра на ДАМТН.Според Горновски в централизирания държавен регистър за около 20% от язовирите в страната са подадени пълните технически характеристики, което е проблемно.Все още продължавало търсеното на точния брой язовири у нас.Сформирана е и междуведомствена комисия, която трябва да представи пред областните управители опасните язовири по региони.По думите на Горновски в страната няма да се ликвидират водоеми, а ще се ремонтират.\"Ще бъдем много консервативни по въпроса за ликвидация на язовири. Не е въпросът от 1500 малки язовира, които са водоеми, да започнем да ги разкопаваме и унищожаваме. Няма да стане\", категоричен е председателят на ДАМТН.В страната за спешен ремонт са подадени 414 язовира, от които само 8 са от област Велико Търново, пише още общественото радио.", "date": "2018.08.01", "title": "80% от общините ще прехвърлят проблемните язовири на държавата, прогнозира ДАМТН"}
{"url": "https://news.bg/world/pochti-vseki-chetvarti-v-germaniya-s-imigrantski-proizhod.html", "text": "Официална статистика показва, че броят на хората в Германия с имигрантски произход се е увеличил с 4,4% през миналата година до близо 19,3 милиона души, информира АП.Федералната статистическа служба съобщи, че 51% от тези хора са германски граждани. Службата определя човек с имигрантски произход този, който не е роден като германски гражданин или има най-малко един родител, който не е германец.Най-голямата група са 2,8 милиона души от турски произход, а след това са 2,1 милиона души от полски произход, 1,4 милиона души от руски произход и 1,2 милиона души с казахски корени.Не се посочва причината за отчетения през миналата година ръст и не се разкриват подробности за хора в комунални жилища.Населението на Германия е около 82 милиона души.Междувременно \"Ройтерс\" съобщава, че Германия е възобновила обединението на някои разделени бежански семейства.", "date": "2018.08.01", "title": "Почти всеки четвърти в Германия с имигрантски произход"}
{"url": "https://news.bg/regions/sevlievo-dryanovo-i-suhindol-shte-imat-novi-instalatsii-za-prerabotka-na-otpadatsi.html", "text": "Министърът на околната среда и водите Нено Димов подписа договор за изграждането на инсталации за преработка на отпадъци с общините Севлиево, Дряново и Сухиндол.Проектът предвижда да се изградят две инсталации за компостиране. Инсталациите ще бъдат построени на територията на Севлиево и Дряново. Проектът включва и изграждането на площадка за компостиране на място за община Сухиндол.Новите съоръжения ще обслужват над 42 000 жители от общините. Според проекта инсталациите са предвидени с общ капацитет от близо 4 000 тона годишно.Инвестицията е в размер на 2.2 милиона лева. Безвъзмездните средства по ОП \"Околна среда 2014 - 2020 г.\" са в размер на 1.8 милиона лева.Срокът за изпълнението на проекта е 12 месеца, предаде БНТ.", "date": "2018.08.01", "title": "Севлиево, Дряново и Сухиндол ще имат нови инсталации за преработка на отпадъци"}
{"url": "https://news.bg/world/pladneshki-obir-na-kralski-koroni-v-shvetsiya.html", "text": "Дързък обир на кралски корони и златно кълбо в Швеция, съобщава АФП.Крадци са отмъкнали две кралски корони от XVII век и златно кълбо от шведска катедрала. Обирът е извършен във вторник. Крадците, които са извършили пладнешкия обир с моторница, все още са в неизвестност.Тяхната самоличност все още не е установена. Скъпоценностите се издирват на международно ниво с помощта на Интерпол, съобщи говорител на шведската полиция и подчерта, че предметите са \"национално съкровище\" и най-вероятно ще е \"много трудно да бъдат продадени\".Погребалните златни корони от 1611 г. принадлежат на крал Карл IX и кралица Кристина. Те са били изложени на показ в заключен шкаф в катедралата в град Стренгнес, който е на около 100 километра западно от Стокхолм.Короната на крал Карл IX е направена от злато и е инкрустирана с кристали и перли, докато короната на Кристина е по-малка и е направена от злато, скъпоценни камъни и перли.Говорителят на полицията заяви, че все още не са установили стойността на откраднатите скъпоценности освен, че е национално съкровище.Няколко души са забелязани да напускат църквата с лодка или с воден скутер след кражбата. Разговаряхме със свидетели, добави представителят.Свидетел разказа, че е видял малка бяла моторница, в която двама мъже са скочили и са изчезнали.Знаех, че са крадци заради поведението им, добави свидетелят.Грабежът е станал малко преди обяд във вторник и полицията бързо изпратила хеликоптери, патрулни автомобили и кучета по следите на крадците, но до момента усилията на властите са безплодни, каза говорителят на полицията.Крадците са заплашени от шест години затвор.Кражбата е като сцена от игралния филм \"Италианска афера\".", "date": "2018.08.01", "title": "Пладнешки обир на кралски корони в Швеция"}
{"url": "https://news.bg/world/gartsiya-uskoryava-sabaryaneto-na-nezakonni-postroyki-sled-pozhara.html", "text": "Гърция ускорява събарянето на незаконни постройки след пожара, информира АФП.Правителството на балканската страна се закани да приеме мерки след смъртоносния пожар до Атина, който отне живота на най-малко 93 души.Десет дни след възникването на пожара правителството обяви, че ще ускори разрушаването на 3 000 незаконни постройки около гръцката столица, както и ще \"реорганизира\" гражданската защита и ще \"подобри защитата\".Министърът на околната среда Георгиос Статакис заяви, че редица правни и финансови мерки ще \"ускорят\" събарянето на около 2 500 незаконни постройки в гористи местности и около 700 на крайбрежието.Междувременно властите ще \"развият превенцията на горски пожари\" и ще \"засилят контрола\" срещу стени и препятствия, които незаконно блокират достъпа до крайбрежието, каза заместникът на Статакис, Сократис Фамелос.Вътрешният министър Панос Скурлетис обяви \"реорганизиране на гражданската защита\", която е критикувана от експерти и медиите.Властите и експерти смятат, че трагедията се е случила заради силен вятър и хаотичното благоустройство в гористите местности.Правителството обяви пакет от мерки в подкрепа на жертвите, включително компенсация и данъчна и банкова помощ в размер на 40 милиона евро.", "date": "2018.08.01", "title": "Гърция ускорява събарянето на незаконни постройки след пожара"}
{"url": "https://news.bg/regions/otkloneniya-pri-radiologichnite-pokazateli-na-piteynata-voda-v-pernishki-sela.html", "text": "Вода в селата Банище и Бабица, община Брезник, област Перник, не е годна на питейно-битови нужди, съобщи БНР.В проби от питейната вода на двете села са констатирани отклонения в радиологичните показатели. За това информира областният управител на Перник и председател на местната ВиК асоциация Ирена Соколова.Жителите на двете села ще бъдат снабдявани с вода докато проблемът бъде решен.Предстои ВиК - Перник да почисти водоснабдителната система. След това ще бъдат взети нови проби, които ще се изпратят за изследване.По думите на Соколова ВиК дружеството има задължението да информира населението на засегнатите от промените територии. За наложеното ограничение трябва да се информира и кметът на община Брезник.", "date": "2018.08.01", "title": "Отклонения при радиологичните показатели на питейната вода в пернишки села"}
{"url": "https://news.bg/world/kitay-zaplashi-sasht-s-otvetni-merki.html", "text": "Китай заплаши САЩ с ответни мерки, съобщават руски медии.По-рано се появи информация, че администрацията на президента на САЩ Доналд Тръмп планира да увеличи тарифите от 10% на 25% върху китайски стоки за 200 милиарда долара.Министерството на външните работи на Китай заплаши да предприеме реципрочни мерки, ако Вашингтон пристъпи към вдигане на тарифите.Говорител на ведомството подчерта, че засилващият се от страна на Вашингтон натиск в областта на търговията няма да проработи и добави, че Китай винаги се стреми към диалог по тези казуси.\"Позицията на Китай остава ясна и непроменена: изнудването и натискът на САЩ срещу Китай никога няма да проработят\", поясни говорителят и обясни, че Пекин \"без съмнение ще предприеме необходимите контрамерки, за да защити легитимните си права и интереси\".През юли американски търговски представител съобщи, че Вашингтон планира да наложи 10-процентови тарифи върху китайски стоки за 200 милиарда долара.Търговската война между двата гиганта започна през март, когато президентът на САЩ Доналд Тръмп обяви, че налага тарифи върху внос на стомана и алуминий. Мерките засегнаха и съюзници на Вашингтон.", "date": "2018.08.01", "title": "Китай заплаши САЩ с ответни мерки"}
{"url": "https://news.bg/politics/borisov-za-tezi-koito-kazvat-che-sme-zadlazhnili-darzhavata-tochno-obratnoto-e.html", "text": "Приходните агенции работят добре. Добър е бюджететният излишък . Така че ще можем да затворим добре годината и с направените разходи и да преизпълним плана поне от това, което към полугодието иммаме. Това каза министър-председателят Бойко Борисов в началото на днешното правителствено заседание.\"Службите работят добре по битката с корупцията и контрабандата и най-материалният израз - парите в бюджета\", заяви Борисов.Заместник-министърът на финансите Росица Велкова докладва, че излъшъкът с натрупване към края на месец юли е 2,023 млрд.лв., а за месец юли само излишъкът е в размер на 309, 9 млн. лв.\"Знаете преди година и нещо като поехме управлението колко беше 3,7 дефицит - маса плащания без обезпечения и рекорден нисък външен дълг от 24%\", изтъкна Борисов.\"Това е за тези, които казаха, че сме задлъжнили държавата и следващите поколения. То е точно обратното\", отговори Борисов на критиките на опозицията, че шайка е поробила държавата.", "date": "2018.08.01", "title": "Борисов: За тези, които казват, че сме задлъжнили държавата - точно обратното е"}
{"url": "https://news.bg/world/pr-nomerata-na-sasht-ne-rabotyat-nepokolebim-iran.html", "text": "Министърът на външните работи на Иран Мохамед Джавад Зариф отхвърли предложението на Вашингтон за преговори със съобщение в \"Туитър\", отбелязвайки, че \"заплахите, санкциите и PR номерата няма да проработят\", информира АФП.Отговаряйки на изненадващото предложение на президента на САЩ Доналд Тръмп за организиране на преговори без предварителни условия, Зариф написа, че Иран и САЩ са преговаряли в продължение на две години.\"\", продължи Зариф.\"Заплахите, санкциите и PR номерата не работят. Опитайте се да уважавате иранците и международните ангажименти\", призова той.", "date": "2018.08.01", "title": "PR номерата на САЩ не работят, непоколебим Иран"}
{"url": "https://news.bg/world/asandzh-mozhe-da-napusne-ekvadorskoto-posolstvo-v-london-zaradi-problemi.html", "text": "Основателят на \"Уикилийкс\" Джулиан Асандж може да напусне посолството на Еквадор във Великобритания през следващите седмици заради здравословни проблеми. Информацията съобщава \"Блумбърг\", позовавайки се на двама източници.В последно време здравето на Асандж се е влошило и в близко бъдеще той може да напусне посолството, за да влезе в болница, след което вариантите му да потърси убежище ще бъдат ограничени, поясниха източниците.Асандж живее в посолството от юни 2012 г.В края на юли президентът на Еквадор Ленин Морено заяви, че иска да разреши казуса без да бъдат създавани проблеми за страната му. Морено добави, че Еквадор води консултации с британските власти по казуса.Асандж се укрива в посолството, след като шведските власти повдигнаха обвинения срещу него в сексуални престъпления. Въпреки че Стокхолм свали обвиненията, той се страхува, че Лондон може да го екстрадира в САЩ, където е издирван за разпространение на класифицирана информация за войната в Ирак.", "date": "2018.08.01", "title": "Асандж може да напусне еквадорското посолство в Лондон заради проблеми"}
{"url": "https://news.bg/world/upravlyavashtite-v-zimbabve-pechelyat-absolyutno-mnozinstvo-sled-vota.html", "text": "Управляващата партия в Зимбабве Африкански национален съюз - Патриотичен фронт (ЗАНУ-ПФ) печели абсолютно мнозинство в парламента.Това показват огласените от Избирателната комисия на Зимбабве резултати след проведените парламентарни избори, информира \"Ройтерс\".Вчера опозицията обвини комисията, че умишлено е забавила да съобщи резултатите в полза на ЗАНУ-ПФ.Въпреки че лидерът на опозицията в Зимбабве Нелсън Чамиса обяви победа на проведените избори, данните показват, че ЗАНУ-ПФ на президента Емерсън Мнангагва получава абсолютно мнозинство със 109 места в 210-местната долна камара. Движение за демократични промени взема 41 места. Все още 58 места не са разпределени.", "date": "2018.08.01", "title": "Управляващите в Зимбабве печелят абсолютно мнозинство след вота"}
{"url": "https://news.bg/world/korbin-se-izvini-za-sabitie-na-koeto-sravnili-izrael-s-natsistite.html", "text": "Лидерът на Лейбъристката партия на Великобритания се извини, че е изнесъл реч на събитие, на което действията на Израел в Газа са били сравнени с извършените от нацистите престъпления, пише \"Гардиън\".Джереми Корбин призна, че се е срещнал с хора, \"чиито възгледи аз напълно отхвърлям\", когато е домакинствал събитие във връзка с Деня на Холокоста през 2010 г. Тогава Корбин е бил депутат.Темата на разговори по време на събитието е била \"\". На събитието е говорил евреин, който е оцелял в лагера на смъртта \"Аушвиц\". Той многократно е сравнил действията на Израел в Газа с масовото избиване на евреи по време на Холокоста.Корбин поясни, че не приема и осъжда позицията на оцелелия евреин.\"\", обяви Корбин.Корбин често е обвиняван в антисемитизъм, особено в миналото заради симпатиите си към палестинската кауза.", "date": "2018.08.01", "title": "Корбин се извини за събитие, на което сравнили Израел с нацистите"}
{"url": "https://news.bg/world/zabranata-za-nosene-na-burka-v-daniya-vleze-v-sila-na-fona-na-protesti.html", "text": "Забраната за носене на бурка и никаб на обществени места в Дания влезе в сила на фона на протести, съобщава АП.Поддръжници и опоненти на забраната влязоха в словесна схватка.Маркус Кнут от управляващата либерална партия Левица заяви, че носените от някои консервативни мюсюлманки одежди са \"силно потискащи\".Саша Андерсен от активистката група \"Партия бунтовници\" планира за по-късно днес демонстрация срещу \"дискриминационната\" мярка, насочена към малцинствена група.Други европейски държави наложиха подобни забрани, уверявайки, че те не са насочени към конкретна религия.Малък брой мюсюлманки в Дания носят никаб или бурка.", "date": "2018.08.01", "title": "Забраната за носене на бурка в Дания влезе в сила на фона на протести"}
{"url": "https://news.bg/society/svetovnoto-po-futbol-promeni-imidzha-na-rusiya.html", "text": "Футболът привлече вниманието върху държавата враг-Русия. Това стана ясно от анализа на професор Нина Дюлгерова. Русия за един месец успя да промени демонизираният образ, който беше създаден, подчерта тя.Огромният брой запалянковци се завърнали от Русия с позитивно променено мнение за федерацията. САЩ и Русия са двете световни сили. Политиката и футболът доста си приличат, според анализа на Дюлгерова.След края на Втората Световна война светът започна да се преформатира, по думите й. Светът се променя. САЩ след студената война се развиват по познатия начин. Доналд Тръмп обаче поставя предизвикателство. Изборите за Конгрес и Сенат ще резонират в целия свят. Ако републиканците спечелят той ще отбележи голяма червена точка.Ако спечели индустриалният капитал това означава, че хората ще имат работа, посочи професор Дюлгерова. Ако опонентите му спечелят на карта ще бъдат поставени постижения като социална защита.Светът се управлява от два сегмента-власт и пари, посочи тя. 2018 е битка за човечеството, допълни тя. Нужно е да имаме силата на правото, а не правото на силата, коментира професор Дюлгерова. САЩ е в една дълбока криза, според нея. Врагът не е този, който ни е представян, изтъкна тя. Играта на практика е в центъра на игрището, смята Дюлгерова.Колю Парамов пък коментира, че по нагъл начин българската олигархия влязла в парламента и показала как се прави законодателство в ущърб на обществото. Чакаме вече десет години да влезем в чакалнята на Еврозоната, посочи финансистът. Той е недоволен от становищата на западни анализатори, че ни е рано за членство в клуба на богатите.Трябва да се противопоставим категорично на тези тенденции, каза Парамов. Между 30-40 милиарда евро сме загубили от чакането да влезем в Еврозоната, по думите му. Именно това е най-важната цел за страната ни. Българската олигархия ще направи много грешки до есента, смята Колю Парамов. Това ще доведе до конфликти в отделните кръгове.Ако не се промени ситуацията отиваме към извънредни избори, според прогнозата му. Върхът на наглостта бил скандала около промените в Закона за приватизация, белязал последните дни на НС.", "date": "2018.08.01", "title": "Световното по футбол промени имиджа на Русия"}
{"url": "https://news.bg/regions/s-nova-bus-lenta-na-bul-vasil-levski-se-pohvali-stolichniyat-zam-kmet-krusev.html", "text": "С нова бус-лента на столичния булевард \"Васил Левски\" се похвали зам.-кметът по транспорта Евгени Крусев. Тя ще стига до стоп линията на кръстовищата, предстои подобна промяна и във вече изградените бус-ленти, по думите му.За тази бус-лента има една специфична особеност, конкретно на кръстовищата, където се правят десни завои ще може да се завива надясно от самата бус-лента, обясни той. Това е продиктувано от промяната в Наредба 2, която беше приета в края на 2017 година и реално този модел на бус-ленти ще се следва от тук нататък в София.Предстои да се преработят бус-лентите по бул. \"Цариградско шосе\", бул. \"Сливница\" и бул. \"Данаил Николаев\" като там ще бъде въведен същия принцип на самите кръстовища бус-лентата да стига до стоп линията на самото кръстовище и съответно всички, завиващи надясно да могат да завиват от самата бус-лента, обясни още Крусев.Който продължи направо от бус-лентата се счита за нарушител, каза още той. На бул. \"Васил Левски\" е решено да се направи бус-лента, защото тук минават повечето от тролейбусните линии в столицата - общо 5, както и редица автобуси.Закъсненията, които се трупат от градския транспорт в отсечката от кръстовището на Ректората до ул. \"Граф Игнатиев\" са средно около 7-8 минути. Нашата цел е да се даде приоритет на градския транспорт, посочи още Евгени Крусев.", "date": "2018.08.01", "title": "С нова бус лента на бул. \"Васил Левски\" се похвали столичният зам.-кмет Крусев"}
{"url": "https://news.bg/world/erdogan-zakleymi-evangelistkiya-i-tsionistki-mantalitet-na-sasht.html", "text": "Никой не печели от заплашителния език на САЩ. Това предупреди президентът на Турция Реджеп Ердоган пред журналисти в Анкара, информира \"Ройтерс\".Осведомителната агенция припомня, че натовските съюзници обтегнаха отношенията си във връзка със задържания в Турция американски пастор, който е обвинен в тероризъм.Турският лидер заяви, че Анкара няма да направи компромис относно независимостта на съда и подчерта, че \"евангелисткият, ционисткият манталитет\" на САЩ е неприемлив.Той допълни, че външният министър Мевлют Чавушоглу ще проведе разговори с държавния секретар на САЩ Майк Помпео в кулоарите на срещата на АСЕАН в Сингапур.Президентът на САЩ Доналд Тръмп заплаши Турция със санкции, ако не освободи пастор Андрю Брънсън.Вчера стана ясно, че турски съд отхвърли иска на адвокатите на американския пастор Андрю Брънсън да го освободи от домашен арест, докато трае процесът.", "date": "2018.08.01", "title": "Ердоган заклейми евангелисткия и ционистки манталитет на САЩ"}
{"url": "https://news.bg/society/spasi-sofiya-fandakova-unishtozhava-stolichnite-tramvai.html", "text": "Неправителствената организация Спаси София коментира започналия вчера демонтаж на трамвайното трасе в Лозенец, за което те считат, че столичният кмет Йорданка Фандъкова многократно обещва, че ще бъде запазено.Организацията коментира, че преди 2 години критикува транспортната комисия към СОС, че \"временното закриване\" на трамвая до Лозенец е само увертюра към крайната ѝ цел - закриването на трасето и лишаването на Лозенец от адекватен транспорт, организацията \"благодари\" на кмета, че закрива поредния коридор за високоскоростен транспорт.\"Обещанията на г-жа Фандъкова, Елен Герджиков и на цял куп зам.-кметове, кметове на райони и общински \"експерти\", че Шестицата ще бъде върната до басейна Спартак, ще останат в историята на София като едни от най-сериозните и нагли лъжи, изказвани от хора на толкова високи и отговорни позиции\", коментира Борис Бонев.\"Знаем, че отговорът, който ще последва, е, че трамваят ще бъде заместен от тролейбус, но аз помня предизборната кампания на г-жа Фандъкова от 2011 г., където този тролейбус беше обещан като допълващ трамвая. Явно София се е смалила като население, та сега си позволяваме да го правим заместващ\", допълва Гергин Борисов от организацията.Спаи София поднеся своите извинения на жителите на Лозенец, \"не успяхме да спасим София от любовта на г-жа \"кмета\" и нейния \"екип експерти\" към унищожението на градския транспорт\".\"Нашето предложение запазва всички трамвайни трасета и решава проблема на хората по бул. Скобелев, които вече 10 години протестират срещу едноколовозното трасе под прозорците си. То беше най-евтино за изпълнение и с най-добри показатели за превозени пътници, но не беше прието, защото изглежда целта е просто трамваите в София да бъдат поетапно и систематично унищожени\", обяснява Бонев.\"С това поредно покушение върху трамваите, г-жа Фандъкова прибавя в постиженията си унищожението на още 2,3 км напълно годна за употреба инфраструктура. Откакто тя заема поста не е построен нито метър трамвайно трасе, но пък премахнатите или изведените от употреба са над 10 км.\", добавя Гергин Борисов.Според него, това е безпрецедентно за Европа, където в момента се инвестират милиарди евро във възстановяване и разширяване на трамвайните мрежи.", "date": "2018.08.01", "title": "Спаси София: Фандъкова унищожава столичните трамваи"}
{"url": "https://news.bg/world/protesti-v-indoneziya-sled-iznasilvane-na-momiche-ot-brat-si-dovelo-do-zatvor-zaradi-abort.html", "text": "Протести в Индонезия, след като момиче беше изнасилено от брат си и вкарано в затвора заради аборт, пише \"Гардиън\".Активисти внесоха жалба срещу трима съдии в Суматра, които осъдиха момичето на 6 месеца затвор за нелегален аборт след многократно изнасилване.Съюз за защита на правата на жените и активисти за защита на децата се срещнаха с членове на Индонезийската съдийска комисия в Джакарта. Те призоваха съдиите за разследване, подчертавайки, че решението срещу момичето е \"груба несправедливост\".15-годишното момиче в провинция Джамби беше осъдено на 6 месеца затвор от окръжен съд по-рано този месец, след като е направило аборт в осмия месец на бременността.Абортът в Индонезия е незаконен. Единствено се позволява при определени обстоятелства - ако животът на родилката е под заплаха или е изнасилена, но само в първите 40 дни на бременността.Полицията арестувала брата и сестрата през юни, след като властите откриха плода в плантация за палмово масло.Нейният 17-годишен брат разказал пред полицията, че осем пъти е изнасилил сестра си от септември 2017 г. Той споделил, че е гледал порно и това го е накарало да посегне на сестра си.17-годишният е осъден на две години затвор за сексуално нападение срещу непълнолетен. Майката е обвинена, че е помогнала на дъщеря си да направи аборт.Активисти призоваха правителството да преразгледа решенията за осъждане на непълнолетни, аргументирайки се, че момичето в този случай е жертва.Случаят е широко отразяван от медиите в страната. Правителството е критикувано, че наказва жертвите вместо да им помага.", "date": "2018.08.01", "title": "Протести в Индонезия след изнасилване на момиче от брат си, довело до затвор заради аборт"}
{"url": "https://news.bg/politics/borisov-iska-inspektsiya-na-dnevnite-tsentrove-za-hora-s-uvrezhdaniya.html", "text": "Инспекция на дневните центрове за хора с увреждания, разпореди министър-председателят Бойко Борисов по време на днешното правителствено заседание.Според премиера това е необходимо, след като на вчерашната му среща в Министерския съвет представителите на хората с увреждания са поставили въпроса за качеството на тази услуга.\"Между другото, вчера след срещата с различните неправителствени организации, с министрите и с вицепремиера Дончев, от това, което сега като план сме направили, ще ми се социалният министър, вицепремиерът, здравният министър, те самите или оторизирани от тях хора, бързо да направим инспекция и да проверим тези дневни центрове, нивото, качеството на работа, качеството на услугата, защото се оказва, че и сега се дават много пари, но претенциите са, че самата услуга не е на необходимото ниво\", коментира Борисов.Премиерът иска като свърши Министерският съвет, министрите да седнат, да направят с Томислав Дончев бърз план и да действат.\"Не трябва сега да го оставяме това с вакуум\", обясни той.", "date": "2018.08.01", "title": "Борисов иска инспекция на дневните центрове за хора с увреждания"}
{"url": "https://news.bg/curious/chovechestvoto-izcherpi-prirodnite-resursi-za-godinata-alarmirat-ot-wwf.html", "text": "Човечеството изчерпи запасите си от природни ресурси за годината, информират от WWF. Тази година Денят на екологичния дълг се пада на 1 август.Доклад на Световната мрежа за екологичен отпечатък сочи, че за първите седем месеца от началото на 2018 година човечеството е изразходвало \"бюджета си\" от природни ресурси, които планетата е способна да възстанови в рамките на една година.Следователно от днес човечеството започва живот на \"екологичен кредит\" или казано с други думи - това, което произвеждаме след тази дата не е устойчиво, защото Земята не е в състояние да го възпроизведе с бързината, с която го изразходваме.Изследването мери отпечатъка на човечеството върху планетата и показва, че ние поддържаме този дефицит не само с изчерпване на запасите от ресурси чрез свръхулов и изсичане на горите, но и чрез натрупване на отпадъци - като например въглероден диоксид в атмосферата, който екосистемите не могат да поемат.Според доклада по-страшното обаче е, че Денят на екологичния дълг всяка година настъпва все по-рано, което означава, че хората засилват степента си на експлоатация на природните ресурси. А първи август е най-ранният такъв ден, откакто се води тази статистика.Каква е формулата за изчисляване на Деня на екологичния дълг? Световният биокапацитет се дели на световния биоотпечатък. Или количеството ресурси, създадени от Земята за една година, се разделят на това, което човечеството потребява като храна, дървен материал, суровини за производството на дрехи и т.н. Полученото число се умножава по 365, колкото са и дните в една стандартна календарна година, обясняват от WWF.Докато населението на Земята се разраства, икономиките се развиват и търсенето на ресурси става все по-голямо, то размерът на Земята си остава същия. От 1970 година насам, когато глобалната свръхконсумация става факт, ние започваме да теглим от \"главницата\" на нашата биосфера, вместо да живеем от нейната \"лихва\", предупреждават експертите на WWF.Оценките показват, че за да задоволим консумацията си при сегашните темпове на търсене, ние имаме нужда от 1.7 планети. Изследването показва, че жителите на Обединеното кралство имат нужда от 4 \"Великобритании\", за да посрещнат нуждите на своето потребление. А населението на САЩ живее така, сякаш разполагаме с ресурсите на 5 планети като Земята.Анализите отчитат и че днес ние все по-често се сблъскваме с недостиг на прясна вода, опустиняване, ерозия на почвата, намалена производителност на земеделската реколта, обезлесяване, загуба на биоразнообразие, колапс в риболова и увеличаващи се нива на въглеродния диоксид в атмосферата. Всичко това води до климатични промени и по-тежки суши, горски пожари и урагани.\"Сега е моментът да започнем да обръщаме тази тенденция\", призовава Веселина Кавръкова, директор на WWF България. \"Всеки има роля в това - от правителствата, през бизнеса, до всеки един от нас с избора ни какво използваме всеки ден. Да опазваме горите, които ни осигуряват ключови условия - чист въздух, питейна вода, ресурси, но също са дом на застрашени животински и растителни видове.\"WWF фокусира усилията си за опазване на вековните български гори, които имат най-голям принос за опазване на биоразнообразието, но същевременно изчезват, заради сечи, климатични промени и т.н.\"Нека да щадим реките и техните обитатели - да не ги преграждаме, канализираме, замърсяваме и застрояваме, тъй като по този начин убиваме живота в тях и се лишаваме дългосрочно от качествени водни ресурси\", предупреждава още Кавръкова.По думите ѝ като потребители всички имаме избор да направим потреблението си много по-устойчиво. Като пример Кавръкова посочва, че можем внимателно да избираме храната си, така че да е сезонна, местно произведена, от устойчиви източници, може да намалим или направо се откажем от еднократните пластмасови опаковки, да пестим енергия и вода в домовете си, да се замисляме дали е нужно да използваме колата си всеки ден.", "date": "2018.08.01", "title": "Човечеството изчерпи природните ресурси за годината, алармират от WWF"}
{"url": "https://news.bg/politics/zamenyat-personalnata-pensiya-za-detsa-siratsi-s-nova-semeyna-pomosht.html", "text": "Заменят персоналната пенсия за деца сираци с нова семейна помощ. Нейният размер ще е по-висок, но колко точно ще е, ще се определи със Закона за държавния бюджет. Промените в Закона за семейните помощи за деца, одобрени от Министерски съвет, обяви ресорният министър Бисер Петков.Промените касаят децата, които нямат право на наследствена пенсия с починал родител. \"Основната закрила за тези деца, останали без родител е по линия на наследствени пенсии, които те получават от Държавното обществено осигуряване. Но, на не малко деца, родителите им нямат необходимия осигурителен принос, за да получават наследствени пенсии. За тях в момента от Държавното обществено осигуряване се изплащат персонални пенсии\", обясни министър Петков.Той заяви, че днес правителството реши да отпусне персонални пенсии на 92 деца от 1 ви август в новия размер на персоналната пенсия, която от 1-ви юли е 113,02 лв. С отпускането им ще бъдат подпомогнати 50 семейства, останали в затруднено финансово положение.\"Става дума за деца, които нямат право на наследствена пенсия за починал родител и изплащането на тази помощ ще бъде при определени условия, които се въвеждат за всички семейни помощи. Без да бъда изчерпателен ще посоча, че условието е децата да посещават детски градини или училища\", обясни Петков.Размерът на помощта ще се определя по Закона за държавния бюджет. Стана ясно, че предложението е Закона да влезе в сила от следващата година, а децата, които поллучават персонална пенсия ще могат да изберат дали да се откажат от нея и да получат новата семейна помощ.\"Деца, които заявяват тази помощ - това ще бъде основание за прекратяване на персоналната пенсия, ако те получават такава. Със законопроекта се предвижда значително разширяване на кръга на децата, които имат право на тази семейна помощ. Разчетите, които са направени от тази помощ потенциално могат да се възползват 5 600 деца, като тук правя уточнението, че към момента 2700 деца получават персонални пенсии от ДОО. Въпрос на техен избор и преценка е съответно дали да се възползват от новата помощ или да продължават получаването на персонална пенсия\", обясни Петков.Предвидено е отпуснатите персонални пенсии да продължат да се изплащат до края на годината. \"С този законопроект се прави първа стъпка към извеждане на нехарактерни за осигурителната система плащания, които имат социален характер към системата на социално подпомагане\", каза още министър Петков.Министър Петков припомни, че този законопроект е отговор на искания, които в началото на годината бяха систематизирани от омбудсмана Мая Манолова на база на искания на родители на деца, останали с един родител.Министър Петков уточни, че още около 2 900 деца ще могат да получат такава месечна семейна помощ. По думите му годишно за изплащане на тези семейни помощи за деца ще са необходими 4 млн. лв.Бабите и дядовците, които са поели грижата за децата, стига да не получават специалното подпомагане по Закона за закрила на детето също ще имат право на тази семейна помощ. ", "date": "2018.08.01", "title": "Заменят персоналната пенсия за деца сираци с нова семейна помощ "}
{"url": "https://news.bg/world/london-obmislya-da-zapazi-svobodnoto-dvizhenie-v-sluchay-na-brekzit-bez-sdelka.html", "text": "Правителството на Великобритания обмисля да запази свободното движение на хора в случай, че Обединеното кралство напусне ЕС без споразумение.Това информира Business Insider, позовавайки се на изтекли в публичното пространство бележки от среща на вътрешното министерство.Според информацията граничните власти са обсъдили няколко решения в случай на Брекзит без сделка, включително да не се въвеждат гранични проверки за граждани на ЕС. Лондон обсъжда тази опция, тъй като се безпокои от липсата на имиграционни служители и от това, че повече проверки ще означава по-дълги опашки на летищата и на граничните пунктове. Но Великобритания е заключила, че ще \"толерира по-висок риск за сигурността\" чрез допускане на свободното движение само при \"най-лошия сценарий\". Дори и да избере този вариант, британското правителство ще извършва допълнителни проверки на някои граждани на ЕС чрез въвеждане на интелигентна система за контрол.Вътрешното министерство твърди, че свободното движение ще бъде преустановено след Брекзит и допълва, че вече извършва проверки на всеки, който влезе в страната.", "date": "2018.08.01", "title": "Лондон обмисля да запази свободното движение в случай на Брекзит без сделка"}
{"url": "https://news.bg/int-politics/brekzit-gramadni-opashki-na-duvar.html", "text": "Британското правителство трябва да излезе с ясна позиция за отношенията на Великобритания с ЕС след напускането на Общността, призовават експерти. Те посочват, че всеки провал в преговорите или твърд Брекзит би нанесъл сериозни щети на едно от основните пристанища във Великобритания - Дувър.През него и френския порт Кале минава основният транспортен трафик на Европа с Британските острови.Твърдият Брекзит или липсата на споразумение биха предизвикали дълги опашки от камиони. Те биха стигнали най-малко 25 километра.Затруднения биха и ималите и влаковете \"Евростар\".", "date": "2018.08.01", "title": "Брекзит: Грамадни опашки на Дувър"}
{"url": "https://news.bg/disasters/v-meksiko-se-razbi-samolet.html", "text": "В мексиканския щат Дуранго, самолет на Aeromexico се разби. Инцидентът бе потвърден в профила на компанията в Twitter.Авиокомпанията уточни, че инцидентът е станал със самолет Embraer-190 с капацитет до 100 пътници. Ройтерс посочва, че на борда имало 97 пътници и четирима членове на екипажа.Около 85 души са ранени при разбиването на самолет на компанията \"Аеромексико\" малко след излитането му от мексиканския щат Дуранго.В болница са приети 49 души, като двама от тях са в критично състояние. Самолетът е летял за столицата Мексико сити.Някои от пасажерите са се опитали да стигнат от падналия самолет до близко шосе, за да потърсят помощ, съобщи Би Би Си, като се позовава на местни медии.По първоначална информация самолетът \"Ембраер 190\" е паднал 5 минути след излитането. Властите смятат, че лошите атмосферни условия са причинили разбиването на самолета.По-рано бе съобщено, че самолетът на мексиканската авиокомпания Global Air е бил разбит в Куба.", "date": "2018.08.01", "title": "В Мексико се разби самолет"}
{"url": "https://news.bg/press/opasna-igra-s-yadreno-gorivo-v-aets-kozloduy-150-mln-lv-za-horata-s-uvrezhdaniya.html", "text": "Президентът върна високите съдебни такси за обжалванеПрезидентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби, съобщават от прессекретариата на президента.Промените в АПК, които трябва да влязат в сила от 1 януари 2019 г., бяха приети от депутатите в средата на миналата седмица. Още тогава се заговори, че президентът ще наложи вето върху тях.Опасна игра с ядрено гориво в АЕЦ \"Козлодуй\"Опасен експеримент с ядрено гориво подготвя ръководството на АЕЦ \"Козлодуй\" . Затова предупреди лидерът на АБВ Румен Петков. \"Посяга се грубо върху интереса на българската държава, сигурността на централата\", каза Петков.Борисов: Даваме още 150 млн. лв за хората с уврежданияВ обсъжданията участваха и вицепремиерът Томислав Дончев, социалният министър Бисер Петков, здравният министър Кирил Ананиев, новият шеф на НЗОК д-р Дечо Дечев и омбудсманът Мая Манолова. Макар по думите на Борисов всички да били на диаметрално различни мнения, накрая успели да стигнат до консенсус. Споразумели се трите закона за хората с увреждания да бъдат внесени за гласуване в НС до края на септември. Договорили се още информационната система за хората с увреждания да бъде подобрена, като регистърът да показва реалния им брой и потребности. Премиерът изрази още съмнението си, че всички над 700 хиляди с намалена работоспособност са реално съществуващи. Освен това всички бъдещи закони щели да се опират именно на този регистър. Бойко Борисов допълнителни още, че наличната към момента платформа, изработена с близо 2 млн. лева, е неработеща, според представители на хората с увреждания.\"Майчин дом\" с уникална за България лаборатория Зам. - министър Бойко Пенков откри първата лаборатория за неинвазивна диагностика за вродени генетични заболявания на плода в СБАЛАГ \"Майчин дом\". При откриването той отбеляза, че апаратурата е закупена със собствени средства на болницата.Лабораторията е създадена с подкрепата на Министерството на здравеопазването и ще работи съвместно с първия самостоятелен Медицински център към болницата.Валентин Радев: МВР ще възстанови покрива на \"Царските конюшни\" Вторият етаж на изгорялата сграда на бившите \"Царски конюшни\" е на МВР и ще трябва да възстановим покрива, каза министърът на вътрешните работи Валентин Радев, цитиран от Би Ти Ви.Останалото не е ясно на кого е, отбеляза министърът. По думите му първо ще се установява има ли влизане с взлом преди пожара.Освен това след приключването на огледите ще се прави нов проект за покрива. А дали след ремонт сградата ще се използва, ще се решава след време. В момента тя е с отпаднала необходимост.\"Теленор\" от днес е чешки. Със сръбски мениджър Ден след като сделката за придобиване на \"Теленор България\" от страна на чешката PPF Group бе официално одобрена от Европейската комисия, компанията подаде документи, за да се впише като нов едноличен собственик и да назначи свое ръководство. Това става ясно от документи, внесени от \"Теленор България\" в Търговския регистър.Новият собственик е взел решението да освободи от длъжност всички досегашни членове на съвета на директорите. До момента в него влизаха норвежците Анне Флагщат, Вегард Торенсен, Александра Райх, Оле-Бьорн Шилстед (който беше и изпълнителен директор) и Оле-Якоб Бел. Сега броят се свива до три и на позициите са избрани Владимир Радойчич и чехите Ян Хануш и Марек Слачик.Политическа чистка на летище София От началото на юни летище София се тресе от политически уволнения и назначения, които текат едновременно. Само за десетина дни близо 50 души са отстранени от работа, а паралелно веднага са назначени около 60. Най-засегнати са продавачите в магазините на летището с мотива, че не отговарят на изискванията. Според новите длъжностни характеристики те трябва да имат завършено висше икономическо образование. От длъжност са уволнени най-вече членове и симпатизанти на БСП. Почти цялата младежка организация на ГЕРБ е назначена на \"сладки\" работни места. Социалисти определят това като недопустимо в демократична държава и като опасна тенденция, пряко свързана с дискриминация, основана на политически убеждения.", "date": "2018.08.01", "title": "Опасна игра с ядрено гориво в АЕЦ \"Козлодуй\", 150 млн. лв за хората с увреждания"}
{"url": "https://news.bg/disasters/vlakove-se-sblaskaha-v-rayona-na-machu-pikchu.html", "text": "В околностите на Мачу Пикчу в Перу се сблъскаха два туристически влака, повече от 20 души получиха наранявания с различна тежест. Това съобщи АП.В резултат на сблъсъка на влаковете, поне 23 души са били ранени.По-рано бе съобщено, че в Перу в резултат на падането на автобуса в бездна умряха 11 души. Беше отбелязано, че инцидентът е настъпил в района на Аякучо, а автобусът паднал в бездната от височина 100 м. Също така се съобщава, че повече от 50 души са били ранени.", "date": "2018.08.01", "title": "Влакове се сблъскаха в района на Мачу Пикчу"}
{"url": "https://news.bg/int-politics/3d-orazhiyata-zabraneni-v-sasht.html", "text": "Вашингтонският федерален съд реши да блокира временно публикуването на инструкции, които позволяват да се създадат оръжия с помощта за 3D принтер. Това съобщи вестник \"Ню Йорк таймс\".Вестникът отбеляза, че решението е взето от окръжния съдия в Сиатъл Робърт Ласник.По-рано беше съобщено, че срещу администрацията на американския президент Доналд Тръмп е заведено дело заради чертежите за създаване на оръжие. Самият Тръмп каза, че публикуването на скици за изграждане на оръжия чрез 3D принтер \"не е много смислено\".Президентът отбеляза, че е стигнал до това мнение след разговор с представител на Националната асоциация на оръжията на Съединените щати.", "date": "2018.08.01", "title": "3D оръжията забранени в САЩ"}
{"url": "https://news.bg/disasters/nyama-vinoven-za-atentata-v-dyuseldorf.html", "text": "Германски съд оневини мъж, обвинен в бомбен атентат срещу железопътна гара в Дюселдорф, предаде АП.Магистратите решиха, че прокуратурата не е събрала достатъчно доказателства, за да осъди 52-годишния мъж по повдигнатите 12 обвинения.На 27 юни 2000 г. на станцията Верхан в Дюселдорф избухна дистанционно задействана бомба. Пострадаха 10 души, основно имигранти от бившите съветски републики. Заподозреният за атентата беше арестуван чак през 2017 г.", "date": "2018.08.01", "title": "Няма виновен за атентата в Дюселдорф"}
{"url": "https://news.bg/world/rumanski-universiteti-v-klasatsiya-na-shanhay.html", "text": "Дванадесетте университета в Румъния са включени в тазгодишното издание на Global Ranking of Academic Subjects на Шанхай, съобщават румънски медии.Класацията обхваща 54 дисциплини по природни науки, инженерство, науки за живота, медицински науки и социални науки. Класическите показатели включват продуктивността на изследванията, качеството на проучванията, степента на международно сътрудничество, научните изследвания с най-високо качество и най-високите академични признания.В тазгодишната класация са публикувани над 1600 университета от 83 държави и региони. Първенството се държи от университетите от Съединените щати, следвани от китайски университети и университети от Обединеното кралство.", "date": "2018.08.01", "title": "Румънски университети в класация на Шанхай"}
{"url": "https://news.bg/disasters/strelba-na-ostrov-rodos.html", "text": "Полицията от гръцкия остров Родос започна разследване, след като 13 души бяха приети в болница рано във вторник с огнестрелни рани, съобщават местни медии.Те са пострадали при престрелка в цигански катун. По първоначална информация около полунощ в понеделник, една кола с трима роми, е спряла в Караконеро. Тримата нападатели започнали да стрелят.Шест от ранените бяха освободени след лекарски преглед, а други седем останаха в болница.Полицията арестува 17-годишен ром и търси още двама заподозрени.Мотивите на нападателите са неизвестни.", "date": "2018.08.01", "title": "Стрелба на остров Родос"}
{"url": "https://news.bg/disasters/v-afrika-sa-ubiti-trima-ruski-zhurnalisti.html", "text": "В Централноафриканската република бяха убити трима известни руски журналисти - Орхан Джемал, операторът Кирил Радченко и режисьорът Александър Расторгуев.Те са пристигнали в Африка, за да снимат филм за участието в местни конфликти на руските наемници от частната военна компания \"Вагнер\".В момента е известно, че тримата журналисти са били спрени от паравоенни и разстреляни.Само преди три месеца при странни обстоятелства загина Максим Бородин, който разследваше дейността на руските наемници в Сирия. Властите съобщиха, че журналистът е скочил от петия етаж, където се намира дома му в Екатерининбург.През последните месеци френски и руски издания пишат за присъствието на руски наемници в ЦАР и Судан. В момента няма официално потвърждение от Кремъл, че в региона има руски военни.В ЦАР има контингент на сините каски.", "date": "2018.08.01", "title": "В Африка са убити трима руски журналисти"}
{"url": "https://news.bg/int-economics/tramp-ne-se-otkazva-da-udari-kitay-s-mita.html", "text": "Президентът на САЩ Доналд Тръмп втърдява политиката си спрямо Китай, предаде Ройтерс. Агенцията се позовава на информирани източници от Белия дом. Според тях Доналд Тръмп смята да удари китайски стоки за $200 млрд. с 25% мито, а не с 10$ както по-рано се предвиждаше.Според източник на CNBC от американската администрация списъкът със стоки е изготвен така, че да засегне ключови отрасли за китайската икономика като стоки от месо и зърнени култури през текстил до електроника и автомобилни части.Белият дом вече наложи мита върху китайски стоки за 34 млрд. долара, на което Китай отговори с реципрочни действия.", "date": "2018.08.01", "title": "Тръмп не се отказва да удари Китай с мита"}
{"url": "https://news.bg/regions/zapochva-bogorodichniyat-post-2.html", "text": "Днес се дава началото на Богородичните пости.Те продължават две седмици и на 15 август завършват с големия християнски празник Успение на Пресвета Богородица. Освен тялото по време на пости трябва да бъде и духът.15 август се пада в сряда и е постен ден. Тогава църквата повелява храната да не бъде блажна. Свещениците съветват на този ден да се занесе солта, с която на следващия ден ще бъдат приготвени вече позволените агнета и курбани.Риба е позволена на Преображение Господне.", "date": "2018.08.01", "title": "Започва Богородичният пост"}
{"url": "https://news.bg/weather/pak-dazhd-i-slantse.html", "text": "Днес на много места в страната отново ще се развива купесто-дъждовна облачност. Ще има краткотрайни валежи от дъжд с гръмотевици. В северозападните и планинските райони ще са интензивни и значителни по количество. Ще има условия за градушки. В югоизточните райони ще преобладава слънчево време. Ще духа слаб до умерен вятър от север-североизток. Максималните температури ще са предимно между 28° и 33°, в София - около 28°.Това съобщават от НИМХ към БАН.Над планините ще се развива купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен, предимно източен вятър. Максималната температура на височина 1200 метра ще е около 23°, на 2000 метра - около 16°.Над Черноморието ще преобладава слънчево време с временни увеличения на облачността и на места ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-27°. Вълнението на морето ще бъде 1-2 бала.", "date": "2018.08.01", "title": "Пак дъжд и слънце"}
{"url": "https://news.bg/economics/opolzotvoryavame-sas-160-hil-tona-poveche-darvesni-otpadatsi.html", "text": "Количеството дървесни отпадъци, които се оползотворяват в България, е нараснало от 208 726 тона през 2014 г. на 369 399 тона през 2016 г. Това стана ясно от данни, изнесени по време на семинар в МОСВ за ефективното управление на дървесните отпадъци и слънчогледовите люспи в контекста на прехода към кръгова икономика, с участието на експерти от РИОСВ и браншови организацииГоляма част от тези отпадъци се преработват в пелети и брикети за промишлено и битово отопление, като броят на потребителите на дървесни пелети и брикети нараства с около 10-30% годишно. Данните са цитирани от екипа на изпълнителя по проект, възложен от МОСВ.Проектът е за разработване на предложение за критерии в съответствие с действащата правна рамка за страничен продукт и край на отпадъка по отношение на дървесните отпадъци и отпадъците от слънчогледови люспи. Представени са основни източници за генерирането им, приложимите технически изисквания за третирането им, продуктовите изисквания и техническите стандарти към пелетите и брикетите от тези отпадъци.Според експертите за постигане на ресурсна ефективност и стимулиране на поетапния преход към кръгова икономика в сектора на дървообработващата и преработваща индустрия и производството на слънчогледови масла е необходимо да бъде насърчена конкурентоспособността на българските компании.Това е възможно посредством създаване на механизми за управление на дървесните отпадъци и люспите като \"неотпадъци\", които отговарят на стандартите и гарантират високо ниво на защита за околната среда и човешкото здраве.", "date": "2018.08.01", "title": "Оползотворяваме със 160 хил. тона повече дървесни отпадъци"}
{"url": "https://news.bg/society/remonti-ogranichavat-dvizhenieto-po-bul-vasil-levski-v-stolitsata-do-3-avgust.html", "text": "Във връзка ремонта на бул. \"Васил Левски\" от бул. \"Граф Игнатиев\" до бул. \"Цар Освободител\" се въвеждат промени в организацията на движение.До 24.00 часа на 03.08.2018 г. се забранява влизането на пътни превозни средства по източната половина от пътното платно на бул. \"Васил Левски\", между ул. \"Граф Игнатиев\" и ул. \"ген. Гурко\" и между ул. \"ген. Гурко\" и бул. \"Цар Освободител\". Движението на пътни превозни средства ще се извършва двупосочно в западната половина от пътното платно на булеварда в същия участък.До 24.00 часа на 03.08.2018 г. се закриват местата за почасово платено паркиране, както следва: по бул. \"Васил Левски\" на 50 м преди ул. \"Проф. Н. Михайлов\" в посока ул. \"Ген. Гурко\"; по бул. \"Васил Левски\" от ул. \"Граф Игнатиев\" до ул. \"Юри Венелин\".Въвежда се промяна в режима на работа на светофарните уредби на следните кръстовища: бул. \"Васил Левски\" - ул. \"Граф Игнатиев\" - бул. \"Патриарх Евтимий\", бул. \"Васил Левски\" - ул. \"Ген. Гурко\", бул. \"Васил Левски\" - бул. \"Цар Освободител\";До 24.00 часа на 03.08.2018 г. превозните средства от системата на градския транспорт, преминаващи през участъка ще се движат по променени маршрути.Автобусите по линия № 9 - в посока ул. \"Ген. Гурко\" ще се движат по скъсен маршрут до бул. \"Евлоги и Христо Георгиеви\", надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си до Автобаза Искър;Автобусните от линия № 84 - в посока ул. Ген. Гурко ще се движат по скъсен маршрут от пл. Орлов мост до моста при стадион \"Васил Левски\". В посока летище София Терминал 2 - от моста на Стадион \"Васил Левски наляво\" по бул. \"Евлоги и Христо Георгиеви\", надясно по бул. \"Цариградско шосе\" и по маршрута си;Автобусите от линия № 94 - в посока СУ \"Св. Климент Охридски\" ще се движат по следния маршрут от бул. \"Черни връх\", надясно по бул. \"Евлоги и Христо Георгиеви\" до пл. Орлов мост, обратен завой по бул. \"Евлоги и Христо Георгиеви\" до бул. \"Черни връх\" и по маршрута си до Студентски град;Автобусните от линия № 184 - в посока ул. \"Ген. Гурко\" ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 1 - от моста на стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си.Нощна автобусна линия 2 - не се променя, като преминава през ремонтния участък с автомобилите; Маршрутите на тролейбусни линии №№ 1, 2, 5 и 8 не се променят;Автобусите по линии 9, 84, 94 и 184 ще спират на всички съществуващи спирки по променените маршрути.Разкрива се временна еднопосочна спирка на бул. \"Цар Освободител\" на 50.00 метра от пл. Орлов мост за автобусна линия № 9.Организация на движението във връзка с изпълнението на обект: \"Изграждане, възстановяване и обновяване на публични пространства в централна градска част - зона 2\". От 01.08.2018 г. до 09.08.2018 г. се въвеждат промени в организацията на движение.Забранява се влизането на пътни превозни средства, както следва: по ул. \"6-ти септември\" в участъка от ул. \"Граф Игнатиев\" до ул. \"Ген. Паренсов\"; през кръстовището ул. \"Граф Игнатиев\" - ул. \"6-ти септември\".Променя се посоката на движение на пътни превозни средства по следните улици: ул. \"6-ти септември\" става с двупосочно движение в участъка от ул. \"Хан Крум\" до ул. \"Граф Игнатиев\".Закриват се местата за почасово платено паркиране и местата в режим на платено паркиране \"служебен абонамент\", както следва: по ул. \"6-ти септември\" от ул. \"Ген. Паренсов\" до ул. \"Граф Игнатиев\".От 01.08.2018 г. до 15.08.2018 г. се забранява влизането на пътни превозни срдества по ул. \"Граф Игнатиев\", в участъка от ул. \"Георги Раковски\" до ул. \"6-ти септември\";От 03.08.2018 г. до 30.09.2018 г. се забранява влизането на пътни превозни средства по ул. \"Граф Игнатиев\", в участъка от ул. \"6-ти септември\" до ул. \"Цар Шишман\".При изпълнение на строително монтажните работи ще се осигури пешеходна проходимост в зоната на строителните площадки, с широчина от 1.50м.От 10.08.2018 г. до 31.08.2018 г. се забранява влизането на пътни превозни средства по ул. \"Георги Раковски\", в участъка от ул. \"Хан Крум\" до ул. \"Ген. Гурко\", като се осигури преминаването на автомобили през кръстовище ул. \"Георги Раковски\" - ул. \"Стефан Караджа\".Закриват се местата за почасово платено паркиране и местата в режим на платено паркиране \"служебен абонамент\" за времето и мястата посочени по горе.От 10.08.2018 г. до 31.08.2018 г.се промяня маршрутът на тролейбусна линия № 9 - в посока пл. Сточна гара - от тунела при Национален дворец на културата направо по бул. \"Васил Левски\" до пл. \"Сточна гара\" и обратно по бул. \"Васил Левски\" до кино Одеон и по маршрута си до ж.к. \"Борово\".Тролейбусите ще спират на всички съществуващи спирки по променения участък от маршрута.", "date": "2018.08.01", "title": "Ремонти ограничават движението по бул. \"Васил Левски\" в столицата до 3 август"}
{"url": "https://news.bg/politics/ermenkov-e-pritesnen-che-darzhavnostta-se-razpada-i-kradtsi-ograbvat-spyashtite.html", "text": "Депутатът от БСП Таско Ерменков не счита за нормално полицията само да съветва да затваряме и заключваме вратите си и определя себе си като един от 10-те хиляди ограбени в България докато спи.На 3 юли, докато спят със съпругата, дъщеря му и зет му, крадци влизат в дома им и взимат чанти и портмонета, кредитните им карти не са пипнати, както и телефоните им. Ерменков коментира пред БТВ че имат и малко куче, но то не е издало и звук, въпреки че лае постоянно.Той вярва, че са били упоени и се чуди, защо когато на всеки на всеки 66-ти зает в България един е полицай, не можем да спим спокойно в домовете си, счита че системата за сигурност видимо не работи и държавността се разпада. \"Аз съм с холтер, който мери пулса, и по времето на обира той е отчел най-ниски показатели\", добави Ерменков.Депутат вижда връзка между обира и публикацията му за замърсената вода в столицата. Той отрича да е казвал със сигурност, че водата е отровена, просто помолил институциите да проверят слухове и информация от негов източник и да информират обществеността. Било и в почивните дни и нямало какво друго да направи освен да ползва социалните мрежи, не разпространява фалшиви новини, а повдига въпроси.\"Приемам като недопустимо докато ме разследват, едновременно с това да ми се влиза в къщата и да бъда грабен. Не казвам, че това го правят официалните власти. Когато ме извикаха в ГДБОП казах кои са приятелите, на които съм се позовал, за да предупредя във Фейсбук. Не съм казал, че водата е отровена, а моля институциите да проверят това и да разсеят съмненията. Може би съм постъпил прекалено емоционално, но с грижа за хората\", обясни депутатът от БСП Таско Ерменков.", "date": "2018.08.01", "title": "Ерменков е притеснен, че държавността се разпада и крадци ограбват спящите"}
{"url": "https://news.bg/int-politics/kitay-uchastva-v-savmestni-voennomorski-ucheniya-s-26-darzhavi-do-avstraliya.html", "text": "Китайският военноморски флот ще се присъедини към 26 други държави във военни учения на северния бряг на Австралия този месец, съобщава \"Ройтерс\".Военноморските учения се провеждат от Австралия и ще включват и техния основен съюзник САЩ, които през май изгониха Китай от военното си учение в Хавай в отговор на това, което определят като милитаризация на островите в Южнокитайско море.Връзките между Австралия и Китай са обтегнати, след като Канбера прие редица закони, целящи да попречат на китайското влияние и позиция на Китай в Южнокитайско море.Австралия предлага дипломатическа подкрепа на САЩ за \"свобода на корабоплаването\" през Южнокитайско море, а техни и кораби са срещнали китайски бойни кораби там през април.\"Очаква се Китай да участва в редица дейности, маневри, комуникации между корабите. Народите изградиха продуктивна отбранителна връзка, която ... улеснява прозрачността и изгражда доверие\", коментира австралийският министър на отбраната Марис Пейн. Ученията ще се провеждат в стратегически води на север от Дарвин, където решението за отдаване под наем на пристанището на града на китайска фирма е остро критикувано от САЩ. Китай се включи в ученията като наблюдател през 2016 г. и само Великобритания отказва поканата да участва в този мандат, обяснява говорител на австралийския министър на отбраната.Анализаторите смятат, че участието на Китай може да означава готовност за затопляне на отношенията.\"Китайското правителство е склонно да намали официалните посещения и официалните взаимодействия, така че може би това е знак, че висшите китайски държавници са по-щастливи\", коментира Андре Кар, старши преподавател в Центъра за стратегически и отбранителни изследвания в Австралийския национален университет.", "date": "2018.08.01", "title": "Китай участва в съвместни военноморски учения с 26 държави до Австралия"}
{"url": "https://news.bg/regions/ek-odobryava-strandzhanskiya-manov-med-za-zashtiteno-naimenovanie.html", "text": "Мария Габриел обяви одобрението от Европейската комисия за регистрация на Странджанския манов мед като защитено наименование за произходСледващата стъпка е публикуване на спецификацията на продукта в Официалния вестник на ЕС през есента и ако няма възражения, Странджанският манов мед ще бъде вписан в регистъра в началото на следващата година.\"Тази регистрация представлява възможност за засилване на развитието на местното производство на пчелен мед, производителите могат да получават по-добра цена за продукта си и да се отличават на пазара\", обясни Габриел.\"С българските пчелари заедно показваме години наред на цяла Европа, че можем да бъдем смели в отстояването на каузата за по-достойно място на пчеларския сектор. Корените на моята подкрепа за каузата е силната ми вяра в пчеларите. Ангажиментът ми остава същия и сега, като комисар по цифровата икономика и общество, и съм мотивирана новите подходи и инструменти в ресора ми да бъдат в служба за запазване на здравето на пчелите и на труда на пчеларите\", коментира Мария Габриел.", "date": "2018.08.01", "title": "ЕК одобрява Странджанския манов мед за защитено наименование"}
{"url": "https://news.bg/world/manafort-otkril-poveche-ot-30-bankovi-smetki-v-tri-darzhavi.html", "text": "Пол Манафорт, бившият председател на предизборната кампания на президента Доналд Тръмп, е имал над 30 сметки в чужбина.Това съобщи федералната прокуратура на САЩ на първия ден на започналия вчера процес срещу Манафорт, информират местни медии.Държавното обвинение обяви, че Манафорт е смятал, че данъчните и банковите закони в САЩ не се отнасят за него, допълвайки, че бившият сътрудник на Тръмп е натрупал състоянието си от политическа работа в Украйна. Прокуратурата също разкри пред федералния съдия, че обвиняемият е отворил повече от 30 банкови сметки в три държави за \"получаване и укриване\" на доходи. Обвинението описа как Манафорт е похарчил милиони долари за реновиране на имотите си и повече от половин милион долара за \"скъпи дрехи\", включително 15 000 долара за яке с кожа от щраус.Адвокатът на Манафорт заяви пред журито, че \"този случай е за данъци и доверие\".Прокуратурата заяви, че няма да представи доказателства за предполагаем сговор с Русия, защото обвиненията срещу Манафорт обхващат период преди работата му с Тръмп. Но ще разкрие нова информация относно работата на обвиняемия с проруска политическа партия в Украйна.Това е първият процес от разследването на специалния прокурор Робърт Мълър за намеса на Русия на президентските избори през 2016 г. и сговор между кампанията на Тръмп и Москва. Манафорт е обвинен в укриване на десетки милиони долара в офшорни сметки, които са спечелени в Украйна и във финансови измами.Срещу 69-годишния Манафорт са повдигнати 18 обвинения, като основното е за укриване на 60 милиона долара в офшорни сметки, спечелени в Украйна, и за укриване на данъци. Прокуратурата също го обвинява, че е излъгал американски банки, за да се сдобие с имотни заеми с цел поддържане на разточителния си начин на живот, след като клиентът му, бившият президент на Украйна Виктор Янукович, падна от власт през 2014 г.Манафорт твърди, че е невинен по всички обвинения.Процесът във Вирджиния ще бъде последван от втори във Вашингтон през септември, където Манафорт е обвинен в пране на пари, в опит за подкупване на свидетел и заради това, че не се е регистрирал като чуждестранен агент.Манафорт твърди, че е невинен и по тези обвинения.", "date": "2018.08.01", "title": "Манафорт открил повече от 30 банкови сметки в три държави"}
{"url": "https://news.bg/world/nay-malko-devet-dushi-sa-raneni-pri-golyam-pozhar-v-belgrad.html", "text": "Най-малко девет души са пострадали при голям пожар в белградския квартал \"Земун\", информира МИА.Пожарът е възникнал вчера вечерта.Седем пожарникари и двама жители на квартала са се задушили и са с изгаряния от пожара, възникнал във фабрика за мебели. Огнената стихия се разпространила и обхванала частен дом и няколко автомобила. Полицията е евакуирала жители.Министърът на вътрешните работи на Сърбия Небойша Стефанович заяви, цитиран от Танюг, че ситуацията е тежка, тъй като достъпът до мястото е затруднен. По думите му четирима пожарникари са ранени.62 пожарникари и 19 пожарни коли са мобилизирани.", "date": "2018.08.01", "title": "Най-малко девет души са ранени при голям пожар в Белград"}
{"url": "https://news.bg/politics/yuzhen-potok-ne-se-razlichava-ot-planovete-na-germaniya-za-severen-potok-2.html", "text": "Доверието в двустранните отношения и декларираната воля от Сърбия трябва да доведат до ефективни решения на проблемите на българското национално малцинство, коментира президентът Румен Радев в интервю за сръбското издание \"Корд\".Помолен да коментира отправения от него призив при визитата му през месец май в Москва за съхраняване на потенциала за  и дали проектът ще бъде политически приемлив за ЕС, президентът отново подчертава, че това остава най-сигурният, пряк и най-евтин маршрут.\"Необходимостта, доставките на руски газ до територията на страните от ЕС да бъдат директни, се определя както от разума, така и от изискванията за енергийна сигурност и надеждност. Те формират основата на изграждания Европейски енергиен съюз. А колкото до това дали проектът ще бъде политически приемлив за ЕС, бих желал да повторя, че осигуряването на преноса на газовите доставки по т. нар. \"Южен поток\" по никакъв начин не се различава от плановете на Германия да реализира газопровода \"Северен поток\" 2, разбира се при спазването на изискванията на Третия енергиен пакет. Надявам се, че Брюксел ще приеме идеята с разбиране, още повече като се има предвид, че това осигурява допълнителни газови доставки не само до България, но също и до Сърбия, Унгария, Австрия, Северна Италия, също и други страни\", допълва президентът.Обявеният хоризонт 2025 г. за присъединяване на държавите от Западните Балкани към ЕС е възможност и стимул за Сърбия и другите кандидат-членки да извършат необходимите реформи. \"Приобщаването на Западните Балкани към обединена Европа е цел на България още от присъединяването на страната ни към Европейския съюз през 2007 г. Нещо повече, това беше и една от целите на политиката на разширяване на самия ЕС, фиксирана с решенията от т. нар. Солунски дневен от 2003 г. \"Замразяването\" на тази тема в дневния ред на ЕС за изминалото десетилетие не е в интерес нито на България, нито на държавите от региона, нито дори на ЕС\", обяснява Радев.В отговор на въпрос за резултатите от посещението му в Сърбия през юни, Румен Радев отбелязва положителната тенденция в развитието на политическия диалог, ръста в двустранния стокообмен, който надхвърля 1 млрд. евро, както и увеличението на броя на туристите.Президентът очаква българо-сръбския газов интерконектор да бъде завършен през 2022 г., а страната ни да ускори работата по изграждането на магистралата, която ще свързва България и Сърбия, като част от Трансевропейската транспортна мрежа, която представлява най-краткия маршрут между Западна Европа и Близкия изток.\"Зачитането на правата на българското малцинство е важно не само за България, но също и за Сърбия, както и за двустранните ни отношения и европейската перспектива на целия регион\", посочва президентът.В отговор на въпрос как вижда бъдещето на Европа и позицията на България в един реформиран ЕС, Румен Радев посочва, че следващите няколко години ще бъдат трудни и е необходимо да се проведе вътрешния дебат в рамките на Съюза.\"Нужна е радикална промяна, защото Европа премина през няколко кризи. Финансовата криза, която се случи преди почти 10 години, доведе до спад в икономическия растеж и беше трудно преодоляна. Безработицата остава на относително високи нива, особено сред младите и това доведе до изостряне на латентни социални противоречия и засегна интеграцията на етническите общности. ЕС премина през криза на доверието. Някои европейски граждани поставят под съмнение дори способността на Съюза да се справи с предизвикателствата\", обяснява президентът.Държавният глава призовава в бъдеще ЕС да се утвърждава като съюз, \"който да обръща повече внимание на нуждите на обикновените граждани\", а днешните разделения между \"Севера\" и \"Юга\", между \"Запада\" и \"Изтока\", да бъдат премахнати.\"Ако можем да реализираме този възглед, това ще допринесе за движението на Европа на една скорост. Преди всичко остава нуждата да се защитават тези ценности, които държаха Европа заедно повече от шест десетилетия. България също има интерес да запази основополагащите политики на Европейския съюз като икономическото сближаване и по отношение на земеделието\", посочва още Радев.Президентът допълва, че ролята на външната политика е да отваря врати за диалог и сътрудничество, а не да нарочва някого за враг. Отношенията на ЕС с Русия не могат да не бъдат повлияни от политическата криза в Източна Европа, но отказът от какъвто и да е диалог не е решение.\"Въпреки продължаващото напрежение в отношенията между Русия и ЕС и взаимно наложените санкции, Русия се утвърди като традиционен партньор на Европа в секторите на енергетиката, икономиката, туризма и борбата срещу тероризма. Водещите държави членки на ЕС защитават своите икономически интереси в Русия и не виждам защо това да не бъде валидно и за България\", коментира президентът.Румен Радев призовава избягването на агресивния тон да стане общ принцип в двустранните отношения, а прагматичният диалог с най-голямата страна в Източна Европа е в общ интерес както на ЕС, така и на Русия.Държавният глава определя постигнатото споразумение между Гърция и Република Македония за нейното име, като един от най-трудните въпроси в нашия регион.\"Ако двете страни могат да преминат през юридическите процедури за влизане в сила на споразумението, това ще предостави солидна база за установяване на добросъседски отношения между тези две държави. Надявам се споразумението между България и Република Македония да изиграе същата роля по отношение на моята страна\", коментира Румен Радев.", "date": "2018.08.01", "title": "\"Южен поток\" не се различава от плановете на Германия за \"Северен поток\" 2"}
{"url": "https://news.bg/world/v-sasht-vyarvat-che-predadenite-ot-kndr-ostanki-sa-na-amerikanski-voynitsi.html", "text": "През миналата седмица Северна Корея предаде на САЩ повече от 50 сандъка с човешки останки от Корейската война в периода 1950-1953. Те най-вероятно са на американски войници според първоначалната съдебно-медицинска експертиза.Това съобщи американски представител, цитиран от \"Ройтерс\".\"\", обяви Джон Бърд, съдебен антрополог към Министерството на обраната на САЩ.Той направи коментара във военновъздушната база \"Осан\" в Южна Корея преди останките да бъдат изпратени на Хавайските острови за допълнителен анализ и установяване на самоличността на убитите войници.В петък американски транспортен самолет на Пентагона натовари сандъци с останките на 55 войници в севернокорейския град Уонсан. Това е първата стъпка към изпълнение на споразумението, договорено между лидера на КНДР Ким Чен-ун и президента на САЩ Доналд Тръмп през юни.", "date": "2018.08.01", "title": "В САЩ вярват, че предадените от КНДР останки са на американски войници"}
{"url": "https://news.bg/politics/reglamentirat-deynostta-na-sotsialnite-predpriyatiya.html", "text": "Регламентират дейността на социалните предприятия. Това става с одобрения от Министерски съвет проект на нов закон за социалните предприятия и солидарната икономика.Промените анонсира ресорният министър Бисер Петков след заседание на Министерски съвет. Той обяви, че това е специфичен отрасъл, който динамично се развива в Европа и света и с приетите нормативни промени се цели увеличаване делът на социалните предприятия като дял в БВП и като източник на заетост на лица от уязвими групи.\"В този законопроект се дава легална дефиниция на социално предприятие, посочват се субектите на социалната икономика\", обясни министър Петков. Предвиждат се мерки за насърчаване на социалните предприятия, въвежда се национален регистър на социалните предприятия и съответно възможността да ползват отличителна сертификационна рамка- самите социални предприятия, които ще бъдат вписани в регистъра.\"С този нов закон се дава тласък на развитието на социалната икономика. Социални предприятия могат да бъдат всички предприятия, независимо от тяхната организационна и правна форма стига да отговарят на съответните критерии, разписани в законопроекта. Предвидено е социалните предприятия да бъдат две категории - категория А и категория А+ , като основното е тези предприятия в устава си да се водят предимно от социални цели, да извършват дейности, които имат социална добавена стойност\", каза още Петков.", "date": "2018.08.01", "title": "Регламентират дейността на социалните предприятия"}
{"url": "https://news.bg/world/iranskite-sili-se-izteglyat-ot-granitsata-s-izrael-obyavi-moskva.html", "text": "Иранските сили изтеглят тежките си оръжия на дистанция 85 километра от Голанските възвишения.Това съобщава ТАСС, позовавайки се на руски дипломат, предаде \"Ройтерс\".Подкрепяна от Русия, Иран и \"Хизбула\", армията на сирийския президент Башар Асад си върна обширни територии в Югозападна Сирия. Така подкрепяните от Асад сили се озоваха на границата с Израел.\"Иранците се изтеглиха и шиитските формации вече не са там\", каза Александър Лаврентиев, специалният представител на президента на Русия Владимир Путин за Сирия.Лаврентиев поясни, че иранските военнослужещи, които той описа като съветници, може да са сред сирийските въоръжени сили, които остават в близост до израелската граница.\"Но няма звена с тежка техника и оръжия, които могат да се превърнат в заплаха за Израел, на разстояние 85 километра от демаркационната линия\", допълни дипломатът.Израел многократно алармира, че иранските сили и \"Хизбула\" са пряка заплаха за безопасността на страната.През миналата седмица израелски представители заявиха, че Русия е предложила иранските сили да се държат най-малко на 100 километра от Голанските възвишения. Но Тел Авив отхвърли предложението по време на среща между израелския премиер Бенямин Нетаняху и руския външен министър Сергей Лавров. Нетаняху е казал пред Лавров, че \"ние няма да позволим на иранците да се установят дори и на 100 километра от границата\".", "date": "2018.08.01", "title": "Иранските сили се изтеглят от границата с Израел, обяви Москва"}
{"url": "https://news.bg/world/ubitite-v-tsar-zhurnalisti-razsledvali-ruski-naemnitsi.html", "text": "Руските журналисти, които бяха убити в Централноафриканската република (ЦАР), са работили по разследване, свързано с руски наемници в чужбина, съобщиха техни колеги, цитирани от АП.Репортерите са убити при засада по-рано тази седмица до град Сибю в ЦАР. Местните власти обявиха, че журналистите са открити мъртви, след като са били отвлечени от около 10 мъже с тюрбани, които са говорили на арабски език.Руският опозиционер Михаил Ходорковски написа във \"Фейсбук\", че журналистите са сътрудничели в разследващия му проект с история, озаглавена \"Руските наемници\".Андрей Конякин, главен редактор на Центъра за управление на разследвания на Ходорковски, заяви, че репортерите са се опитали да разкрият информация за частна руска компания в областта на сигурността, която е действала в африканската страна, както и за интересите на Русия там.Руски и чужди медии съобщават, че името на компанията е \"Вагнер\" - военна група, която е свързвана с бизнесмен, който е приближен на президента на Русия Владимир Путин.Конякин добави, че Орхан Джемал, Кирил Радченко и Александър Расторгуев са пътували към северната част на страната, за да разговарят с представител на ООН. Журналистите са носили със себе си няколко хиляди щатски долара в брой, за да финансират престоя си в ЦАР, както и ценни камери и друга техника.Той заяви пред АП, че основната версия към момента е, че убийствата са в резултат на грабеж, но той е скептичен и мисли, че атаката е свързана с разследването им.\"Това е направено по много демонстративен начин\", смята Конякин и изрази учудване защо нападателите не са покрили следите си, защо не са скрили автомобила и са оставили шофьора жив.Ако са взели всичко от тях, защо са ги убили, попита той.", "date": "2018.08.01", "title": "Убитите в ЦАР журналисти разследвали руски наемници"}
{"url": "https://news.bg/regions/tezhka-obstanovka-v-stranata-sled-poredniya-poroy.html", "text": "Обявеното вчера  остава в сила заради активиралото се свлачище по пътя за Чудните мостове.Пътят за село Забърдо и Чудните мостове остава затворен. Опасността остава заради падащите камъни в района на свлачището, пише БНТ.Кметът на Чепеларе Славка Чакърова информира, че в района няма бедстващи хора. В 9 часа сутринта се проведе и заседание на кризисния щаб.От общината съветват туристите да не използват пътя. Разчистването ще започне, когато времето се успокои. По-късно днес се очаква в Родопите отново да вали.Заради проливните дъждове е обявено частично бедствено положение и в няколко села в Девинско, информира bTV. Община Девин обяви частично бедствено положение заради селата Осиково, Чуреково и Михалково. Обстановката в селата е усложнена, достъпът до селата е затруднен.Пътят за Осиково продължава да е непроходим. По шосето има сериозни наноси. Движението по пътя Девин - Кричим е възстановено.Към момента няма данни за пострадали или бедстващи хора в района.Междувременно обстановката в община Тетевен постепенно се нормализира. Припомняме, на 30 юли, понеделник,  след заседание на Общинския кризисен щаб и с заповед на кмета на Община Тетевен.Заради поройните дъждове от последните дни са се покачили нивата на реките Вит и Осъм в област Ловеч. Реките обаче не са прелели от коритата си. Има и активирани свлачища и наводнени пътища в района. Работата по почистването на засегнатите от дъждовете райони продължава.Проливните дъждове нанесоха сериозни щети и в Еленския балкан. През нощта пороят повиши значително нивото на река Веселина, която преминава през село Дрента.Реката е преляла и е откъснала два дървени моста. Няколко къщи в селото са откъснати и до тях няма достъп.Нивото на реката започнало да се повишава през нощта и водата отнесла двата моста буквално за няколко минути. Проливните дъждове активизирали и свлачища на няколко места в селото. Земна маса е паднала на пътното платно, но впоследствие е била почистена, така че платното за движение да е чисто в случай, че до хората трябва да достигнат полиция, пожарна и спешна помощ.Жителите на селото са силно притеснени, че при следващия порой коритото на реката може отново да прелее и щетите да бъдат по-сериозни.Стана ясно и че проливните дъждове са нанесли щети и в град Неделино, област Смолян. Заради пороя там се е активирало свлачище, което е наложило евакуацията на хора. Семейство от града вече втори ден не живее в дома си, защото земна маса падна върху къщата. От бедствието са заплашени и други къщи в квартала.Пороят е нанесъл и други сериозни щети по инфраструктурата на града и в някои села в община Неделино. Щетите вече се описват от комисия, търсят се и средства от междуведомствената комисия към Министерски съвет.Според жителите на Неделино причината за случилото се е лошото отводняване на екопътека.Река Янтра също е преляла. Бедствието е станало край Габрово. Само за час в района на квартал \"Ябълка\" са се излели между 30 и 35 литра дъжд на квадратен метър.Вследствие на пороя са разрушени цели 300 метра от улицата. Наноси от дървета, боклуци и камъни са запушили дерето, което е трябвало да отведе стичащата се дъждовна вода в реката.Пострадали хора няма, наводнени са приземни помещения и мазета.Опасностите от наводнения в страната остават в цялата страна. Синоптиците предупреждават за опасност от наводнения през денонощието за реките Черни Искър и Бели Искър. По водосбора на река Марица има опасност за притоците Луда Яна и Въча. Метеоролозите алармират и за опасност при планинските притоци на Струма и Места, пише Нова.Дъждовното време порази и Румъния. Заради проливните дъждове има стотици наводнени къщи и дворове. При бедствията загина и възрастна жена.През изминалата нощ пожарникари са изпомпвали вода от стотици наводнени жилища и мазета, информира БНТ. В североизточния окръг Нямц властите са евакуирали временно няколко души заради опасност от наводнения.Властите издадоха предупреждение за опасни метеорологични условия в 66 населени места в 25 окръга. Те съветват хората да не се приближават до бреговете на реки и да не прекосяват бързо течащи води.", "date": "2018.08.01", "title": "Тежка обстановка в страната след поредния порой"}
{"url": "https://news.bg/regions/katastrofi-spryaha-dvizhenieto-po-am-trakiya-kam-burgas.html", "text": "Към 13 часа няколко катастрофи са блокирали движението по АМ \"Тракия\" в посока Бургас, съобщи БНР.От полицията информират, че обходният маршрут е през Ямбол и Средец.Пътните инциденти са възникнали в района на Карнобат. Вследствие на произшествията по магистралата в посока Бургас са се образували големи задръствания.Междувременно пътят Карнобат - Айтос е затворен заради ремонт и затова той не може да се използва като алтернативен.Към 17.30 часа движението по АМ \"Тракия\" е било възстановено, информираха от Агенция \"Пътна инфраструктура\".", "date": "2018.08.01", "title": "Катастрофи спряха движението по АМ \"Тракия\" към Бургас"}
{"url": "https://news.bg/regions/pozharnikari-spasiha-17-godishno-momiche-ot-reka-arda.html", "text": "Огнеборци спасиха живота на 17-годишно момиче, попаднало във капан във водите на река Арда в района на село Бориславци, информира пресслужбата на МВР.Момичето се намирало на малък остров в реката. Животът на момичето бил застрашен от придошлите води на реката.Сигналът е получен в дежурния център на пожарната в Хасково около 13 часа.Към мястото на инцидента незабавно се отправили пожарникари. На място жена и мъж, които подали сигнала, обяснили на огнеборците, че те били на разходка с момичето, но нивото на реката рязко се повишило. Двамата успели да се доберат до брега, но момичето останало на острова. Тогава двамата подали сигнала.Пожарникарите веднага осъществили контакт с бедстващото дете. Те предприели всички необходими мерки за спасяването на момичето.Към 14.30 часа огнеборците успели да стигнат до момичето и го измъкнали от водния капан.Всички - мъжът, жената и момичето - са в добро здравословно състояние. Не се е наложило да им се оказва медицинска помощ.", "date": "2018.08.01", "title": "Пожарникари спасиха 17-годишно момиче от река Арда"}
