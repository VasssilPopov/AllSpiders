{"url": "https://news.bg/society/2000-stolichani-bez-tok-900-signala-za-navodneniya-sled-poroya.html", "text": "Около 2000 столичани са без ток. Сигналите за наводнения в града са около 900 до момента. Това е съобщил столичният кмет Йорданка Фандъкова, цитирана от \"Фокус\".Засегнати са абонати в кварталите \"Красно село\" и \"Младост\". Тя призна, че обстановката е била сложна, но се нормализира. Припомняме, че днес над града се изсипа пороен дъжд, придружен с гръмотевици. Той доведе до проблеми в София, като бяха наводнени станции на метрото, търговски центрове и други. В социалните мрежи се повиха клипове, снимки и шеговити сравнения с Венеция. Към момента проблеми с транспорта няма. Жълт код за интензивни валежи бе обявен в цялата страна. Синоптиците обявиха, че утре се очаква спиране на валежите. ", "date": "2018.06.18", "title": "2000 столичани без ток, 900 сигнала за наводнения след пороя "}
{"url": "https://news.bg/world/polsha-i-es-vse-oshte-ne-mogat-da-se-razberat-za-sadebnata-reforma.html", "text": "Топ представител на ЕС и полският премиер не съобщиха за постигнат напредък след среща, която имаше за цел излизане от безизходицата във връзка с промените в полската съдебна система, информира АП.Според Брюксел съдебната реформа е в нарушение на европейските демократични стандарти.Заместник-председателят на Европейската комисия Франс Тимерманс описа разговорите с полския министър-председател Матеуш Моравецки като \"\", докато полският лидер заяви, че \"\".Но двамата не съобщиха, че са постигнали компромис и не позволиха на журналистите да зададат въпроси.Времето за постигане на компромис изтича, тъй като новият закон, регулиращ работата на Върховния съд, ще влезе в сила от 3 юли. 40% от съдиите могат да бъдат принудени да се пенсионират на 3 юли според реформата и да бъдат заменени от номинации на орган, в който доминира управляващата партия.", "date": "2018.06.18", "title": "Полша и ЕС все още не могат да се разберат за съдебната реформа"}
{"url": "https://news.bg/crime/kmetat-na-voynyagovo-arestuvan-s-podkup.html", "text": "Кметът на карловското село Войнягово Тодор Танковски е арестуван с подкуп, съобщава БНР.Той е бил задържан на паркинг в Карлово.Парите са били преброени от разследващите, след което той е бил отведен в ареста.По случая е образувано досъдебно производство.", "date": "2018.06.18", "title": "Кметът на Войнягово арестуван с подкуп "}
{"url": "https://news.bg/crime/konstatatsiya-sistemata-za-sigurnost-e-zatanala-v-tragediya-ne-vyarvayte-na-mvr.html", "text": "Виждам трагедията, в която е затънала системата за сигурност. Това коментира бившият депутат от НДСВ Минчо Спасов пред БНР. \"Не вярвайте на МВР, когато казва, че анонимността ви е гарантирана, ако подадете сигнал срещу престъпници. Това просто не е така. От МВР тече информация като сито и вашата безопасност не е гарантирана.Преди два месеца, когато подадох сигнал в прокуратурата и в МВР, че изтичат секретна информация и секретни доклади към журналиста (и бивш депутат от ГЕРБ) Антон Тодоров, който написа книгата \"Шайка\" и после се присъедини към нея, още на следващия ден този господин беше уведомен кой е авторът на сигнала и ме заля със заплахи, обиди и т. н.Най-лошото е, че прокуратурата също е включена в тази игра. Има негласен имунитет на полицаите, които извършват престъпления. Никой не ги съди, няма наказани. Има само един милиард и 300 хиляди моркова и нито една тояга. Още когато бях председател на комисията, положението в МВР беше много тежко, но през последните една-две години то стана трагично\", коментира бившият председател на вътрешната комисия в Народното събрание.", "date": "2018.06.18", "title": "Констатация: Системата за сигурност е затънала в трагедия, не вярвайте на МВР"}
{"url": "https://news.bg/society/sinoptitsite-v-ban-gotvyat-protest.html", "text": "Служителите на от Националния институт по метеорология и хидрология подготвят протест тази седмица. .Това се съобщава в сайта на НИМХ. От съобщението става ясно, че 1.Зам.-председателят на БАН чл.-кор. Константин Хаджииванов трябва да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН;2. Ръководните органи на БАН трябва да поемат отговорността за решенията си за разпределянето на предоставените на БАН от Държавата средства за 2018 г. В срок до 02.07.2018 г. да предоставят на НИМХ недостигащите 1 145 000 лв. за осигуряване на дейността му през 2018 г. от наличните средства в партида \"Развитие\" на БАН.Обръщат се към Народното събрание с молба спешно да направи необходимите изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН. Не желаем повече да бъдем използвани като \"рекетьор\" срещу българското правителство.Ако исканията им не бъдат изпълнени, синоптиците ще се съберат на 21 юни от 9.00 до 10.30 часа пред централната сграда на Академията. От НИМХ призовават за подкрепа \"сънародници, медии, държавни и общински структури, организации и фирми\" и припомнят, че \"128 години Националният институт по метеорология и хидрология работи за Вас\".В съобщението се казва още, че ако до 09.07.2018 г. не бъдат изпълнени исканията, НИМХ ще преустанови изпълнението на националните си и международни задължения като Национална хидрометеорологична служба на Р. България поради изчерпване на предоставените средства за тях. Ще изпълняваме само дейността си свързана с научни изследвания. Припомняме, че те протестират от месеци срещу несправедливото разпределение на бюджетната субсидия за 2018 г. от страна на Общото събрание на БАН.Синоптиците информират, че от допълнително предоставените 15 млн. лв. 80% са за публикации и цитирания и само 5% за дейности, пряко обслужващи държавата и обществото. \"Това разпределение застрашава функционирането на Националната хидрометеорологична служба\", пише на уебсайта на НИМХ.", "date": "2018.06.18", "title": "Синоптиците в БАН готвят протест "}
{"url": "https://news.bg/world/sloveniya-sadi-harvatiya-za-granichniya-spor.html", "text": "Словения ще съди съседна Хърватия, защото Загреб не изпълнява международно арбитражно решение за границата между двете страни членки на ЕС. Това заяви словенският премиер Миро Церар, цитиран от \"Ройтерс\".Искът срещу Хърватия ще бъде внесен в Европейския съд в Люксембург през юли, добави министър-председателят.Двете държави обявиха независимост от бивша Югославия през 1991 г., но и до този момент не са разрешили погранични спорове.\"\", каза Церар на пресконференция.Преди година Постоянният арбитражен съд в Хага отсъди, че Словения трябва да има \"безпрепятствен достъп\" до международни води в Адриатическо море.Спорът преди всичко засяга рибарите от двете държави, които са глобявани за незаконно пресичане на границата.Съдът в Хага обяви, че решението е крайно и правно обвързващо, но Загреб контрира, че не е валидно, тъй като Хърватия се изтегли от арбитражния процес през 2015 г.Последва изтичане на запис в публичното пространство, от който става ясно, че словенски съдия в панела е споделил конфиденциална информация с правителството в Любляна. Съдията подаде оставка и съдът продължи да заседава, уверявайки, че инцидентът не е компрометирал възможностите да достигне до решение.Словения поиска през март от Европейската комисия да излезе с предписание по въпроса, но Брюксел обяви, че все още не го е направил.\"\", притеснен Церер, допълвайки, че върховенството на закона е \"един от фундаментите на ЕС\".Хърватия вярва, че диспутът трябва да бъде разрешен при двустранни разговори, въпреки че двете страни се обърнаха към арбитража през 2009 г., след като почти две десетилетия не могат да разрешат спора.Спорът принуди ЕС да промени стратегията си за разширяване. Държави няма да могат да се присъединяват към ЕС, докато не разрешат граничните си разногласия.", "date": "2018.06.18", "title": "Словения съди Хърватия за граничния спор"}
{"url": "https://news.bg/politics/simeonov-bardatsi-poluchiha-poredna-ministerska-podkrepa.html", "text": "Валери Симеонов публикува в профила си във фейсбук документи, с които добавя пореден епизод около скандала с курорта \"Слънчев бряг\".Вицепремиерът е разочарован, че министър  до министър Ангелкова в  на България, обявявайки за законни заведенията от южния план на \"Слънчев бряг\".Валери Симеонов пише: \"Спалнята\", \"Единият\", \"Какаовият плаж\", \"Кубинката\" и ресторант \"Морето\" са НЕЗАКОННИ. Известните с пласмента на наркотици, проституция и наднормен шум бардаци получиха поредната министерска подкрепа!\"Валери Симеонов е установил, че днес вече се говори, че заведенията отговаряли на схемата за поставяне, подписана от мин. Ангелкова ( т.к. е в нарушение на ЗУТ и наредбата на община Несебър) и че имали разрешения за поставяне от гл. архитект на община Несебър (издадени също в разрез с нормативната база - надвишавайки 100 пъти допустимата площ от 15 кв.м. и многократно височината от 3 м.).\"Значи ли това, че с подписите на министър и главен архитект се отменят закони и наредби\", пита Симеонов, който е възмутен, тъй като точно за тези нарушения е сезирал и министър Нанков и прокуратурата?Защо няма нито дума за това, че заведенията са категоризирани като \"нощни барове\" и \"ресторанти\" с подписа на мин. Ангелкова, а такива заведения ЗУЧК забранява да има на пясъка, пита още Симеонов.Разбирам кой и кое диктува отказа от задължителното премахване на обектите и спирането на достъпа и ползването им чрез спиране на тока и водата. И ако първото (премахването) е спорно дали е задължение на министерството или общината, то спирането на достъпа и ползването на огромни незаконни заведения, изградени без проект, разрешения за строеж и разрешения за ползване, си е работа на МРРБ и ДНСК.В изявленията си мин. Нанков пренебрегва констатациите на подопечната му Дирекция за национален строителен контрол (ДНСК), която с писмо от 13 юни (сряда) 2018 определя заведенията за НЕЗАКОННИ и разпорежда на кмета на Несебър в срок до 15 работни дни ДА ГИ ПРЕМАХНЕ, заявява възмутен Симеонов.Припомняме, днес разпространена от МРРБ проверка на ДНСК показа, че , но при 5-те преместваеми обекта - THE ONE, La Cubanita, Cacao beach, Del Mar и BEDROOM (които вицепремиерът нарича демонстративно с името в превод на български език) не са открити нарушения - констатирано е, че те отговарят на предвидените в схемата конфигурация в план и местонахождение.От началото на този месец започна отново спора между вицепремиера Валери Симеонов и министъра на туризма Николина Ангелкова по повод режима в курортен компелкс \"Слънчев бряг\". Според Симеонов, който предостави документи и в прокуратурата, заведенията са незаконни и трябва да бъдат премахнати. Според министър Ангелкова документацията им е изрядна. Още миналата година Николина Ангелкова не беше съгласна с начина, по който  за спазване на . По-рано тази година Симеонов обяви, че министърът на туризма \", а тя от воя страна отвърна, че  От министерството на туризма заявиха, че ведомството няма право да продава плажовете, а само да ги управлява, като ги отдава под наем или на концесия съгласно закона.  в най-известния ни курорт с налични специализирани карти, които са по-актуални от кадастралните.Наложи се министърът на регионалното развитие и благоустройството Николай Нанков да коментира въпроса, Той заяви, че  .", "date": "2018.06.18", "title": "Симеонов: Бардаци получиха поредна министерска подкрепа"}
{"url": "https://news.bg/int-politics/sasht-preduprediha-rumaniya-koruptsiyata-pomaga-na-rusiya-i-kitay.html", "text": "Американски дипломат призова Румъния да продължи да се бори с корупцията във властта, за да се предотврати \"враждебни сили\" да подкопаят страната, съобщава \"Асошиейтед прес\".Помощник държавният секретар Уес Мичъл заяви по време на посещение в Букурещ днес, че САЩ \"приветстват и насърчават\" работата на прокурорите за борба с корупцията в Румъния, \"защото това е начинът, по който премахвате уязвимостите, които враждебните сили биха използвали, за да подкопаят\" една страна.Мичъл, който ръководи отдела за Европа и Евразия в Държавния департамент, твърди, че Русия и Китай искат, по различни начини, \"да победят Запада\".Лявото правителство на Румъния се опитва да се намеси грубо в съдебната система, като критиците се опасяват, че това ще отслаби разследванията за корупция, които бяха предприети срещу членове на управляващата Социалдемократическа партия.Мичъл настоя: \"Сега е моментът ... когато искаме да видим Румъния да направи крачка назад.\"", "date": "2018.06.18", "title": "САЩ предупредиха Румъния: Корупцията помага на Русия и Китай"}
{"url": "https://news.bg/world/25-g-bezplaten-prevoz-za-novorodeno-v-parizhki-vlak.html", "text": "Парижката държавна транспортна компания RATP съобщи, че родено във влак бебе ще получи безплатен транспорт във френската столица, докато навърши 25 г., информира АП.От компанията поясниха, че бебето е родено във влак в центъра на Париж, засягайки трафика по линия RER A. Майката и детето са откарани в най-близката болница. Новината за раждането във влака беше съобщена на таблата на железопътните спирки в Париж.В социалните мрежи много парижани приветстваха новината за необичайното раждане. Други обаче подчертаха, че подаръкът на компанията не е добра новина, аргументирайки се, че стачки и други инциденти често прекъсват движението на влаковете във френската столица.", "date": "2018.06.18", "title": "25 г. безплатен превоз за новородено в парижки влак"}
{"url": "https://news.bg/regions/dvama-raneni-sled-avariya-na-boyler-v-razgrad.html", "text": "Двама души са били ранени при авария на бойлер в Разград, предаде bTV. Бойлерът е гръмнал в къща до Природо-математическата гимназия в града.Пострадали са двама преподаватели в училището, които са се намирали на няколко метра от сградата.Те са били ранени от счупени стъкла.Двамата са били приети в разградската болница.Състоянието им не е тежко. ", "date": "2018.06.18", "title": "Двама ранени след авария на бойлер в Разград "}
{"url": "https://news.bg/society/proliven-dazhd-v-stolitsata-stotitsi-signali-za-navodneni-sgradi.html", "text": "До наводнения се стигна в столицата заради проливния дъжд, придружен с гръмотевици, който се излива днес, предадоха bTV и \"Нова\".За периода от 18:30 до 19:45 часа тази вечер в Националния оперативен щаб са постъпили над 172 сигнала в София за наводнени улици, мазета и приземни етажи, подлези, ресторанти, детски градини и други сгради.По сигналите работят всички екипи на Столичната дирекция \"Пожарна безопасност и защита на населението\".Това съобщиха от пресцентъра на МВР. Най-силно засегнати са х-л Шипка, метростанция \"Витоша\", църквата в подлеза на хотел \"Балкан\", подлези - Централна гара, Спортното министерство, гаража на СДВР, 184 ЦДГ в Лозенец, Лъвов мост, Банка ДСК на Княз Александър І, Театър 199, заведения и ресторанти на приземните етажи, над 10 подлеза, болница \"София мед\", ЦСМП - София (Сточна гара), Министерство на туризма, Информационен център на Министерството на отбраната.Съобщава се за наводнени станции на метрото. То обаче продължава да работи по график. Наводнен е и подлезът при Софийския университет. В социалните мрежи заваляха и клипове и снимки от столични търговски центрове, чиито покриви са протекли. В съобщения, потребители сравняват шеговито столицата в момента с Венеция. За момента няма данни за пострадали. Припомняме, че за днес бе обявен жълт код за валежи и гръмотевици за цялата страна. В област Кюстендил в следствие на проливен дъжд е нарушен достъпът до 5 села: Николичевци, Враца, Преколица, Церовица и Бобешино. Отнесени са пътните настилки до тях. Към засегнатия район в момента пътуват екипи на РДПБЗН - Кюстендил за оценка на обстановката и предприемане на мерки.Според справка със сайта на НИМХ на БАН, очаква се утре валежите да спират. ", "date": "2018.06.18", "title": "Проливен дъжд в столицата, стотици сигнали за наводнени сгради "}
{"url": "https://news.bg/health/nzok-vseki-nuzhdaesht-se-shte-poluchi-lacheterapiya.html", "text": "Всеки пациент, който има нужда от лъчетерапия, ще я получи. Това стана ясно след среща на пациентските организации с Надзорния съвет на НЗОК.Очаква се до края на месеца да има нов стандарт за лъчелечение. Това е един от стандартите, по които ще бъде финализирана работата в рамките на този месец, увери заместник-министърът на здравеопазването Жени Начева.Пациентските организации ще участват в засилването на контрола при прилагането на лъчелечение.Заместник-министърът на здравеопазването уточни, че индикативните стойности за лъчелечението не са ограничение. Те са заложени за шест вида заболявания в Националния рамков договор, подписан от Българския лекарски съюз. Жени Начева увери, че тези индикативни стойности не са с цел ограничаване, забраняване лечението на пациентите, а с цел наблюдение и обсъждане с националните консултанти.Стана ясно, че разчетените бройки удовлетворяват нуждите за лечение на пациентите.Най-вероятно проблемът е в резултат на неправилно тълкуване на контрола върху наблюдението на месечните бюджети на лечебните заведения за болнична помощ. В страната има 28 районни каси. Бройките и разчетените бройки удовлетворяват нуждите на пациентите от лечение.Припомняме, че по-рано през месеца здравното министерство отрече за лимити за лъчетерапията и обяви, че става въпрос за недоразумение.  ", "date": "2018.06.18", "title": "НЗОК: Всеки нуждаещ се ще получи лъчетерапия "}
{"url": "https://news.bg/int-politics/fifa-pogna-meksiko-fenovete-im-skandirali-obidi-sreshtu-geyovete.html", "text": "Световната футболна централа ФИФА е предприела дисциплинарни процедури срещу Мексико, след като техните фенове са обиждали гейовете по време на победата на отбора им с 1:0 над Германия вчера на Световното първенство, съобщава \"Асошиейтед прес\".Някои привърженици на Мексико са скандирали обиди, когато вратарят на Германия Мануел Нойер е изпълнявал удар от вратата в 24-ата минута в мача на стадион \"Лужники\" в Москва.Феновете в Мексико използват скандирането, за да обиждат противниковите вратари, когато те изпълняват аут. Въпреки че се разглежда като обида, някои твърдят, че скандирането няма дискриминационно намерение.ФИФА не е дала подробности за естеството на откритите дисциплинарни процедури, като не е уточнила кога ще се състои изслушването.Мексиканската футболна федерация неколкократно е била глобявана от ФИФА заради обидните скандирания на феновете през последните години, но санкциите не са ескалирали. Мексиканската футболна федерация и играчите по-рано призоваха феновете да прекратят скандирането, за да се избегнат още наказания.Спортният арбитражен съд отмени две глоби срещу Мексико през ноември, постановявайки, че скандирането е \"обидно\", но нямало намерение да напада, макар че остави глобите в сила.ФИФА използва нова антидискриминационна процедура за Световното първенство в Русия, съгласно която съдиите са инструктирани да спират играта, когато бъде видяно или чуто дискриминационно поведение. Ако то продължи, съдията може да прекрати мача.", "date": "2018.06.18", "title": "ФИФА погна Мексико, феновете им скандирали обиди срещу гейовете"}
{"url": "https://news.bg/world/samo-evropeysko-reshenie-mozhe-da-slozhi-kray-na-spora-za-migrantite-obyavi-bryuksel.html", "text": "Европейският съюз обяви, че \"само европейско решение\" може да разреши спора за правилата за даване на убежище, които заплашват да тласнат Германия към политическа криза и конфликт със съюза, информира АФП.Коалиционните партньори на Ангела Меркел от Християнсоциалния съюз дадоха на канцлера на Германия ултиматум от две седмици да постигне европейско споразумение за затягане на правилата за даване на убежище или връщане на мигрантите на границата.Маргаритис Схинас, говорител на Европейската комисия, изрази надежда, че на срещата на върха на ЕС на 28-29 юни ще бъде намерено колективно решение.\"\", подчерта говорителят.Германският вътрешен министър Хорст Зеехофер предупреди, че ако не бъде намерено решение на срещата, той ще нареди на граничната полиция да връща мигрантите.Страните членки на ЕС се опитват да реформират правилата за прием на бежанци през последните две години. Срещата в края на месеца се разглежда като крайна дата за окончателно решение.", "date": "2018.06.18", "title": "Само европейско решение може да сложи край на спора за мигрантите, обяви Брюксел"}
{"url": "https://news.bg/world/kak-si-manu-razgnevi-makron.html", "text": "Гневно реагира френският президент Еманюел Макрон на реплика на ученик към него, подхвърлена на официално събитие, предаде \"Ройтерс\".Случката се разиграла по време на церемонията, отбелязваща 78-та годишнина от апела на генерал Шарл де Гол към французите за съпротива през войната,  която се проведе днес в близост до френската столица Париж.  препоръчал той на младежа. Момчето се обърнало към него с: , което разгневило държавния глава. Младежът му се извинил. Агенцията припомня, че не за първи път на Макрон се случват подобни ситуации. Често му налага да поучава случайно срещнати хора. ", "date": "2018.06.18", "title": "\"Как си, Ману?\", разгневи Макрон "}
{"url": "https://news.bg/world/tramp-naredi-na-pentagona-da-sazdade-kosmicheski-voyski.html", "text": "Президентът на САЩ Доналд Тръмп обяви, че е наредил на Пентагона да бъдат създадени космически сили като независим род войски, информират АП и други медии.По време на обръщение пред Националния съвет за космоса американският лидер поясни, че това ще бъде нова част от въоръжените сили на САЩ.\"Ние ще имаме космически сили\", съобщи той и се закани САЩ да бъдат лидер в усвояването на далечния космос.Той не иска \"Китай и Русия, и други държави да ни водят\".Президентът подчерта, че американското присъствие в космоса е \"въпрос на национална сигурност\". Той добави, че е възродил съвета пред година и че продължава да инструктира администрацията си да осъвремени регулациите в областта на космонавтиката. Той изтъкна още, че ще се подпише под нова директива за изпълнение на нова работна рамка за управление на космическия трафик.Американският държавник обеща да върне САЩ на Луната и да достигнат до Марс.През декември 2017 г. Тръмп се подписа под директива за връщане на американците на Луната.", "date": "2018.06.18", "title": "Тръмп нареди на Пентагона да създаде космически войски"}
{"url": "https://news.bg/world/vatreshniyat-ministar-na-italiya-se-pritseli-v-tsiganite-iska-prebroyavane.html", "text": "Вътрешният министър на Италия, който наскоро предизвика дипломатически скандал в ЕС с отказа да се приеме кораб с 630 мигранти, сега пък взе под прицел циганите в страната, информира АП.Матео Салвини заяви пред местна телевизия, че иска да се проведе преброяване на циганите в Италия за установяване на самоличността им.\"Поисках от министерството да подготви досие за циганския въпрос в Италия\", коментира той пред TeleLombardia TV. Салвини определи настоящата ситуация с циганите като \"хаос\".Коментарите му веднага бяха разкритикувани от леви политици, които предупредиха, че Италия има \"ужасяваща\" история с преброяването на евреите по време на фашизма.", "date": "2018.06.18", "title": "Вътрешният министър на Италия се прицели в циганите – иска преброяване"}
{"url": "https://news.bg/regions/davat-izvanredna-pomosht-na-rozoproizvoditelite.html", "text": "Държавният фонд Земеделие отпуска извънредна помощ de minimis на розопроизводителите.Целта на извънредна помощ е да се укрепи розопроизводството в страната и да се запази и стимулира този традиционен и важен отрасъл за България.Срокът за подаване на заявленията е от 2 до 13 юли 2018 година.Подпомагането се предоставя на площ и цели да се покрият част от разходите по отглеждане на културата маслодайна роза.Общият размер на помощта, която може да се предостави на един земеделски стопанин или предприятие, не може да надхвърля левовата равностойност на 15 000 евро ( 29 337.45 лв.) за период от три бюджетни години (2016 г. - 2018 г.).Размерът за подпомагането на хектар ще се определи от Министерство на земеделието, храните и горите, след подаване на всички заявления за участие по схемата.Държавната помощ се предоставя на физически лица, еднолични търговци и юридически лица, регистрирани като земеделски стопани съгласно Наредба №3 от 1999 г., отглеждащи маслодайна роза.Лицата могат да кандидатстват в Областните дирекции на Държавния фонд Земеделие, отдел \"Прилагане на схеми и мерки за подпомагане\" по постоянен адрес на физическото лице или едноличния търговец (при кандидатстване на ФЛ или ЕТ) и по седалището на юридическото лице (при кандидатстване на ЮЛ).", "date": "2018.06.18", "title": "Дават извънредна помощ на розопроизводителите"}
{"url": "https://news.bg/crime/gdbop-raboti-na-konveyer.html", "text": "ГДБОП с успешни акции срещу наркотрафика и фалшивите монети. С това се похвалиха на брифинг в Съдебната палата.Антимафиотите са разбили група за сечене на фалшиви британски паунди. При акциите са задържани огромни количества наркотици и оръжия.Шефът на Спецпрокуратурата Иван Гешев каза, че това вече е рутинна дейност. Нещата вървят на конвейер, изтъкна той за работата с ГДБОП.Всяка седмица имало подобни досъдебни производства.Фалшивите парични знаци се произвеждали в Пловдив. Конфискувани са над 34 000 монети от по два паунда. Паричните знаци били с изключително високо качество, каза Гешев. Дори и експертите от монетния двор във Великобритания били впечатлени от високото качество на родните фалшификати.Пловдивчани били известни като най-добрите фалшификатори, а групата смятала да се разнообрази и с производството на евро. Монетите са продавани на стойност 40% от номинала. Турски гражданин, който не е заловен, бил майсторът в схемата. За ден могат да се произведат 1500 монети. При сделката е заловен и купувач. Единият от задържаните в Пловдив е известен на органите с палежите на коли на магистрати и митничари.Дрогата пък е хваната в Сливница и София - над 30 килограма амфетамини. Освен това при акцията са иззети и марихуана, както и над 1000 патрона.При това производство са заловени трима души. Иначе органите не изоставят и другите си сфери.Приоритет за тази година остават данъчните престъпления и корупцията, стана ясно от думите на Иван Гешев. Лека полека се тръгвало към битката с тези престъпления.", "date": "2018.06.18", "title": "ГДБОП работи на конвейер"}
{"url": "https://news.bg/world/london-se-prisaedini-kam-sasht-i-zashtiti-izrael-v-saveta-na-oon-za-pravata-na-choveka.html", "text": "Великобритания призова Съвета на ООН за правата на човека да промени отношението си към Израел. Лондон се присъедини към настояването на САЩ органът да прекрати предубеждението си към еврейската държава, информира \"Таймс оф Израел\".На откриването на 38-та сесия на Съвета на ООН за правата на човека външният министър на Обединеното кралство Борис Джонсън разкритикува точка 7 от дневния ред, посветена на Израел и нарушаваните човешки права в Ивицата Газа и на Западния бряг.\"Ние споделяме мнението, че посветената точка 7 от дневния ред, отнасяща се само за Израел и окупираните палестински територии, е диспропорционална и вреди на каузата за мир. Ако нещата не се променят, ние ще гласуваме през следващата година срещу всички предложени въз основа на точка 7 резолюции\", предупреди Джонсън.Израел е единствената страна, на която съветът е посветил цяла точка.Но Джонсън подчерта, че съветът може да играе важна роля в \"израелско-палестинския конфликт при правилния дневен ред\".", "date": "2018.06.18", "title": "Лондон се присъедини към САЩ и защити Израел в Съвета на ООН за правата на човека"}
{"url": "https://news.bg/world/v-gartsiya-zadarzhaha-neonatsistki-deputat-zovyal-za-voenen-prevrat.html", "text": "В Гърция арестуваха неонацистки депутат, който избяга от властите след повдигане на обвинения в държавна измяна заради твърдата си позиция в спора с Македония за името.Информацията разпространи АФП, позовавайки се на местната полиция.Константинос Барбарусис от неонацистката партия \"Златна зора\" се укри в петък след издаването на заповед за задържането му.Той е обвинен в държавна измяна за коментари, които е направил в парламента относно споразумението, което позволява на Гърция да нарича съседа си Северна Македония. Барбарусис призова армията да арестува президента, премира и военния министър на Гърция и да \"занесе главите им\" на границата с Македония.Източник от полицията заяви, че депутатът е задържан в жилището на свой приятел в квартал на Атина, където се укривал още от петък.Лидери на неонацистката партия са на съд от повече от две години. Те са обвинени в ръководене на престъпна организация, свързана с политическо и ксенофобско насилие.", "date": "2018.06.18", "title": "В Гърция задържаха неонацистки депутат, зовял за военен преврат "}
{"url": "https://news.bg/int-politics/germaniya-se-glasi-da-dava-pari-na-stranite-ot-es-koito-priemat-migranti.html", "text": "Германският канцлер Ангела Меркел прие предложението на баварския си коалиционен партньор Християнсоциалния съюз (ХСС) да се отложи до юли забраната за влизане на мигранти, които преди това са били регистрирани в други страни от Европейския съюз, съобщава ДПА.Компромисът, ако бъде потвърден, ще спомогне за деескалацията на скандала, който заплаши да взриви 70-годишния съюз между консервативните партии ХСС и Християндемократическия съюз (ХДС) на Меркел, което потенциално би дестабилизирало коалиционното правителство.На среща на ръководството на ХСС в Мюнхен, баварската партия взе решение да настоява за политика за отблъскване на мигрантите, на които преди това им е било забранено да влизат в Германия, да бъде приложена незабавно, но да бъде отложена до срещата на върха на ЕС в края на юни.Меркел се опитва да постигне споразумение на срещата на върха на ЕС в края на юни, което ще направи ненужна забраната за влизането на пререгистрираните мигранти.По-рано през деня лидерът на ХСС и вътрешен министър Хорст Зеехофер обяви, че е склонен на компромис, като настоя до 1 юли въпросът да бъде разрешен. Той ще нареди на граничната полиция да започне да връща мигрантите, ако Меркел не изпълни обещанието си да намери решение за справяне с нелегалната миграция на равнище Европейски съюз.По-късно Меркел заяви на пресконференция, че необоснованото връщане на хора от границите на Германия може да отприщи ефект на доминото, но все пак тя изтъкна, че се е съгласила с искането на ХСС за забрана за приемането на хора, които преди това са били изгонени от страната. Тя също така отбеляза, че Германия може да предложи на други страни членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия.Канцлерът уточни, че двустранните споразумения, които цели да сключи с Италия, Австрия и други държави за мигрантите, ще бъдат подобни на договореното от ЕС с Турция през 2016 г.", "date": "2018.06.18", "title": "Германия се гласи да дава пари на страните от ЕС, които приемат мигранти"}
{"url": "https://news.bg/crime/sadat-varna-obvinenieto-sreshtu-borshosh.html", "text": "Съдът не прие и върна за доработване обвинението срещу бившия изпълнителен директор на НДК Мирослав Боршош.Мотивът е грешки, пропуски и неясноти в обвинителния акт.Припомняме, на 31 май Софийска градска прокуратура - СГП внесе в Софийски градски съд - СГС обвинителен акт срещу бивши длъжностни лица от \"Националния дворец на културата - Конгресен център - София\" ЕАД /НДК - КЦС ЕАД/ за нецелево разходване на целеви средства, сключване на множество неизгодни сделки, длъжностно присвояване и принуда.На 26 юни 2017 г., понеделник  изпълнителния директор на НДК Мирослав Боршош. Във вторник .От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  за нарушения с бюджетни пари, отпуснати на НДК. Справката им е изпратена на 21 февруари 2017 година.В сряда, 28 юни, от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.На брифинг говорителят на главния прокурор Румяна Арнаудова уточни, че това са началните и работните обвинения по отношение на  на изисканите и вече получени над 4000 договора, които той е сключил в качеството си на изпълнителен директор.  за умишлена безстопанственост е за ползването на лекия автомобил \"Лексус\".", "date": "2018.06.18", "title": "Съдът върна обвинението срещу Боршош"}
{"url": "https://news.bg/world/gartsiya-ratifitsira-istanbulskata-konventsiya.html", "text": "Гърция ратифицира Истанбулската конвенция, съобщава Съветът на Европа.Днес в Страсбург в присъствието на генералния секретар на Съвета на Европа Турбьорн Ягланд, посланикът на Гърция в организацията Стелиос Перакис се подписа под документа за ратифициране на конвенцията за превенция и борба с насилието над жени и домашното насилие.Конвенцията влиза в сила в балканската държава от 1 октомври 2018 г.", "date": "2018.06.18", "title": "Гърция ратифицира Истанбулската конвенция"}
{"url": "https://news.bg/crime/sadat-opravda-ilko-semerdzhiev.html", "text": "Състав на Софийски градски съд прочете оправдателна присъда срещу бившия здравен министър от служебното правителство Илко Семерджиев. Съдът отмени и взетята мярка за неотклонение на Семерджиев - \"подписка\".Прокуратурата заяви, че ще протестира отсъждането.След съдебното заседание Семерджиев коментира пред журналисти, че оправдателната присъда е била напълно очаквана от него и ако прокуратурата иска да обжалва \"до Второ пришествие, той ще ги изчака\". Според Семерджиев той се е опитал да предотврати \"самоволното и еднолично\" разпореждане в целия сектор на директора на ИАЛ Асена Стоименова, резултатите от което са били \"просто кошмарни\".В кулоарите на съда Илко Семерджиев припомни, че в резултат на нейното управление разходите за лекарства са се увеличили с над 1 млрд. лева. \"Говорим за периода 2014 - 2017 г.\", заяви Семерджиев и посочи, че липсата на контрол явно е трябвало да продължи.По думите му, тя () е действала с методите на набеждаване в прокуратурата и то редовно, с което е респектирала служителите в сектора. \"Макар и без успех сега, интересите на българските пациенти бяха злепоставени, добави Семерджиев. Най-потърпевшите остават българските пациенти, повтори той.Илко Семерджиев подчерта, че не се притеснява дали ще бъде даден на съд или не, а действията му са мотивирани единствено и само от закона.Припомняме, служебният здравен министър Илко  за заплахи спрямо изпълнителния директор на Изпълнителната агенция по лекарствата (ИАЛ) към Министерство на здравеопазването с цел да назначи конкретно лице за заместник-изпълнителен директор. Заплахата, според обвинението, е бил с уволнение.Илко Семерджиев беше привлечен като обвиняем от специализирано звено . Обвинението срещу министъра на здравеопазването е в престъпление против реда на управлението.Още тогава Семерджиев обяви, че обвинението срещу него е, защото е . Той обяви и че има редица .Предложеният пък за заместник-директор на Изпълнителна агенция по лекарствата (ИАЛ) д-р Боян Доганов заяви, че Малко след като обаче правителството на Бойко Борисов - 3 встъпи в длъжност, със заповед на тогавашния министър на здравеопазването Николай Петров уволнената от Семерджиев .", "date": "2018.06.18", "title": "Съдът оправда Илко Семерджиев"}
{"url": "https://news.bg/regions/sabaryat-romski-baraki-v-gabrovo.html", "text": "Събарят ромски бараки в Габрово. Семействата са се самонастанили на общински терен и ще бъдат принудително изведени от жилищата, съобщава БНР. Около 40 души живеят в постройки до бивш обувен завод в индустриалната зона на Габрово.Десетилетия са живели първите заселили се, без държавата да предприеме действия. Те са предупреждавани неколкократно да напуснат терена. Доскоро той е бил държавна собственост и след прехвърлянето му към общината се предприемат мерки за освобождаване.След акцията в индустриалната зона на града, ще се изведат и наематели на общинско жилище в центъра на Габрово за натрупани задължения за наем и такса смет, надхвърлящи 5600 лева.Девет общински къщи са освободени принудително заради неплатени сметки и са съборени, негодни за живеене.", "date": "2018.06.18", "title": "Събарят ромски бараки в Габрово"}
{"url": "https://news.bg/crime/spetssadat-otlozhi-deloto-sreshtu-moskov-za-vaksinite.html", "text": "Състав на Специализирания наказателен съд отложи за утре разпоредителното заседание. Целта е да се запознае с възраженията и исканията на защитата.Според адвокатите в обвинителния акт са налице противоречия, несъответствия и нарушаване правото на защита на обвиняемия. Освен това са допуснати съществени нарушения на процесуалните правила в досъдебното производство като липса на яснота какво е обвинението, как и на какви факти е предявено обвинението.Утре съставът ще се събере на второ разпоредителна заседание.Преди почивката съдът прие за разглеждане След края на съдебното заседание адв. Менко Менков, коментира пред журналисти, че сумите по исковите молби изобщо нямат никакво значение, тъй като сумата от около 300 000 лв., за която се претендира от Министерство на здравеопазването, е внесена в държавния бюджет.\"Няма никаква щета и държавата все едно е преместила от единия си джоб в другия тези пари\", констатира Менков и добави, че това нещо не е станало по волята на Москов, а след становище на Националната агенция за приходите и Министерство на финансите.И при другия иск - от \"Бул Био НЦЗПБ\" също става въпрос за прехвърляне от единия джоб в другия, тъй като самото дружество е 100% собственост на Министерство на здравеопазването.Според Менков и тук също не може да има твърдение за неизгодна сделка.Той изтъкна, че са поискали връщане на делото на прокуратурата, тъй като има много противоречия в обстоятелствената и диспозитива част на обвинителния акт. \"Ние считаме, че тези разнобой в обвинителния акт не дават възможност на подсъдимите да разберат за какво са обвинени и как да се защитят\", подчерта адв. Менков.На въпрос кой стои зад това дело, адв. Менков отбеляза, че не знае, но щял да попита Москов и да каже.Той посочи, че защитата ще се опита да облекчи съдебното производство, защото има интерес то да върви по-бързо. Според него целият Министерски съвет е разпитан, но ако се наложи, ще трябва да дойде отново в съдебна фаза.Адвокат Менков допълни, че за него ще е приятно да се разпитат членовете на правителството в открито съдебно заседание, за да кажат правилно ли са действали и спазили ли са закона. \"Достатъчно обидно ми е да слушам някакви хора тука да обясняват за някакви престъпни деяния\", коментира пред журналисти Петър Москов и добави, че знае кой стои зад обвинението и защо стои това обвинение, но не разбира за какво го обвиняват.По думите му по здрава и смислена човешка логика няма нито финансови, нито медицински причини за обвинението му. ", "date": "2018.06.18", "title": "Спецсъдът отложи делото срещу Москов за ваксините"}
{"url": "https://news.bg/world/frenskiyat-kontrol-na-vazdushniya-trafik-e-otgovoren-za-1-3-ot-zabavyaniyata-v-evropa.html", "text": "Възпрепятстван от стачки и стара техника, контролът на въздушния трафик във Франция е отговорен за 1/3 от забавянията на полетите в Европа.Информацията съобщава осведомителната агенция АФП, която се позовава на френския вестник \"Паризиен\". Изданието цитира доклад на сенатската финансова комисия.Между 2004 и 2016 г. служителите във френския въздушен контрол са стачкували 254 дни. На второ място е Гърция с 46 дни; Италия - 37 дни и Германия - 4 дни, според доклада, видян от ежедневника.Франция е на първо място и по забавяния, свързани с остаряла техника.\"Нашата страна е отговорна за 33% от забавянията в Европа заради контрола на въздушния трафик\", се подчертава в доклада, като се допълва, че това представлява 300 милиона евро годишни загуби на авиопревозвачите.\"Във Франция оборудването за контрол е остаряло\" и разходите за поддръжка са достигнали 136 милиона евро на година.В доклада се подчертава, че Франция е назад от съседите си, въпреки че държавата изхарчи повече от 2 милиарда евро за модернизиране на контрола на въздушния трафик от 2011 г.Допълва се, че 4 000 диспечери във Франция трябва да се справят с рязко увеличен трафик всяка година. Те са контролирали повече от 3,1 милиона полета през 2017 г., което с 4% повече от 2016 г. и 8,6 на сто от 2015 г.", "date": "2018.06.18", "title": "Френският контрол на въздушния трафик е отговорен за 1/3 от забавянията в Европа"}
{"url": "https://news.bg/int-economics/bitkoyn-mozhe-da-schupi-internet.html", "text": "Банката за международни разплащания предупреди в доклад, че дигитални валути като биткойн биха могли да разбият и счупят интернет, ако те продължат да растат, съобщава \"Франс прес\".Банката за международни разплащания, която често е описвана като централната банка на централните банки, също така предупреди в доклада от 24 страници, публикуван на сайта ѝ, че на криптовалутите не може да им се има доверие по начина, по който на стандартните валути.За разлика от стандартните валути, поддържани от централните банки, виртуалните валути се произвеждат или \"добиват\" от група компютри, които решават сложни алгоритми и след това се търгуват свободно онлайн.Другата ключова разлика с типичните валути е, че броят на биткойните, които съществуват, никога не може да надхвърли 21 милиона. Понастоящем в обращение има около 17 млн. биткойна.Нарастването на стойността на биткойн от няколко цента до пика през декември 2017 г. от 19 500 долара превърна някои от първите му инвеститори в милиардери.В теоретичен сценарий, при който цялото население на дадена страна започва да използва дигитална валута като биткойн, \"размерът на счетоводната книга ще се разрасне над капацитета на типичен смартфон в рамките на няколко дни, над този на типичен персонален компютър в рамките на седмици и над този на сървърите в рамките на месеци\", изтъкват от Банката за международни разплащания.\"Но проблемът надхвърля капацитета за съхранение и се простира до капацитета за обработка: само суперкомпютри могат да поддържат проверка на входящите транзакции\", се допълва в доклада, като се предупреждава: \"Свързаните с тях комуникационни обеми биха могли да спрат интернет.\"Банката за международни разплащания, която преди предупреди за риска от измами при криптовалутите, отбеляза, че в тази система съществува \"крехка основа на доверие\".Освен това от банката посочват \"нестабилната стойност\" на валути като биткойн.", "date": "2018.06.18", "title": "Биткойн може да счупи интернет"}
{"url": "https://news.bg/world/irakska-militsiya-vaznegoduva-ot-udari-na-sasht-v-siriya.html", "text": "Иракски паравоенни сили обвиниха САЩ, че са убили 22-ма от бойците им при среднощни бомбардировки на границата на Сирия с Ирак, информират АФП и \"Ройтерс\".По-рано Дамаск обвини Вашингтон в удари по проправителствени сили.Самолети на САЩ изстреляха две управляеми ракети по позиция на звена на \"Хашед ал Шаби\" на границата със Сирия, като убиха 22-ма бойци и раниха 12, отбелязва подкрепяната от Иран група.Въздушният удар е нанесен на 700 метра във вътрешността на Сирия.Групата поиска обяснение от САЩ.По-рано Сирийският център за наблюдение на човешките права съобщи, че около 50 бойци, подкрепящи Дамаск, са убити при удари в Източна Сирия.", "date": "2018.06.18", "title": "Иракска милиция възнегодува от удари на САЩ в Сирия"}
{"url": "https://news.bg/world/bivsh-izraelski-ministar-obvinen-v-shpionazh-v-polza-na-iran.html", "text": "Гонен Сегев, бивш израелски министър и депутат, е обвинен в шпионаж в полза на Иран и подпомагане на врага. Това съобщават израелските медии \"Аарец\" и \"Таймс оф Израел\", позовавайки се на службата за вътрешна сигурност Шин Бет.Сегев, лекар, който е служил като министър на енергетиката и инфраструктурата от 1992 до 1995 г., беше осъден на пет години затвор през 2005 г. за трафик на повече от 30 000 таблетки екстази от Холандия в Израел и фалшифициране на дипломатически паспорт. Той е освободен през 2007 г.Той живееше в чужбина след излежаване на присъдата си.Според Шин Бет Сегев е поддържал контакт с иранското разузнаване от 2012 г., като е провел срещи с ирански шпиони в Нигерия и Иран.От службата поясняват, че обвиняемият е предоставил информация за израелския енергиен сектор, за тайни локации в еврейската държава и др.В средата на май Сегев е пътувал до Нигерия от Екваториална Гвинея, където е арестуван от местната полиция и върнат в Израел.Миналия петък в съд в Йерусалим му бяха повдигнати обвинения в шпионаж и други престъпления, но днес съдът разреши частично публикуване на информацията.", "date": "2018.06.18", "title": "Бивш израелски министър обвинен в шпионаж в полза на Иран"}
{"url": "https://news.bg/int-politics/tramp-plete-intrigi-germantsite-se-obrashtat-sreshtu-pravitelstvoto-si.html", "text": "Правителството на Германия губи подкрепата на народа си заради нарастващия проблем с мигрантите. Това коментира американският президент Доналд Тръмп в профила си в \"Туитър\".\"Народът на Германия се обръща срещу своето държавно ръководство, след като миграцията разтърсва вече слабата управляваща коалиция в Берлин. Престъпността в Германия се увеличава. Голяма грешка се направи в цяла Европа да се позволи да влязат милиони хора, които толкова категорично и насилствено промениха тяхната култура!\", добави Тръмп и настоя, че подобно положение трябва да се избегне в САЩ.По-рано днес беше съобщено, че германският канцлер Ангела Меркел се е съгласила на двуседмичен краен срок за сключване на споразумение за имиграцията с коалиционните си партньори от Християнсоциалния съюз. ХСС настояват до края на месеца да бъде постигнато споразумение с другите европейски правителства, за да се връщат мигрантите в страните, в които те са регистрирани за първи път.", "date": "2018.06.18", "title": "Тръмп плете интриги: Германците се обръщат срещу правителството си"}
{"url": "https://news.bg/comments/dobrozorna-avtomobilna-kamara-dezhavyu-s-12-godishna-davnost.html", "text": "През миналата седмица пътниците по междуградските линии в страната бяха доста неприятно изненадани от предупредителните протестни действия на браншовите организации на автомобилните пътнически превозвачи. Мащабите на протеста бяха сериозни и вече бяха доста подробно отразени от средствата за масова информация. Затова ще спестя място и няма да повтарям вече многократно изнасяни факти.Заслужава обаче, да се поговори повече за мотивите на този протест. Гражданите на Републиката вероятно се чудят, защо автомобилните превозвачи на пътници реагират толкова негативно срещу внесения от група депутати от ГЕРБ закон, който трябва да доведе до създаването на нова Българска автомобилна камара. За никого не е тайна, че този законопроект се подкрепя основно от една браншова организация, чиято специализация са предимно международните товарни превози и която е известна със знаковата фигура на лидера си - г-н Миролюб Столарски.Последният е несъмнено публична и обществено позната личност. За последен път за неговата обществена активност се заговори, когато стана ясно, че е запазил на свое име в съда името на проектираната нова камара, чието основаване се гласи по законодателен път. Вероятно, за да не го откраднат противниците на законпроекта, който от всякакви посоки се квалифицира като скандален.И наистина, защо е толкова негативна реакцията срещу въпросния законопроект? Вероятно, защото не всички в България са членове на Дружество \"къса памет\" и си спомнят друг драматичен случай с практически същото съдържание - сагата със силовото налагане на строителния отрасъл на небезизвестната Строителна камара преди 12 години. Франкофоните в този случай биха заговорили за \"дежа вю\". Нека припомним какво се случи и защо спомените за тези събития са толкова болезнени и предизвикват толкова остра реакция, на освен един куп браншови организации, против законопроекта се изказаха и национално представителните работодателски организации - АИКБ, БСК и БТПП.Някъде през 2006 година, тогавашното Министерство на регионалното развитие и благоустройството внесе в Министерския съвет законопроект за начина на воденето на регистъра на строителната професия. Тогава имаше различни мнения дали изобщо трябва да има такъв регистър, но това вече не беше въпрос на дискусия, защото в Закона за устройство на територията имаше изричен текст, който изискваше приемането на отделен специален закон за регистъра на строителната порфесия.МРРБ беше подготвило законопроект, който шокира не само бранша, а и целокупната общност на работодателските организации. Ние мрачно се шегувахме, че законопроектът на практика \"национализира\" тогавашната Българска строителна камара, превръщайки я на практика в държавна институция. Съвсем отделен въпрос беше, че достатъчно на брой, достатъчно големи браншови организации от строителния отрасъл бяха пренебрегнати и мнението им изобщо не беше потърсено.Законопроектът естествено предизвика буря от негодувание - и сред браншовите, и сред националните организации на работодателите. Тогава министър Гагаузов направи нещо безпрецедентно за българската практика до онзи момент - призна правото на мнение на работодателските организации, оттегли си собствения законопроект от Министерския съвет и възложи на комисия от представители на работодателите да напише нов проект на закон за строителния регистър.Беше толкова хубаво, че чак не беше за вярване. Впоследствие разбрахме, че наистина не е било за вярване, но в първия момент представителите на работодателите взеха на сериозно демарша на г-н Министъра и похарчиха повече от месец време, за да направят проект на закон, който да отговори на следните изисквания:Както вече няколко пъти стана дума, причината за написване на закона беше изискването на Закона за устройство на територията да се уреди законодателно въпроса за ВОДЕНЕТО НА РЕГИСТЪРА. Такова беше \"техническото задание\" - това беше изработено и \"доставено\". Създадената работна група хвърли огромни усилия, за да направи наистина приемлив текст и на 21 февруари 2006 г., тя представи окончателния вариант на проекта си. Общо взето, участниците в работната група нарушиха \"българското\" правило, всеки да тегли чергата към себе си, направиха редица компромиси в различни посоки и в крайна сметка предложиха текст, който беше приет от министър Гагаузов като \"знаков\", като \"прецедент\" и като \"много добър\".С предложения законопроект се предвиждаше регистърът да се води от ДОБРОВОЛНА конфедерация на съществуващите браншови работодателски организации, където членството също е ДОБРОВОЛНО. За първи път се предлагаше текст на законопроект, който е \"включващ\" и не цели елиминирането на едни или други браншови организации от поемането на определена административна функция, предоставена от Държавата.Законопроектът решаваше също така начина на воденето на регистъра, при това в детайлен вид. От текста на законопроекта ставаше ясно, че воденото на регистъра не е привилегия, а сериозен ангажимент, който ще доведе до сериозни разходи от страна на браншовиците, на които щеше да им се наложи да го финансират. Предложеното решение за създаване на доброволна, браншова работодателска конфедерация, която да поеме воденето на професионалния регистър на физическите и юридическите лица, извършващи строителство, имаше огромно значение като прецедент. За първи път държавата щеше да прехвърли своя административна функция в един от отраслите на икономиката посредством специален закон.Това щеше да доведе до създаване на \"включващо\" и забележително по своята прозрачност управление на регистъра, в което щеше да може да участва ВСЯКА представителна браншова организация от строителството. Въпросът за прозрачността и коректността при воденето на регистъра беше от особено значение за браншовите организации в строителството. Причината за поставяне на подобен акцент беше, че у колегията имаше сериозни подозрения, че са възможни злоупотреби със събраната информация при провеждане на търгове и конкурси.В изработването на законопроекта участваха особено дейно упълномощените представители на: . Проектът се подкрепяше допълнително и от още няколко браншови организации в строителството. Толкова широкият спектър на участниците в подготовката му придаваше особено висока стойност на готовия текст.Правната дирекция на МРРБ направи само редакционни промени в текста и се отнесе с максимално уважение към труда на работната група и към консенсуса между работодателските организации. Същото стана и в Министерския съвет. В Народното събрание беше внесен проект на .Между другото, този акт стана повод министър-председателят да инициира създаването на работна група за изработване на Закон за браншовите организации, в която освен държавните ведомства, бяха представени всички представителни на национално ниво работодателски организации в Р. България. Законопроектът беше изготвен след дълги дебати, постигане на трудни компромиси и изчистване на много подробности и е един от примерите за много добра работа в сферата на социалния диалог на национално и на браншово ниво едновременно.Така, изработването на законопроекта за , съответно внесен в Народното събрание от Министерския съвет, се оказа за добро или за лошо пилотен проект при изготвянето на проект на Закон за браншовите организации.Действително, законопроектът за браншовите организации, така и не беше внесен в Народното събрание, поради обструкциите на един мастит държавен служител от Министерството на труда и социалната политика (МТСП), както и поради разколебаването на една от национално представителните работодателски организации, но това с нищо не намалява стойността на положените усилия в хода на изработването му.Така, до средата на месец ноември 2006 г., всички представители на работодателските организации имаха сериозни основания за оптимизъм по отношение на законодателното уреждане и практическото развитие на диалога между браншовите работодателски организации и Държавата.И когато всички смятаха, че щастливият край е на една ръка разстояние, ... народните представители взеха нещата в свои ръце и се захванаха с прекрояването на закона. Дотогавашният оптимизъм беше попарен от случилото се по време на дебатите и приемането на първо и второ четене на , който беше трансформиран в крайна сметка в ...  (обнародван в Държавен вестник, брой 108, петък, 29 декември 2006 г.).Направените драстични изменения в текста на законопроекта между приемането му на първо и на второ четене, предизвика острата реакция на повечето браншови организации от строителния отрасъл, както и категоричното неодобрение на някои от най-ангажираните в неговото изготвяне представителни на национално ниво работодателски организации.Някъде около 30 ноември 2006 година, стана ясно, че Законът за централния професионален регистър на строителните фирми между първо и второ четене в Парламента е безнадеждно осакатен. Народните представители Костадин Паскалев (Коалиция за България), арх. Силвия Алексиева (Коалиция за България) и арх. Борислав Владимиров (НДСВ) имаха основна заслуга за предлагането на такива промени в законопроекта, които по същество да доведат до създаването на нов законопроект.Нещата бяха върнати на изходната точка. Прокара се създаването на изкуствена, монополна, квази-държавна камара с членство, което на практика щеше да е задължително. Направените промени в текста на законопроекта между първото и второто четене напълно убиха духа му и отрекоха неговата консолидираща и \"включваща\" философия.Доста бързо на работодателите и от националните, и от повечето браншови организации им стана ясно, че са ги водили за носа. Първи ги \"успокои\" заместник - министърът на регионалното развитие и благоустройството Савин Ковачев. Въпреки цялата драматургия с първоначалното предлагане на \"Законопроекта Гагаузов\" той заяви пред журналистите:\"Не се чувствам нещастен от факта, че законът не е този, който вкарахме в Министерски съвет.\"От своя страна тогавашният председател на комисията по регионално развитие в НС - г-н Ремзи Осман (ДПС) и бившият министър на регионалното развитие и благоустройството - г-н Евгени Чачев (ДСБ), също заявиха на висок глас своето задоволство. Те занареждаха:\"Не се променя философията на законопроекта, той цели ясни правила и идентификация на субектите на строителство в интерес на обществото и на крайния потребител.\"Такова трогателно парламентарно единство рядко става факт, но тук депутатите вървяха в единен строй. Единственият народен представител, който препоръча все пак да се потърси по-широка браншова подкрепа сред различните браншови организации за новите промени, беше Христо Кирчев (ОДС).Междувременно, от Българска строителна камара (БСтрК), която трябваше според \"Законопроекта Гагаузов\" да бъде трансформирана в \"Строителна камара\" или според крилатата фраза на вече покойния председател на БСК - г-н Божидар Данев, да бъде \"национализирана\", се обърнаха на сто и осемдесет градуса и също се съгласиха, че макар и променен, този вариант на законопроекта не променя философията на техните представи как да изглежда закона.Всички непредубедени странични наблюдатели веднага видяха, че с направените промени, народните представители всъщност създадоха Камара на строителите по модела на вече съществуващите камари на архитектите и инженерите от инвестиционното проектиране, а не инструмент за консолидиране на съществуващите до тогава доброволно създадени и добре функциониращи браншови организации. Това не се и криеше от идеолозите на създаването на новата Строителна камара. Арх. Б. Владимиров направо си го каза:\"Ще бъде създадена вероятно по подобие на съществуващите вече КАБ и КИИП и на същия принцип...\"На новата структура, която трябваше да се създаде \"на гола поляна\" под бдителния надзор на областните управители, държавата делегира част от функциите си - най-вече воденето на злополучния регистър на строителната професия.Според новата версия на Закона, сих могъл да напиша и някои размишления за \"ползата\" от създаването на Камарата на архитектите, Камарата на инженерите от инвестиционното проектиране, че и на Камарата на геодезистите, но ме е страх, че ще ме изключат от КИИП за \"уронване на престижа й\". След което няма да мога да проектирам и един курник, ако ми се наложи. Затова - да са живи предни зъби, сядам си на ръцете, че все ги тегли към клавиатурата и се ограничавам с протестите си срещу безумната идея за създаването на поредната съсловна организация (на практика с любимото на всички ни доброЗОРНО членство), на която ще бъдат делегирани някакви държавни административни функции, досущ както в сагата със Строителната камара.Много неприятен ефект от текста на Закона за Строителната камара беше, че той на практика ерозираше социалния диалог в Р. България. Основание за подобно твърдение и до ден днешен ни дава фактът, че категорично беше отхвърлено предложението регистърът да бъде воден от доброволна конфедерация на организациите, които към 2006 година, вече повече от петнадесет години осъществяваха трипартитното и бипартитното сътрудничество в строителния отрасъл.Особено унизителен беше фактът, че ставаше дума точно за организациите, които осъществяваха успешно колективното договаряне на отраслово равнище в строителството. Оказа се, че когато става дума за поемане на ангажименти пред работниците и техните организации - синдикатите, браншовите организации на работодателите са добре дошли. Но когато става дума за участие в осъществяването на една административна процедура, което трябваше да разтовари държавната администрация от допълнителни разходи, съществуващите браншови организации вече не бяха подходящи и достойни.Подобен подход, волно или неволно, нанесе тежък удар по създадените на доброволен принцип организации, които бяха изнесли на гърба си създаването на културата на индустриалните отношения и социалния диалог в строителния отрасъл. След получаването на подобна \"плесница\", членовете на браншовите организации можеха основателно да се запитат, каква е стойността на тези доброволни граждански структури пред законодателната власт, която ги неглижира толкова категорично?Естествено, работодателските организации и особено браншовите съюзи, с чийто труд депутатите се бяха подиграли много грубо, не приеха законопроекта. Затова и цялата работа по приемането му течеше много бързо и полуконспиративно.Моя милост, в тогавашната ми битност на заместник-председател на Съюза за стопанска инициатива (ССИ), така и не успях да убедя народните представители в Комисията по регионално развитие, че те не просто променят много сериозно съдържателната страна на един законопроект между първо и второ четене, при тотално нарушение на правилника на Народното събрание, но и променят основата на законопроекта, която е заложена с консенсус от вносителя и всички представители на браншовите съюзи. Всъщност, не само не успях да ги убедя, а срещнах големи трудности и с това да ме чуят, защото председателят на парламентарната комисия, г-н Ремзи Осман ме прекъсна точно седем пъти, докато говорих. Всеки път, той започваше с думите \"аз съм либерал но, ...\".След това Комисията по регионално развитие с трогателно единодушие гласува \"за\" безобразно осакатения законопроект.Официално, идеята за създаване на въпросния закон, освен да удовлетвори изричното изискване на Закона за устройство на територията (ЗУТ) според министъра на регионалното развитие Асен Гагаузов, беше ужким да се създаде повече прозрачност в бранша. Цитираха се лоши практики от рода на това, строителните предприемачи да регистрират за всеки отделен обект отделна компания, която да закриват малко след като продадат сградата. Браншът не възразяваше срещу прозрачността и повечето светлина, а основателно заподозря, че се прокарва монополното присъствие на съществуващата в момента Българска строителна камара (БСтрК) в контрола над бъдещия регистър и над отрасъла като цяло.За да успокои или по-скоро, за да приспи вниманието на негодуващите, които в първия момент бяха изключително остри и безкомпромисни, министърът заяви, че ще даде възможност на всички участници от браншовите съюзи да сформират работна група и да подготвят текст, който да ги удовлетворява. Така се стигна до версията на новия законопроект, в който се предвиждаше да се създаде конфедерация, в която регистрираните браншови съюзи да участват на квотен принцип.С направените промени в законопроекта, народните представители изцяло промениха философията на законопроекта. Промяната от \"конфедерация\" на \"камара\" беше не само терминологичен въпрос, а откровена отмяна на квотния принцип за участието в нея и на функцията й да консолидира отрасъла.България е парламентарна република и при други обстоятелства щеше да бъде много радостно, че депутатите са проявили самостоятелност и радикално са променили законопроект, внесен от Министерския съвет, тоест от управляващото мнозинство. Оказа се обаче, че в Народното събрание има странен консенсус, въз основа на който беше бламиран законопроект на Министерския съвет по много специализиран и деликатен въпрос, съгласуван с цялата браншова бизнес общност. За друг подобен случай, аз не мога да се сетя и може да са каже, че едва ли е ставало дума само за самостоятелността и за първенствуващата роля на народните представители в законодателния процес. Днес обаче, по почти същия начин, група депутати се опитват да отиграят същата схема в автотранспортаПроблемите около  (както се наричаше законопроектът, внесен от Министерския съвет) създадоха съвсем други усещания - не за първенство на Парламента в законодателния процес, а за тих сговор за \"финтиране\" на \"разбунените\" работодателски национални и браншови организации и за поставянето им пред свършен факт точно тогава, когато най-малко очакват това.Както беше описано по-горе, преди 12 години, народните представители в Комисията по местно самоуправление, регионално развитие и благоустройство, под вещото ръководство на г-н Ремзи Осман и при пълното съгласие в целия политически спектър от ДСБ до БСП (Коалиция за България) през ОДС, НДСВ и ДПС, (тоест при желязно единодушие между управляващи и опозиция), окончателно унищожиха законопроекта, внесен от Министерския съвет. Гласуваният на първо четене законопроект дори беше преименуван - той стана Закон за камарата на строителите.Нетипичната за депутатите пъргавина не спря до тук. Народните представители се развихриха до такава степен, че Законът беше приет на 21 декември 2006 г. и светкавично обнародван в Държавен вестник на 29 декември 2006 г. Като преброим, колко работни дни имаше между 21-ви и 29-и декември 2006 г., ще видим, че темповете наистина са били светкавичини. Администрациите на Народното събрание, Президентът на Р. България, подписал закона за обнародване и редакцията на Държавен вестник проявиха невероятна оперативност. Неща, които друг път стават доста мудничко, в дадения случай протекоха с бързината на човешката мисъл.Оставени в ръце с пробитото корито, съвсем като в приказката на Александър Сергеевич Пушкин, недоволните национални и браншови работодателски организации разказаха в подробности изнесеното по-горе пред журналистите на 03 януари 2007 г. в Пресклуба на БТА. Така Новата 2007 година започна с почина: \"Нова Година - нов скандал\", сякаш в чест на придобитото толкова лелеяно членство на България в ЕС.От гледна точка на днешните колизии около лансирането на Закон, който да създаде същото чудовище каквото е Строителната камара, но сега в автотранспортния (под)отрасъл, можем с чиста съвест да кажем, че тече бавен, но за сметка на това много последователен процес на \"изяждане\" на доброволните организации на превозвачите, за сметка на заместването им с така наречената \"Българска автомобилна камара\".Предлаганата в обсъждания тези дни законопроект \"Българска автомобилна камара\" е лика-прилика със Строителната камара. Единствената разлика е в това, че при създаването на Строителната камара станахме свидетели на много по-разчупена драматургия и различни процедурни хватки, докато сега се кара по-направо. Отново една съществуваща браншова организация (тази на г-н Миролюб Столарски) се гласи да \"оглави\" бранша, а всички браншови организации, които на някакъв етап са участвали в социалния диалог и колективното договаряне са нарочени да бъдат \"разкарани\" от сцената.Много показателно е, че всички браншови организации, които през годините по едно или друго време са участвали в колективното договаряне на отраслово и на подотраслово ниво, които са поемали и съответно спазвали ангажименти спрямо социалните си партньори - синдикатите, днес са в първия ред на тези, които протестират срещу повтарянето на театрото със Строителната камара - този път в сферата на автомобилния транспорт.Отделен въпрос е, че в самия автомобилен транспорт има твърде различни по своя характер дейности и проектът на новата полу-държавна Българска автомобилна камара на практика ще доведе до това превозвачите на товари да \"осъществяват саморегулацията\" на ... превоза на пътници. Това е абсолютно неприемливо, но за сега няма кой да чуе. Депутатите - вносители на законопроекта образно казано са си седнали на ината и повтарят като развалена грамофонна плоча как законодателното им недоносче \"ще обедини бранша\" и как новата структура ще се изправи срещу \"лошия Макрон\".Трябва да се отбележи, че опитът на Строителната камара показва, че подобни форми на \"саморегулация\" не водят до добро и за потребителите на услугите й. На дебатите с представителите на Комисията по транспорт в Народното събрание беше цитирано, че членският внос в Строителната камара варира от 1200 до 80000 лева годишно в зависимост от големината на фирмата. Тези числа няма как да бъдат отнесени към \"добрите практики\" нито в регулирането, нито в саморегулирането на бранша. Те доведоха единствено до построяването на една много импозантна сграда на Строителната камара и ... толкова.И днес, както и преди 12 години можем и трябва да кажем: тенденцията към създаване на архаични съсловни структури става вече застрашителна и тя е вредна за социалния диалог и индустриалните отношения в България. Ние все пак можахме да преглътнем създаването на съсловни структури със задължително членство като Камарата на архитектите и Камарата на инженерите от инвестиционното проектиране, с аргумента, че става дума за организации на физически лица, упражняващи свободни професии.Сега обаче, за втори път в историята и практически по един и същ сценарий, на бизнеса от даден бранш му се налага с груба сила да обединява предприятия - най-вече юридически лица в квази-държавна монополна структура, която ще носи всичко най-лошо от наследството на съсловните организации.Участието на подобна структура в социалния диалог е в тежък конфликт с конвенциите на МОТ и това беше многократно подчертано по време на досегашните дебати. Също така не можем да не отбележим, че досегашното участие на Строителната камара в колективното договаряне беше резултат единствено на проявената търпимост на всички останали към тази деформация. Днешната амбиция на дружината на г-н Столарски на оглави подотрасъла (бранша) на автомобилния транспорт ни налага да напомним, че тази общност няма никакъв пиетет към социалния диалог.Разбира се, лансирането на подобни структури е в пълен дисонанс и с практиките на консултиране на бизнес- и работодателските организации, възприети от Европейската комисия, Европейския парламент и Съвета на ЕС.Така че, не бива да се чудим защо браншовите организации на превозвачите протестират и защо беше предупредителният протест от миналата седмица. Протестите в никакъв случай не са любимото занимание на работодателите, но поведението на вдъхновителите на злополучния законопроект за автомобилната камара, както и на вносителите на законопроекта със страшна сила тласкат организираното работодателство в бранша към нов епизод на протестните действия. И тогава всички ще разберат мащаба на недоволството на работодателите от бранша.", "date": "2018.06.18", "title": "„Доброзорна“ автомобилна камара – дежавю̀ с 12-годишна давност "}
{"url": "https://news.bg/int-politics/parvi-dami-na-sasht-se-obyaviha-sreshtu-politikata-na-tramp-za-nelegalnite-imigranti.html", "text": "Бившата първа дама на САЩ Лаура Буш осъди спорна политика, която разделя семействата, които влизат нелегално в страната, съобщават американските медии.В статия във в. \"Вашингтон поуст\", тя определя разделянето на деца от техните родители като жестоко, неморално и сърцераздирателно.Нейните коментари следват засилващите се противоречия относно имиграционната политика на американския президент Доналд Тръмп за \"нулева толерантност\" към нелегалните имигранти.По-рано настоящата първа дама Мелания Тръмп направи рядко изявление, изразяващо тревога (очевидно от политиките на съпруга ѝ).Мелания \"мрази да вижда деца, отделени от семействата им\", изтъкна говорителката ѝ.Тя повтори призива на съпруга си \"двете страни\" да работят за имиграционна реформа като решение на проблема. Наблюдатели обаче отбелязват, че политиката беше въведена от главния прокурор на Тръмп и не изисква действия на Конгреса на САЩ, за да бъде прекратена.През последните 6 седмици е имало близо 2000 разделения на семейства след предприетите крути мерки срещу нелегалното прекосяване на границата.Възрастни, които се опитват да преминат границата извън официалните контролно-пропускателни пунктове - мнозина от тях планиращи да търсят убежище в САЩ - бяха арестувани и са изправени пред криминално преследване за нелегално влизане.Като резултат стотици деца и бебета са настанени в центрове за задържане, включително складове и преустроени супермаркети, като се държат далеч от родителите си. Критици осъдиха действията като безпрецедентни.Лаура Буш, която е съпруга на бившия републикански президент Джордж У. Буш, предприе открита атака срещу политиката.\"Тази политика на нулева политика е жестока. Това е неморално. И разбива сърцето ми\", пише тя в статията във в. \"Вашингтон поуст\".\"Нашето правителство не трябва да участва в бизнеса със складиране на деца в преобразувани супермаркети или да прави планове да ги настани в палаткови градове в пустинята\", допълва Лаура Буш, като подчертава: \"Тези образи са зловещо напомняне за японските американски концентрационни лагери от Втората световна война, които сега се разглеждат като един от най-срамните епизоди в американската история.\"По-рано Мелания Тръмп заяви, че \"мрази да вижда деца, отделени от семействата им и се надява двете страни на барикадата (републиканците и демократите в Конгреса) да могат най-накрая да се съберат, за да постигнат успешна имиграционна реформа\".\"Трябва да бъдем страна, която изпълнява всички закони, но също така и страна, която управлява със сърце\", се добавя в изявлението на съпругата на американския президент.По-рано Доналд Тръмп коментира, че законът, който \"ни дадоха демократите\", е отговорен за политиката, но не е ясно кой закон има предвид.В публикация в \"Туитър\" през уикенда държавният глава призова демократите да работят с републиканците за създаване на ново законодателство.Критици обаче посочват, че задържането на деца отделно от родителите им е политика, обявена от главния прокурор на САЩ Джеф Сешънс през миналия месец.", "date": "2018.06.18", "title": "Първи дами на САЩ се обявиха срещу политиката на Тръмп за нелегалните имигранти"}
{"url": "https://news.bg/politics/iznenadi-za-bsp-na-mestnite-izbori-gotvi-tsvetanov.html", "text": "Ще изненадаме БСП. Хората виждат коя е партията, която работи в интерес на гражданите. Това коментира пред журналисти в Благоевград заместник-председателят на ГЕРБ Цветан Цветанов. Той обясни, че от партията са готови с почти всички кандидати за кметски постове през изборите, които трябва да се проведат следващата година.Цветан Цветанов ще проведе поредица от срещи с общинските ръководства на ГЕРБ в област Благоевград.\"Политиката на БСП за конфронтиране не е добра за страната, затова не е изненада, че социологически проучвания, направени по поръчка на ГЕРБ, ни дават преднина с над 4% пред БСП\", отбеляза председателят на ПГ на ГЕРБ.Цветанов оцени като положително кметуването на Атанас Камбитов в Благоевград. Градът видимо бил променил облика си в последните години.Цветан Цветанов посочи, че в момента бежанският натиск по границата с Турция е нулев и изтъкна, че една от причините за това е непрекъснатият политически диалог и съвместни усилия между премиера Борисов, министър-председателя на Гърция Алексис Ципрас и турския президент Реджеп Ердоган. \"Гаранция за стабилността и сигурността в региона е поставеният от Българското председателство акцент върху Западните Балкани. Това ще гарантира добра комуникация между правителствата, добри междусъседски отношения и разбирателство между хората\", коментира Цветан Цветанов.", "date": "2018.06.18", "title": "Изненади за БСП на местните избори готви Цветанов"}
{"url": "https://news.bg/world/yuzhna-koreya-s-voenni-ucheniya-za-zashtita-ot-yaponiya.html", "text": "Южна Корея започна двудневни военни игри за защита на оспорваните острови Докдо (Лианкур) по източното си крайбрежие от малко вероятно нападение от страна на Япония, информира АФП.Ученията се провеждат само няколко дни след съобщението на президента на САЩ Доналд Тръмп, че Вашингтон прекратява дългогодишните военни игри с Южна Корея с цел разведряване на отношенията с КНДР.В двудневните игри ще участват шест бойни кораба и седем самолета, поясняват от военното министерство в Сеул.Пехотинци ще дебаркират на предимно скални острови, на които има около 40 души, предимно полицаи.В съобщението на ведомството се уточнява, че рутинните учения имат за цел предотвратяване инвазия на чужди сили.Токио реагира гневно на новината за игрите, като външното министерство обяви, че е отправило протест по дипломатическите канали. Изтъква се, че ученията са \"напълно неприемливи\" и призовава за отмяната им.Въпреки че е малко вероятно Япония да извърши атака, Южна Корея провежда ученията от 1986 г., включително по два пъти на година от 2003 г.Сеул контролира островите в Японско море от края на 1945 г., след като Япония беше установила 35-годишно колониално управление на Корейския полуостров.Токио заема позиция, че островите Такешима (както са известни в Япония) са незаконно окупирани от Сеул.", "date": "2018.06.18", "title": "Южна Корея с военни учения за защита от Япония"}
{"url": "https://news.bg/world/arestuvaha-shefa-na-audi.html", "text": "Изпълнителният директор на германския автомобилен производител \"Ауди\" Руперт Щадлер е бил арестуван във връзка с разследването по аферата \"Дизелгейт\", съобщават германските медии.Прокурори разследват \"Ауди\" за продажбата на дизелови коли в САЩ и Европа, съдържащи софтуер за измама на властите, контролиращи емисиите, изхвърляни от автомобилите.  Руперт Щадлер е бил задържан по обвинение в измама, уточниха от прокуратурата в Мюнхен. Германският автомобилен производител и компания майка на \"Ауди\" - \"Фолксваген\", потвърди за ареста. Щадлер беше разследван за злоупотреби в скандала за измамите с емисиите във \"Фолксваген\".\"Заповедта за арест се основава на укриването на доказателства\", изтъкнаха от прокуратурата в Мюнхен. Щадлер отрича каквото и да е участие.\"Ауди\" са обвинени, че са продали най-малко 210 хил. дизелови автомобила в САЩ и Европа, оборудвани с измамнически софтуер, започвайки от 2009 г. Луксозният автомобилен производител също така е разследван за твърдения за измама и незаконно рекламиране на продукта.Прокуратурата в Мюнхен обяви на 13 юни, че изпълнителният директор на \"Ауди\" вече е част от разследването ѝ и извърши обиск в дома му. Щадлер е част от \"Фолксваген-Ауди\" от 1994 г., а заема висшето мениджърско място в \"Ауди\" от 2007 г. насам, две години преди предполагаемите измами с емисиите.\"Фолксваген\" признаха през 2015 г., че са използвали незаконен софтуер, за да лъжат при тестовете за емисии на дизеловите двигатели. \"Ауди\" последваха признанието на своята компания майка два месеца по-късно. От \"Фолксваген\" не коментираха предполагаемото си участие в аферата, но в годишния си доклад за 2017 г. автомобилният производител заяви, че решението за монтирането на незаконния софтуер е било взето през 2006 г. от отделни лица в компанията, които не са част от нейното управително тяло.  ", "date": "2018.06.18", "title": "Арестуваха шефа на Audi"}
{"url": "https://news.bg/crime/kola-pregazi-mlada-zhena-na-peshehodna-pateka-v-plovdiv.html", "text": "Кола прегази млада жена на пешеходна пътека на булевард в район \"Южен\" в Пловдив. Медицински екип на Бърза помощ е откарал пострадалата в болница, съобщава НоваТВ. Пострадалата е била в съзнание след катастрофата.Оказана е помощ и на шофьорката, която е в шок от катастрофата.Движението е затруднено, а полицейски екип, прави оглед на местопроизшествието.", "date": "2018.06.18", "title": "Кола прегази млада жена на пешеходна пътека в Пловдив "}
{"url": "https://news.bg/regions/tramvay-7-stava-tramvay-strela.html", "text": "В София ще се изгради ново трамвайно трасе. То ще свързва булевард \"България\" с булевард \"Симеоновско шосе\". Това заяви столичният кмет Йорданка Фандъкова, която беше на проверка на ремонта на улица \"Тодор Каблешков\".Според Фандъкова новото трамвайно трасе ще се движи по дължината на улица \"Тодор Каблешков\", ще минава южно от \"Южния парк\", след което ще бъде обособено.Освен това стана ясно и че предстои ремонт на трамвайното трасе на булевард \"България\".От 1 юли движението на трамваи по булеварда се спира. Трамваите ще се заместят с автобуси до края на ремонтните дейности.Фандъкова заяви, че трамвайните релси по бул. \"България\" ще бъдат ремонтирани и линията на трамвай №7 ще стане скоростна линия.По план ремонтът трябва да приключи до средата на месец август тази година.Относно ремонта на улица \"Тодор Каблешков\", който се извършва в участъка между булевард \"Цар Борис III\" и улица \"Майор Горталов\", Фандъкова съобщи, че дейностите там трябва да приключат до края на месец август.Проверката на столичния кмет констатира, че ремонтът по \"Каблешков\" продължава въпреки дъждовното време.Разстоянието е около 250 метра. С приключването на ремонта и заедно с ремонта, извършен миналата година в участъка , общата обновена отсечка става около 500 метра.Булевардът \"Каблешков\" ще бъде с по 2 платна, които ще бъдат с по 2 ленти. При ремонта е сменена ВиК инсталацията, както и ел. инсталацията. Ще се изградят нови тротоари.След като приключат дейностите, ще предстои и ремонт на \"Каблешков\" от бул. \"България\" до улица \"Костенски водопад\".В столицата през това лято предстои и ремонт на булевард \"Васил Левски\". Той ще бъде преасфалтиран в участъка между Ректората на Софийски университет \"Св. Климент Охридски\" до булевард \"Патриарх Евтимий\".", "date": "2018.06.18", "title": "Трамвай 7 става трамвай-стрела"}
{"url": "https://news.bg/world/rusiya-modernizira-obekt-za-atomno-orazhie-v-kaliningrad.html", "text": "Русия изглежда е модернизирала бункер за съхранение на атомно оръжие в Калининград, пише \"Гардиън\".Според вестника това е поредният признак, че Москва укрепва ядрените оръжия на фона на напрежението с НАТО.Федерацията на американските учени ще публикува сателитни изображения, които според организацията показват обект за съхранение в полуенклава, който е допълнително вкопан и укрепен с нов бетонен покрив през последните месеци.Има всички белези на типични места за складиране на руски ядрени оръжия, коментира Ханс Кристенсен, директор на проект за ядрена информация към федерацията.Той допълни, че покрай обекта е разположена многопластова ограда и типичните особености край всички ядрени обекти, които познават в Русия.Кристенсен изтъкна още, че от дълго време следят за промени, но нищо драматично до този момент, тъй като за първи път са забелязали изкупни дейности и модернизация край един от ядрените бункери.Тези снимки не доказват, че в момента има ядрени оръжия в Калининград, но показват, че обектът е действащ, поясни експертът.Според него не е ясно дали руските въоръжени сили са разположили ядрени бойни глави в обекта, или планират да ги доставят, или обектът е модернизиран, така че за кратък период да бъдат преместени.През януари 2018 г. Москва обяви, че е изградена необходимата инфраструктура за постоянно дислоциране на мобилни ракети Искандер-М, които са способни да носят конвенционални или ядрени бойни глави.", "date": "2018.06.18", "title": "Русия модернизира обект за атомно оръжие в Калининград"}
{"url": "https://news.bg/crime/spetssadat-razglezhda-deloto-sreshtu-moskov-i-persenski.html", "text": "Състав на Спецсъда даде ход на разпоредителното заседание по делото срещу бившия здравен министър Петър Москов и заместника му Адам Персенски по обвинението за вноса като дарение на ваксините \"Пентаксим\", \"Еувакс Б\" и \"Тетадиф\".Съдебният състав прие предявените искови молби от страна на \"Бул Био НЦЗПБ\" ЕООД и Министерство на здравеопазването като допустими и отговорящи на закона. Според съда исковите молби няма да затруднят наказателното производството и няма да доведат до отлагане на делото.Адвокат Цветозар Младенов, представител от \"Бул Био НЦЗПБ\" ЕООД, предяви граждански иск в размер на 427.788.31 лв. и законна лихва от 111.136.30 лв. Адвокат Младенов обясни, че по никакъв начин не желае да натяга допълнително напрежение и акценти по делото. Той обясни, че ако всичко се случва по законов ред и начин, то от фирмата биха подкрепили позицията на всяко едно правителство, което управлява държавата по отношение на дарението на лекарства.Представителите на Министерство на здравеопазването от своя страна също предявиха граждански иск, в размер на 325.233.87 лв.Самият Петър Москов коментира пред съда, че знае за какво е обвинен, но не знае защо, тъй като, по думите му, е заварил една национална криза в държавата, която се е опитал да разреши, след като продаде дарените ваксини.Пред журналисти Москов коментира, че по здрава и смислена човешка логика няма нито финансови, нито медицински причини за обвинението му.\"Достатъчно обидно ми е да слушам някакви хора тука да обясняват за някакви престъпни деяния\", отсече той и добави, че знае кой стои зад обвинението и защо стои това обвинение, но не разбира за какво го обвиняват.Припомняме, Петър Москов и заместника му Адам Персенски са обвинени във връзка с вноса като дарение на ваксините \"Пентаксим\", \"Еувакс Б\" и \"Тетадиф\". Подсъдими са и трима от \"Бул Био НЦЗПБ\" ЕООД.Москов е обвинен за това, че на 9 юли 2015 г. в качеството си министър на здравеопазването не е изпълнил служебните си задължения. Москов е приел дарение от Министерство на здравеопазването на Турция под формата на 100 хил. дози ваксина за деца \"Пентаксим\" - 0.5 мл.\" и 100 хил. дози ваксина за \"Хепатит Б\" - \"Еувакс Б\", като обаче ваксините не са разрешени за употреба на територията на България. Поради това не биха могли да отговорят на нуждите на имунизационния календар в страната.Заради действията на Москов здравното ведомство е ощетено с 325 233,87 лв. Неимуществените вреди пък са свързани с това, че авторитетът на МЗ пада и се създава недоверие в у гражданите за дейността по ваксиниране на деца.Това определя деянието като особено \"тежък случай\". Законът предвижда наказание \"лишаване от свобода\" от 3 до 10 г.Второто обвинение на бившия здравен министър е, че на 27 ноември 2015 г. като помагач умишлено е улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\". От това са произтекли значителни вреди за \"Бул Био\" ЕООД в размер на 427 788,31 лв. с ДДС, 2097, 96 лв. застраховки и 12 221,22 лв. транспортни разходи.Третото обвинение на Москов е за това, че в периода 20 юни 2016 г. - 1 юли 2016 г., като министър на здравеопазването и принципал на \"Бул Био НЦЗПБ\" ЕООД, не е упражнил нужния контрол върху работа на лица, на които е възложено управлението на обществено имущество. Тези действия са довели до щети в размер на 110 003, 46 лв.", "date": "2018.06.18", "title": "Спецсъдът разглежда делото срещу Москов и Персенски"}
{"url": "https://news.bg/regions/32-nezakonni-obekta-na-plazhovete-v-slanchev-bryag-prebroi-dnsk.html", "text": "32 преместваеми обекта, намиращи се на плажните ивици в Слънчев бряг, са в нарушение на закона. (ДНСК) на плажовете в курорта \"Слънчев бряг\" установи, че общо 32 преместваеми обекта върху плажната ивица са в нарушение. Констатираните нарушения - обектите не са предвидени, не са в съответствие с одобрената от министъра на туризма схема или са без разрешения за поставяне от главния архитект на община Несебър.Проверката бе извършена по заповед на министъра на регионалното развитие и благоустройството Николай Нанков в периода от 11 до 13 юни тази година. От регионалното министерство са сезирали компетентните институции и кмета на Несебър.От всичките 32 обекта в нарушение 20 се намират на територията на плаж \"Слънчев бряг - юг\". 5 от обектите са на плажа \"Слънчев бряг - централен\", а 7 - на плажа \"Слънчев бряг - север\".Всички данни от проверката са предоставени на община Несебър и Министерството на туризма за предприемане на последващи действия по компетентност. Следва спрямо собствениците на обектите да се съставят констативни актове. След това трябва кметът на Несебър да издаде заповед за премахването и/или за привеждането им в съответствие с одобрената схема.На плаж \"Слънчев бряг - юг\" премахнатите през 2017 г. строежи \"метална ограда\" и \"паркинг\" до хотел \"Империал\" (\"Амфора\") са възстановени на същото място. До паркинга в западна посока върху плажната ивица, без разрешение за поставяне и без разрешение за строеж са изпълнени едно след друго волейболно игрище, спортна площадка, метална трибуна за зрители със сцена и бетонова настилка с приблизителна площ около 1 000 квадратни метра. Върху бетоновата площадка са поставени около 65 броя маси за 250 места.Обслужващата алея с обръщало към бившия ресторант \"Фрегата\", която осигурява достъпа до плажа, е предвидена в действащия регулационен план на \"Слънчев бряг - изток\". От община Несебър са представени одобрен проект и разрешение за строеж от 2008 г. за реконструкция на настилката на алеята, но същата не е въведена в експлоатация по законоустановения ред.Източно от алеята, върху плажната ивица, без разрешение за строеж е изпълнен открит паркинг с настилка от чакъл и филц, с неправилна форма. Приблизителната площ на обекта е 8 000 квадратни метра.На същото място паркингът е ограничен с 2 бариери, а върху обслужващата алея са изпълнени още две бариери. В западната част на обръщалото е изпълнен навес за коли с метална конструкция, който видимо навлиза в площта на дюните. Южно от обръщалото, върху съществуваща дюна, са изпълнени бетонов път, паркинг с кабина за охрана и кабели с напрежение, в нарушение на изричната забрана.Всички данни за обекти, за които е установено, че са в нарушение, следва да се предоставят на кмета на община Несебър. От своя страна той трябва да предприеми съответните законосъобразни действия.По време на проверката бяха инспектирани още 5 преместваеми обекта на плажа - \"THE ONE\", \"La Cubanita\", \"Cacao beach\", \"Del Mar\" и \"BEDROOM\". При тези обекти не са открити нарушения - констатирано е, че те отговарят на предвидените в схемата конфигурация в план и местонахождение, уточняват от МРРБ.Съгласно Допълнителните разпоредби на Закона за устройство на територията за тези преместваеми обекти са издадени разрешения за поставяне от главния архитект на община Несебър.Припомняме, вицепремиерът Валери Симеонов заяви, че . Той подал и сигнал за извършването на проверката. По думите му това са шумните дискотеки, проверявани през изминалото лято заради силната музика. Заведенията също така имали незаконно изградени паркинги и бариери на общински път.Тогава министърът на туризма Николина Ангелкова заяви, че . Според нея заведенията изцяло попадат в одобрените от ресорното министерство схеми. Припомняме и че вицепремиерът Валери Симеонов и министърът на туризма Николина Ангелкова са в конфликт още от миналата година. Тогава Симеонов направи първите , а министър Ангелкова изрази мнение, че това не е съвсем редно. В началото на юни месец тази година Симеонов обясни, че не става дума за спор с Ангелкова, те по-скоро . По-рано той информира, че обяви, че министърът на туризма \", а тя от воя страна отвърна, че  От министерството на туризма заявиха, че ведомството няма право да продава плажовете, а само да ги управлява, като ги отдава под наем или на концесия съгласно закона.  в най-известния ни курорт с налични специализирани карти, които са по-актуални от кадастралните.Наложи се министърът на регионалното развитие и благоустройството Николай Нанков да коментира въпроса, Той заяви, че  .", "date": "2018.06.18", "title": "32 незаконни обекта на плажовете в \"Слънчев бряг\" преброи ДНСК"}
{"url": "https://news.bg/world/44-spad-na-molbite-za-ubezhishte-v-es.html", "text": "44% спад на молбите за убежище е отчетен в ЕС през 2017 г. в сравнение с предходната година.Това показва доклад на Европейска служба за подкрепа в областта на убежището (EASO), цитиран от \"Политико\".Бежанците предимно са от Сирия (15%), Ирак и Афганистан (по 7%), Нигерия, Пакистан, Еритрея, Албания, Бангладеш, Гвинея и Иран. Общо са подадени 728 470 молби за убежище.Допълнителен спад е регистриран през първите четири месеца на 2018 г., става ясно от събраните от службата данни. 197 000 души са потърсили закрила в ЕС, което е по-малко в сравнение със същия период през последните три години, макар че нивото все още е по-високо от преди кризата през 2014 г.Натискът по външните граници на ЕС от мигранти е намалял втора поредна година, но остава на високи нива, отчита агенцията. Повечето от пристигналите са концентрирани по източните и централните коридори в Средиземно море, но EASO регистрира и \"безпрецедентно надигане\" в западната част на Средиземно море.Има спад на броя на мигрантите, които са получили бежански статут през 2017 г. до 50% от 55% през 2016 г.", "date": "2018.06.18", "title": "44% спад на молбите за убежище в ЕС"}
{"url": "https://news.bg/world/misteriya-okolo-trima-pregazeni-ot-vlak-v-london.html", "text": "Трима души са загинали, след като са били прегазени от влак сутринта в южната част на британската столица Лондон, съобщават от британската транспортна полиция, която определя смъртните случаи като \"необясними\".Парамедици са били извикани на мястото на трагедията около 7:30 часа местно време (9:30 часа българско), където те само са констатирали смъртта на жертвите.Говорител на британската транспортна полиция уточни, че екипът им \"работи усилено, за да разбере какво се е случило и как тези трима души са загубили живота си на жп линията\".Докато тече разследването, движението на влаковете ще бъде спряно.От полицията призоваха всеки, който е станал свидетел на случилото се, да се свърже с тях.", "date": "2018.06.18", "title": "Мистерия около трима прегазени от влак в Лондон"}
{"url": "https://news.bg/health/edva-17-000-lv-dareni-vav-fonda-za-lechenie-na-detsa-v-nachaloto-na-2018.html", "text": "Сътресения във фонда за лечение на деца са причина и за намаляване и на даренията. През 2017 г. са постъпили 165 939 лв., според отчета на структурата за миналата година, съобщава \"Сега\".Дори през 2016 г., когато т, са събрани повече средства - 188 000 лв. Остро реагират неправителствени организации, а скандалът .  Първото тримесечие на тази година намеква за ново дъно, през януари, февруари и март са дарени едва 17 000 лв., въпреки че през май има ръст и са дарени 29 000 лв. от граждани, фирми и институции.\"Не се отчита активност от страна на Обществения съвет към фонда за привличане на дарителски средства към фонда, а това е една от задачите на ОС по правилник\", коментира директорът на фонда Мариета Райкова.Тенденцииите за спад на даренията е от 14 години, още стартирането му. През 2006 г. даренията са над 650 000 лв., през 2008 г. са 280 000 лв., през 2011 г. са 200 000 лв. Не се отменяни данъчните облекчения за дарения във фонда - те са до 50 на сто от годишната данъчна основа и е важно да се отбележи, че през годините не винаг е имало сътресения.През годините държавното финансиране и финансираните от фонда дейности се увеличават, миналата година бюджетът му е 12 млн. лв., с които се покриват и медицински изделия и лекарства за деца у нас, и лечение в чужбина.Миналата година, фондът е подпомогнал финансово лечението на 333 деца в чужбина и 738 у нас. Има 123 отказа и голяма част от тях са поради лекарски становища (експерти на фонда), за ненужно лечение в чужбина. Общата сума за одобрено лечение е 20 млн. лв., като част от тях са платени от НЗОК или министерство на здравеопазването.\"Съществува риск от срив в дейността на фонда. Огромната натовареност на служителите, ограниченият щат и текучеството на кадри\", коментира Райкова.Във фонда работят 8 души, което \"поставя в риск и изпълнението на специфични дейности като например заложеното в Правилника провеждане на процедура по Закона за обществените поръчки за доставка на медицински изделия, високоспециализирани медицински апарати и уреди за индивидуална употреба\".Търг още няма, а тази година фондът трябва за пръв път сам да поръчва изделия вместо болниците. Припомняме, след като през април месец 2016 година ГДБОП нахлу в Център Фонд за лечение на деца и арестува шефа Павел Александров заедно с почти целия състав на фонда, настъпи криза при събирането на средства по дарителските сметки. Само преди два месеца обаче  с мотив - съществени противоречия в обвинителния акт.Акцията обаче беше достатъчна за здравния министър Петър Москов, за да смени екипа на фонда и да назначи нов ръководител - педиатъра Владимир Пилософ, който обаче остана начело на фонда относително кратко и доста спорно предвид приетите промени в правилника за действие на Обществения съвет. След искане на служебния министър Илко Семерджиев, Пилософ се оттегли, като на негово място бе , която от своя страна също .Още през 2016 година обаче зачестиха сигналите за забавено лечение, недостигащи финансови средства и започнаха да се увеличават частните кампании за търсене на спонсори за лечение в чужбина на деца. ", "date": "2018.06.18", "title": "Едва 17 000 лв. дарени във Фонда за лечение на деца в началото на 2018"}
{"url": "https://news.bg/world/szo-obyavyava-zanimaniyata-s-videoigri-za-novo-psihichno-razstroystvo.html", "text": "Заниманията с видеоигри ще бъдат включени в списъка на Световната здравна организация (СЗО) като нов вид психично разстройство, съобщава СиЕнЕн.Днес организацията ще обяви \"разстройството на геймъра\" (Gaming Disorder) за ново психическо заболяване, което ще бъде включено в Единадесетото издание на Международната класификация на болестите.Определян като \"дигитален хероин\", \"геймингът\" се възприема като изключително пристрастяващ по своята същност.За последен път Световната здравна организация (СЗО) обновява Международната класификация на болестите през 1990 г.\"Не създавам прецедент\", обяви доктор Владимир Позняк от департамента по психично здраве и зависимости към Световната здравна организация, който предложи новата диагноза на събранието на организацията.Според него СЗО просто следва \"тенденциите, развитието, заемащо място сред населението и в професионалната сфера\".Но не всички психолози са съгласни, че \"разстройството на геймъра\" трябва да бъде включено в класификацията.", "date": "2018.06.18", "title": "СЗО обявява заниманията с видеоигри за ново психично разстройство"}
{"url": "https://news.bg/crime/zadarzhaha-milioni-tsigareni-filtri-na-kapitan-andreevo.html", "text": "Милиони контрабандни цигарени филтри и хартия задържаха митничари на МП Капитан Андреево при проверка на камион.При с контрол с електронна везна на изходящо трасе на 7 юни е установена разлика в декларирания товар по документи и камионът е насочен за проверка с рентгенова апаратура.При физическа проверка са открити недекларирани филтри и хартия за цигари. Общото количество на филтрите за цигари е 3 025 600, открити в 56 кашона, а на хартията за цигари - 2 648 100 броя, открити в 59 кашона. Стойността на задържаната стока е 21 712 лева.Камионът е задържан, съставен е акт по Закона за митниците на шофьора, турски гражданин. По случая е образувано административнонаказателно производство.", "date": "2018.06.18", "title": "Задържаха милиони цигарени филтри на Капитан Андреево"}
{"url": "https://news.bg/world/v-gruziya-namalyavat-ministerstvata-ot-14-na-11-za-da-spestyat-pari.html", "text": "Грузия планира да съкрати броя на министерствата в новото правителство от 14 на 11, за да намали разходите.Това заяви най-вероятният следващ премиер на страната Мамука Бахтадзе, цитиран от \"Ройтерс\".През миналата седмица управляващата партия в Грузия номинира за премиерския пост 36-годишния Мамука Бахтадзе, бивш финансов министър, който се очаква да замени Георгий Квирикашвили.В края на миналата седмица Квирикашвили подаде оставка заради разногласия с лидера на \"Грузинска мечта\" Бидзина Иванишвили.Бахтадзе не съобщи кои министерства ще бъдат засегнати.", "date": "2018.06.18", "title": "В Грузия намаляват министерствата от 14 на 11, за да спестят пари"}
{"url": "https://news.bg/int-politics/politikata-na-sasht-kam-detsata-na-migrantite-e-bezskrupulna-skochi-oon.html", "text": "Директорът на Агенцията на ООН за правата на човека настоява администрацията на американския президент Доналд Тръмп да прекрати новите политики, разделящи децата на мигранти от техните родители след влизането им в САЩ от Мексико, изтъквайки, че те са засегнали близо 2000 деца през последните шест седмици, съобщава \"Асошиейтед прес\".Зейд Раад ал Хюсеин коментира, че е \"безскрупулно\" която и да е страна да се опитва да възпира родители да мигрират \"чрез причиняването на такова насилие върху децата\".Зейд, който е йордански принц, също така заклейми действията на страни като Сирия, Мианмар, Унгария, Никарагуа, Израел, Северна Корея и Индия, както и части от Кашмир, които са контролирани от Индия и Пакистан.Той осъди липсата на достъп в някои страни на разследващи правата на човека на ООН, отбелязвайки, че Китай е натрупал 15 висящи искания през последните 5 години.", "date": "2018.06.18", "title": "Политиката на САЩ към децата на мигрантите е \"безскрупулна\", скочи ООН"}
{"url": "https://news.bg/euronews/sreshta-na-kosak-v-sofiya-na-tema-zapadni-balkani.html", "text": "Днес в София ще се проведе пленарната среща на КОСАК - организацията, която представлява парламентите на държавите членки в ЕС.Основната тема на срещата ще бъде интеграцията на държаните от Западните Балкани. На срещата ще присъства и министърът на външните работи на Македония Никола Димитров. Участието му във форума идва само ден, след като той и гръцкият му колега Никос Кодзияс подписаха , и сложиха край на 27-годишния спор между Атина и Скопие.На срещата ще участва и министър-председателя Бойко Борисов, който ще представи на Комисиите по европейски въпроси на парламентите в ЕС постиженията на Българското председателство на Съвета на ЕС по отношение на кохезионната политика и Европейския стълб на социалните права, съобщи БНТ.Сесиите на КОСАК се провеждат два пъти годишно в страните, които председателстват Съвета на Европейския съюз.Днешната сесия ще бъде открита от председателя на Народното събрание на България Цвета Караянчева. Президентът Румен Радев също ще приветства участниците.,Припомняме, днес, 18 юни, и утре, 19 юни,  във връзка с провеждането на събитията от календара на българското председателство.", "date": "2018.06.18", "title": "Среща на КОСАК в София на тема Западни Балкани"}
{"url": "https://news.bg/world/kristo-otkriva-proekt-v-london.html", "text": "Българският художник Христо Явашев - Кристо открива нов проект. Новата инсталация на художника ще бъде в столицата на Великобритания Лондон.Новият проект на Кристо се нарича \"Мастаба\" и отново ще бъде плаващ. Инсталацията ще плува в езерото Сърпентайн в Хайд парк, Лондон.Проектът на Явашев ще има формата на пресечена пирамида, подобно на гробниците в Древен Египет, съобщи Нова. Плаващата инсталация ще бъде с височина от 20 метра, широчина от 30 метра и дължина от 40 метра.Инсталацията ще остане в езерото до края на месец септември.", "date": "2018.06.18", "title": "Кристо открива проект в Лондон"}
{"url": "https://news.bg/crime/palni-samopriznaniya-ot-mazha-koyto-prebi-do-smart-priyatelkata-si-v-aytos.html", "text": "Мъжът, за който се смяташе, че е отговорен за смъртта на 19-годишната си приятелка в Айтос, е направил пълни самопризнания. Това заяви пред Нова говорителят на главния прокурор Румяна Арнаудова.Припомняме,  в жилище в морския град. Младата жена беше намерена в безпомощно състояние и почина по-късно в болницата в Бургас. Вследствие на побоя момичето беше с тежка черепно-мозъчна травма и наранявания по цялото тяло. По случая беше арестуван 27-годишният приятел на момичето. Двамата живеели на семейни начала и имат дете на 2 години и 8 месеца.Стана ясно, че момичето е намерено от съседи. Преди това те станали свидетели на тежък скандал между двамата. Хората чули викове.По думите на Арнаудова 27-годишният задържан е направил пълни самопризнания. Той обяснил, че поводът за побоя бил скандал между двамата. \"Изразил е съжаление. Поводът е скарване помежду им за грижите, които се полагат за детето\", заяви Арнаудова.Според говорителя на Цацаров преди около една година съседи подали сигнал за вероятно домашно насилие, упражнено спрямо 19-годишното момиче.\"По данни на полицията преди около година и половина е имало сигнал за вероятно домашно насилие от съседи. Но полицейските служители, които са посетили мястото и са разговаряли със сегашната жертва, тогава тя е казала, че няма насилие. На практика е отрекла каквито и да е насилствени действия\", обясни Арнаудова.Тя уточни и че приятелят на младата жена е криминално проявен и вече е изтърпявал 6-годишна ефективна присъда. Той излязъл от затвора скоро.", "date": "2018.06.18", "title": "Пълни самопризнания от мъжа, който преби до смърт приятелката си в Айтос"}
{"url": "https://news.bg/int-politics/polsha-balgariya-zabavi-gazovata-direktiva-na-es-pri-predsedatelstvoto-si.html", "text": "Полша настоява да се ускори работата над промените в газовата директива на ЕС, които ще усложнят реализацията на проекта \"Северен поток 2\" , предаде Полското радио. Според новия документ всички трансгранични газопроводи, които имат морски участъци, ще трябва да отговарят на изискванията на европейското законодателство,Заместник-министърът на енергетиката на Полша Михал Куртика коментира, че по време на европредседателството си България е бавила работата по газовата директива.Още през ноември 2017 г. Европейската комисия предложи промени в газовата директива на съюза. По думите на Куртика, България е задържала промените на ниво срещи на експерти и не е довела работата по документа до гласуване на ниво министри и посланици.Той посочва, че Полша очаква от започващото на 1 юли австрийско председателство обективност, а не защита на собствените интереси.\"Страната-председател трябва се държи неутрално. Ние ще напомняме, че управлението на работата на ЕС трябва да бъде прозрачно и да буди доверие.\" - подчерта заместник-енергийният министър на Полша.", "date": "2018.06.18", "title": "Полша: България забави газовата директива на ЕС при председателството си"}
{"url": "https://news.bg/tourism/turistite-vazhiteni-ot-spokoystvieto-po-rodnite-kurorti-spored-rumen-draganov.html", "text": "България предлага отличен туристически продукт. Много то туристическите мощности обаче изискват кадри, които у нас не достигат - както като брой, така и като квалификация. Това заяви пред БНТ Румен Драганов от Института за анализи и прогнози в туризма.Според анализатора България отново е много желана дестинация и голям процент от чуждите туристи идват да почиват у нас. Това се дължало на отличния туристически продукт, който предлага страната ни, тълкува Драганов.По думите му държавата обаче е забавила политиките си по отношение на това как завършващите образование могат да започнат директно работа в туризма, което се е отразило и сега отчитаме липса на кадри.В страната ни има разнообразни туристически групи, а Черноморието е изключително безопасно, посочи още Драганов. Според него това се виждало от коментари и отзиви в сайтове на туристи, които са идвали да почиват в страната. Отзивите били възхитителни, а гостите били доволни от спокойствието и вкусната храна.", "date": "2018.06.18", "title": "Туристите възхитени от спокойствието по родните курорти според Румен Драганов"}
{"url": "https://news.bg/politics/zaharieva-natsionalniyat-ni-interes-e-stabilni-sasedi-v-es-i-nato.html", "text": "Искаме да живеем в стабилен район и нищо повече. Не е голям ентусиазмът и в ЕС, и в НАТО за приемането на нови членове. Но Македония трябва да има перспектива, коментира пред НоваТВ вицепремиерът и министър на външните работи Екатерина Захариева.Според нея има всички гаранции с  миналата година. \"Страната ни е защитила интересите си и към нея няма да има нито териториални, нито някакви други претенции\", заяви Захариева.В  също има гаранции, че нямат претенции към трети страни.След обявяването на съгласието на двамата премиери, те са поздравления и от руския външен министър. Националният интерес на България е стабилни съседи, които вървят към НАТО и ЕС, обясни Захариева.\"Никой не можеше да си представи Театъра на българската армия в Македония. \"Железният светилник\" на Димитър Талев в пет града. Подкрепяме изцяло Македония, която иска да оправи отношенията си със съседите\", вицепремиерът Захариева.Припомняме, вчера, 17 юни, неделя, Атина и Скопие подписаха . Със споразумението двете страни слагат край на 27-годишния спор. Договорът остава да бъде ратифициран от гръцкия парламент и чрез референдум в Македония, който вероятно ще се проведе през месец септември.След подписването на договора граждани в и излязоха на протест. Стигна се и до блокади и размирици в Скопие.Денят преди подписването на договора пък опозиционната партия в Гърция \"Нова демокрация\" внесе вот на недоверие към правителството на Ципрас.Вотът беше неуспешен,.153 депутати в гръцкия парламент отхвърлиха исканата от опозицията оставка на кабинета Ципрас, а 127 народни представители подкрепиха искането.Премиерите на двете страни Алексис Ципрас и Зоран Заев се споразумяха за  Преговорите между тях дадоха резултат и двете страни в многогодишния спор се съгласиха новото име не БЮРМ да бъде Република Северна Македония.Опозицията в Гърция обаче реагира негативно на споразумението. Същото стана и в Македония. Президентът на страната Георге Иванов се обяви против взетото решение и Отказът на Иванов стана причина премиерът Борисов и външният министър Захариева да , който беше на визита у нас на 14 юни, четвъртък.Това от своя страна предизвика  в обществото. По-късно Борисов заяви, че \"щеше да е предателство, ако днес в София бях посрещнал македонския президент с фанфари\". По думите му Зоран Заев и Алексис Ципрас били изключително храбри държавници и .Президентът на Македония Георге Иванов пък заяви, че . Той отказал да го подпише, защото виждал документа за първи път и не бил включен в него.Граждани и на двете страни .Очаква се , неделя.В България за името на Македония бе прието добре. От външно министерство обявиха, че за името Северна Македония. и изтъкнаха, че се надяват решението да е трайно и да отвори пътя на Република Македония към ЕС и НАТО.От , че югозападната ни съседка няма да има териториални или исторически претенции към нас с новото име Северна Македония.От .", "date": "2018.06.18", "title": "Захариева: Националният ни интерес е стабилни съседи в ЕС и НАТО"}
{"url": "https://news.bg/crime/mazh-izvadi-nozh-i-napadna-ohranitel-v-stolichen-mol.html", "text": "Мъж извади нож и посегна на охранител в столичен мол.Нападението е заснето от телефон. На клипа се вижда как охранител се опитва да проверки багажа на клиент в търговски обект в столичен мол. Тогава мъжът вади нож и посяга на охранителя.Преди охранителят да понечи да извърши проверка на багажа на мъжа за откраднати стоки, системата против кражби в магазина сигнализирала, че от обекта се изнася незаплатена стока, което става причина за проверката.Борис Колев успява да заснеме инцидента с мобилния си телефон.\"Не видях цялата ситуация. Привлякоха ми вниманието, когато чух виковете и чух охранителят да го напада. Доколкото чух, се беше включила алармата от устройствата, които засичат хората, които излизат. Не се разбрах дали хората са взели нещо от магазина. Предполагам, че не са взели нищо\", разказа свидетелят.По думите му напрежението ескалирало, когато охранителят се опитал да провери багажа на мъжа. Колев обаче не чул какви реплики си разменят двамата и не знае дали това не е била причината за нападението.Според версията на нападнатия охранител той не е предизвикал агресията в мъжа. По думите му клиентът дошъл в магазина с жена си и детето си. На влизане в обекта алармата не отчела нищо нередно. Алармата се задействала при излизането на детето от магазина, което било с раница. Тогава двама охранители поискали да проверят раницата на момичето.\"Аз и колегата ми поискахме да проверим багажа, след което майката се върна, взе чантата, обърна се и започна да напада мен и колегата ми. Когато им обясних, че сме длъжни да проверяваме при сигнал, господинът дойде и директно се опита да ме нападне с нож. След сблъсъка, те си тръгнаха с раницата. Предполагам, че днес ще се разбере дали е взета стока\", обясни охранителят. Той посочи, че възнамерява да подаде жалба срещу нападателя.", "date": "2018.06.18", "title": "Мъж извади нож и нападна охранител в столичен мол"}
{"url": "https://news.bg/politics/bozhankov-ot-bsp-svarzva-vota-na-nedoverie-sas-sluchaite-na-nesigurnost-i-nasilie.html", "text": "\"Обществото ни наближава една граница, от която няма връщане назад - границата на нетърпимост\", коментира пред НоваТВ депутатът от БСП Явор Божанков, след като бе по магистрала. Той счита, че това е грубо погазване на обществения ред и законите на държавата.Той обясни, че   се иска и заради тези зачестили случаи на насилие и несигурност.Според Божанков, причините да се стигне до тази граница на нетърпимост в обществото се крият в правораздавателната система, в съдебната система, в полицията.\"Трябва да се търсят причините за разпада на институциите, които водят до чувството за несправедливост и до това, че накрая хората ще вземат всичко в свои ръце\", обясни той и допълни, че има агресия на всички нива в обществото.\"За да се намали агресията по пътищата, ще предложа да се въведат видеорегистратори. С данните от тях ще може да се прави анализ\", коментира Божанков.\"Проблемите не могат да се решават, защото полицаите напускат системата, няма кадри, а в същото време . Това е абсурд. Не може посред бял ден да се вадят оръжия. Ние сме в Европа, в 21 век, а не в каубойски филм\", добави той.", "date": "2018.06.18", "title": "Божанков от БСП свързва вота на недоверие със случаите на несигурност и насилие"}
{"url": "https://news.bg/regions/mikrobus-gorya-na-parking-v-blagoevgrad.html", "text": "Товарен микробус горя тази нощ на паркинг в Благоевград, съобщи БГНЕС.Сигналът за инцидента е подаден около 1.40 часа през нощта. Според сигнала е възникнал пожар на превозно средство на паркинга пред частна болница в областния град.Към мястото са изпратени два екипа на пожарната, които потушават огъня.Вследствие на пожара е изгоряла предницата на превозното средство.Няма данни за обстоятелствата около пожара. Предполага се обаче, че пожарът е предизвикан умишлено, имайки предвид честите посегателства и палежи на коли в Благоевград.", "date": "2018.06.18", "title": "Микробус горя на паркинг в Благоевград"}
{"url": "https://news.bg/politics/rumen-radev-hvali-pravitelstvoto-za-uspeha-na-predsedatelstvoto.html", "text": "Ако не дадем европейска перспектива на Западните Балкани, рано или късно те ще дадат балканска перспектива на Европа. Това заяви президентът Румен Радев по време на Пленарната среща на Конференцията на комисиите по европейски въпроси на парламентите на държавите членки на ЕС.\"Българското правителство показа кураж като избра много трудна тема. Регионът е много крехък - няма гаранции за успех въобще.Но някой трябваше да поеме отговорността и да посочи проблемите, както и да започне дискусии и да предприеме действия\", заяви Радев.По думите му българското правителство е показало постоянство, като върна обратно акцентът върху Западните Балкани в една много деструктивна среда - Иранската ядрена сделка, търговската война, пакетът за мобилност.\"Въпреки множеството разрушителни фактори, българското правителство успя да управлява дневният ред на Европа като показа устойчивост и организационни умения и като разви една атмосфера на честен и отворен диалог. В резултат от това от 1-ви януари България успя да гарантира широк консенсус между държавите членки и европейските институции по много важни теми, които се нареждат на първите места в дневния ред на Европа\", заяви Радев.Президентът изтъкна, че страната ни успя да приключи работата по много ключови досиета. \"Разбира се, както при всяко ротационно председателство, имаше някои проблеми, по които не успяхме да постигнем консенсус, но по много други въпроси успяхме да постигнем общ език\", отбеляза още той.\"Като силен подръжник на европейския проект българското правителство успя и положи огромни усилия за придвижване напред в много различни насоки - ако вземем за пример сферата на сигурността, сферата на социалното осигуряване , цифровия единен пазар като необходима рамка за европейски пазар и конкурунтоспособност, Брекзит. Ние започнахме предварителен диалог за бъдещия европейски бюджет, като търсихме баланс между традиционни и нови политики\", каза още държавният глава.Такава е политиката на сближаване, която спроед президента е крайъгълен камък на нашите ценности и принципи. \"Ние продължаваме да защитаваме важната роля на сближаването между държавите членки, така че да се напредва по дневния ред на Европа и да се осигури успех във всяко начинание на ЕС\", посочи държавният глава.Държавният глава бе категоричен, че единството е решителен фактор за постигане на ефективни решения и е ключът към успеха на нашето председателство. Президентът припомни мотото на българското председателство: \"Съединението прави силата\" - лозунг, поставен на сградата на българския парламент, който, по думите му, отразява добре българската национална философия.В края на изказването си, президентът посочи: \"Никога не съм мечтал и не съм си представял, че парламентаристи от всички държави членки на ЕС ще ме поздравят за 55-тия ми рожден ден.\"", "date": "2018.06.18", "title": "Румен Радев хвали правителството за успеха на председателството"}
{"url": "https://news.bg/politics/avtobusnite-prevozvachi-optimisti-za-sreshtata-s-tsvetanov.html", "text": "С отворено писмо до Цветан Цветанов, зам.-председател на ПГ на ГЕРБ, Браншови съюз за стопанска инициатива в транспорта, Национално сдружение на автобусните превозвачи в България, Национална сдружение на автобусните превозвачи, Национален съюз на превозвачите, Корпорация на автомобилните превозвачи, приемат публичната му покана за диалог с оптимизъм.В писмото си до Цветанов, превозвачите коментират, че не съмняват в добронамереността му и са сигурни, че по време на тази среща както той, така и вносителите на законопроекта (Народните представители от ПП \"ГЕРБ\" в Транспортната комисия), ще успеят да им представят аргументите си и конкретните текстове в проектозакона в подкрепа на твърдението му, че този закон ще помогне за ограничаване на \"сивия сектор\" и злоупотребите, ще подобри работната среда и, най-важното - ще допринесе за повече сигурност на пътя, които намерения, съвпадат и с тези на бранша.\"В духа на заявена от Вас коректност, държим да отбележим, че ние - автобусните превозвачи, никога и по никой повод не сме търсили нито подкрепа, нито конфронтация с която и да е политическа партия, и в тази връзка се противопоставяме на твърдението Ви, че нашите протести са политизирани\", коментират от бранша.Те допълват, че единствената среща, която са поискали и на която са поканени, във връзка със ЗБАК, е с председателя на Комисията по транспорт в НС, Халил Летифов. Целта на това искане е да чуят мотивите и аргументите на вносителите за постигане на поставените в закона цели, както и да споделят своите притеснения.\"За съжаление, не успяхме да чуем дори един от аргументите им, заради истеричните крясъци на няколко превозвачи, легитимирали се като автори на законопроекта, личните им нападки и заплахи към нас, обвиненията им в нелегитимността на представителството ни и лозунгите им за \"светло бъдеще\", обясняват превозвачите.Следвайки коректния тон, искат да отбележат няколко факта, които не отговарят на истината. \"Станислав Иванов, а по- късно и Вие заявихте, че сме били канени на четири кръгли маси за обсъждане на законопроекта. Истината е, че никое от сдруженията в пътническия транспорт никога не е било канено на такива обсъждания. Избирателно са канени отделни фирми, които не са присъствали с браншови представителни функции, а в лично качество\", допълват те.Превозвачите коментират, че \"въпреки това, присъствалите колеги винаги и категорично са заявявали, че пътническият транспортен сектор непреклонно желае да бъде суверенен. Беше заявено, че проектозаконът е бил обсъждан в КРИБ, което ако е вярно, то това се е случвало в отсъствието на пътническите оператори и сдружения, членуващи в КРИБ. Другата неистина е, че бившият Председател на УС на НСАПБ е изразил подкрепа за ЗБАК пред УС на КРИБ, което също не отговаря на истината.\"С оглед коректния тон, желанието им е да предотвратят поредния скандал с част от товарните превозвачи.Според очакванията им за ползотворен диалог, настояват срещата им с Цветанов и вносителите да бъде индивидуална - за автобусния бранш, и в присъствието на медиите.", "date": "2018.06.18", "title": "Автобусните превозвачи оптимисти за срещата с Цветанов"}
{"url": "https://news.bg/education/ne-stipendiyata-a-znaniyata-motivirali-uchenitsite-v-stazhovete.html", "text": "МОН отчете успешен проект \"Ученически практики\". Той е с приоритетно значение за МОН, обясни заместник-министър Деница Сачева и посочи стойността му - близо 7 милиона лева.Над 8 000 ученици са включени в проекта, като 2000 от тях са в приоритетни за икономиката сектори. 2 200 работодатели са включени с проекта, а отсреща стоят 326 професионални гимназии със заявен интерес за участие.Предвидена е 300 лева стипендия, като след приключване на проекта учениците ще получат сертификат за успешна практика. Приключилите практически обучения са 1619, а платените обучения са 931.Почти всички столични професионални гимназии са се включили в проекта. Учениците в реална среда ще преминат практика. Децата ще създават виртуални фирми, за да се научат на фирмено управление.Оказва се, че парите не са чак такъв стимул за децата. Повече се вълнували от практиката. Да се знае как се прави бизнес е полезно за тях, изтъкна Деница Сачева, която е доволна, че има много ентусиазирани деца. 240 часа прекарват децата с реалната икономика. Занятията се провеждат след учебните часове. В проекта участват ученици, навършили 16 години.Проектът приключва на 9 ноември. Заради успеха му, част от него ще продължи най-вероятно с национални средства.", "date": "2018.06.18", "title": "Не стипендията, а знанията мотивирали учениците в стажовете"}
{"url": "https://news.bg/world/edin-chovek-e-zaginal-sled-kato-van-vrahletya-na-kontsert-v-holandiya.html", "text": "Ван е прегазил четирима души концерт в Холандия тази сутринта, един човек е загинал, а трима са ранени, часове след изпълнение на Бруно Марс, съобщава \"Ройтерс\".Полицията предупреждава, че автомобилът и избягал от местопрестъплението и се издирва. Други съобщения в медиите описват превозното средство като малък бял бус.Инцидентът е на концерта PinkPop, популярен фестивал, който се провежда в провинция Лимбург в южната част на Холандия.Полицията коментира, че улицата, където се е случил инцидентът е един от двата изхода от концертната зала и е затворена във връзка с разследването.Предупреждава се хората да са внимателни за Fiat Doblo с цифрите 257, част от регистрационния му номер.На мястото е изпратен хеликоптер, линейки и полиция. ", "date": "2018.06.18", "title": "Един човек е загинал, след като ван връхлетя на концерт в Холандия "}
{"url": "https://news.bg/politics/integratsiyata-da-ostane-klyuchova-politika-pozhela-karayancheva.html", "text": "Българското председателство върна вниманието върху интеграцията на Западните Балкани. Това отчете председателят на Народното събрание Цвета Караянчева по време на последния парламентарен форум в рамките на Българското председателство на Съвета на ЕС.Караянчева отбеляза, че през призмата на дебата за бъдещето на Европа, Българското председателство е успяло да постави важен акцент и да върне вниманието върху интеграцията на страните от Западните Балкани.\"Разширяването остава ключова политика. Надявам се постигнатата подкрепа от националните парламенти и от Европейския парламент за процеса на разширяване на Западните Балкани да бъде адекватно отразена от нашите правителства и на предстоящия Европейски съвет\", заяви председателят на парламента.Караянчева заяви, че продължават усилията за ефективни действия в сферата на управлението на миграционните процеси и реформата в областта на убежището. Така в рамките на българското председателство е постигнат значителен напредък в тази посока. \"Завършването на реформата в областта на убежището остава без алтератива и намирането на компромисно решение е от ключово значение\", коментира Караянчева.В речта си тя обърна внимание и на сложната среда за сигурност и изграждането на ефективна отбранителна политика на съюза посредством изграждането на общ европейски фонд за отбрана и сътрудничеството в рамките на ПЕСКО 2017 г.Ключови тук са кохезията и синергията, възможността за развитие на европейската отбранителна индустрия. Караянчева изтъкна още, че важна част от политическия диалог за бъдещето на Европа остават въпросите за многогодишната финансова рамка в периода 2021 - 2027.Тя отбеляза, че продължава дебатът за осъвременяване на политиката на сближаване и общата селскостопанска политика.\"Основно наше задължение остава изработването на законодателство, което в максимална степен отговоря на очакванията на европейските граждани и защитава техния интерес\", каза още Караянчева.", "date": "2018.06.18", "title": "Интеграцията да остане ключова политика, пожела Караянчева"}
{"url": "https://news.bg/politics/borisov-predlaga-prevantivno-zatvaryane-na-vsichki-evropeyski-granitsi.html", "text": "Борисов обяви и че ще предложим компромисен вариант за миграцията, който той ще защитава на предстоящия Европейския съвет - превенция, която включва затваряне на всички европейски граници.\"Без много да приказваме, да се оплакваме си създадохме надеждна охрана на българо-турската граница и не само на нея\", изтъкна Борисов като добави, че от година и половина страната ни има нулев миграционен натиск.По думите му България гарантира на 100% европейската външна граница. \"Границата ни с Турция, сухопътна и морска, е колкото тази с Гърция. България в пълния обем си е свършила задачите\", увери българският министър-председател по време на участието си в Пленарната среща на Конференцията на комисиите по европейски въпроси на парламентите на ЕС.Основен акцент в речта му беше европейската перспектива за Западните Балкани. Именно интеграцията, по думите на Борисов, ще направи така, че да избегнем риска от войни в региона.\"Прекрасно знаем, че всички държави от Западните Балкани не са готови и имат още дълъг път. Европейската им перспектива ще направи така, че да избегнем риска от войни, да задържим хората на Балканите\", заяви Борисов.По думите му страните ни са воювали десетилетия помежду си в различни войни и съюзи. \"Стотици хиляди са загинали. Най-близката война беше тази в Косово, пак на Балканите. Хиляди в масови гробове, разрушения и милиарди от всички нас за възстановяване. Мостът в Мостар беше възстановен преди месец\", изтъкна още българският премиер.\"С Македония решихме да дадем пример. Успяхме о\", каза още премиерът.Борисов отново изказа радостта си, че именно в София Ципрас и Заев са обявили, че ще намерят решения за името на Македония. Борисов е горд и от участието на лидерите Тачи и Вучич в София.\"Положихме доста усилия и мисля, че има съществен напредък и оптимизъм\", каза още премиерът.", "date": "2018.06.18", "title": "Борисов предлага превантивно затваряне на всички европейски граници"}
{"url": "https://news.bg/regions/sos-predlaga-globata-za-parkirane-na-trotoari-i-gradinki-da-stane-200-lv.html", "text": "Столичният общински съвет публикува за обсъждане  на Наредбата за организация на движението на територията на Столична община.Предложените промени в наредбата за движение в столицата са 27 на брой.Според тока 19 се предлага изменение на член 127 от наредбата. Промяната предвижда при констатирането на нарушение и поставянето на скоба водачът, който е в нарушение, освен предвидената по закон глоба в размер на 30 лева (чл. 126 от наредбата), да дължи и сумата за всеки час престой в съответната зона. Цената на престоя ще се определя спрямо цената в \"синя\" и \"зелена\" зона.Таксата за престой на водачите в нарушение ще се начислява до момента на заплащане на дължимите суми за нарушението и слагането на скобата.Следващата промяна предвижда след изтичането на работното време на съответната зона, превозното средство, което е в нарушение и на което е била поставена скоба, да може да бъде репатрирано, като собственикът на колата ще трябва да покрие и разходите по преместването на автомобила и таксата за пазенето му на специализиран паркинг.Ако водачът на превозното средство, на което е сложена скоба, реши да премахне сам скобата, той ще носи отговорност за това. Същият ще трябва да заплати сумата за всеки час престой до края на работното време на зоната, независимо от това дали автомобилът е напуснал мястото на нарушението. Водачът ще трябва да заплати и стойността на скобата, която е отнел или повредил при свалянето.Според промените (точка 23) се увеличава и глобата за паркиране по пешеходни зони, тротоари и градинки. Глобата става от 50 лева на 200 лева. Глобата за неправомерно паркиране на място, предвидено за автомобили на хора с увреждания, също ще бъде 200 лева, ако промените се одобрят от столичните общинари.С промените се предвижда и пускането на 2-годишни винетки за локално платено паркиране за жителите, които живеят на територията на зоните. Отпадат и привилегиите за съсобственици, които не живеят на адреса. Предлага се обаче лицата, които са със статут на продължително, дългосрочно или постоянно пребиваване на такъв адрес, да могат да получават винетки за платено паркиране. Столичният общински съвет предлага и промени на обхвата на \"зелената\" зона в някои квартали на София - Красно село, Оборище, Възраждане и други места.Обхватът на \"зелена зона\" е зоната, попадаща извън обхвата на \"синя зона\", и е оградена от следните булеварди и улици:бул. \" Княгиня Мария Луиза\", ул. \"Белоградчик\", ул. \"Веслец\", ул. \"Клокотница\", ул. \"Будапеща\", ул. \"Козлодуй\", ул. \"Константин Стоилов\", бул. \"Ген. Данаил Николаев\", бул. \"Ситняково\", бул. \"Михай Еминеску\", бул. \"Цариградско шосе\", бул. \"Евлоги и Христо Георгиеви\", бул. \"Драган Цанков\", ул. \"Митрополит Кирил Видински\", ул. \"Йосиф Петров\", пл. \"Велчова завера\", ул. \"Стоян Михайловски\", бул. Пейо Яворов\", бул. \"Никола Й. Вапцаров\", ул. \"Атанас Дуков\", ул. \"Люба Величкова\", ул. \"Сребърна\", ул. \"Хенрих Ибсен\", ул. \"Козяк\", ул. \"Св. Осий Кордобски\", ул. \"Св. Атанасий Велики\", ул. \"Козяк\", ул. \"Света Троица\", ул. \"Никола Образописов\", ул. \"Епископ Протоген\", граница на Южен Парк\", бул. \"Арсеналски\", бул. \"Черни връх\", бул. \"България\", бул. \"Пенчо Славейков\", бул. \"Витоша\"/до ул. \"Бяла черква\" и обратно до бул. \"България\"/, бул. \"България\", бул. \"Академик Иван Е. Гешов\", ул. \"Хан Пресиян\", ул. \"Здраве\", бул. \"Пенчо Славейков\", ул. \"Св. Георги Софийски\", бул. \"Академик Иван Е. Гешов\", бул. \"Ген. Едуард И. Тотлебен\", ул. \"Йоаким Кърчовски\", ул. \"Камен Андреев\", ул. \"Охридско езеро\", ул. \"Гюешево\", бул. \"Инж. Иван Иванов\", бул. Ал. Стамболийски\", ул. \"Димитър Петков\"/до ул. \"Д-р Калинков\" и обратно/, бул. Ал. Стамболийски\", бул. \"Константин Величков\", бул. \"Сливница\", ул. \"Опълченска\".Максимална продължителност на паркиране до 4 часа. По граничните булеварди посочващи обхвата на зоната, действа режим на почасово платено паркиране \"зелена зона\". ППС, за които е заплатено почасово платено паркиране в \"Синя зона\", могат да бъдат паркирани и в \"Зелена зона\", допълват от общината.", "date": "2018.06.18", "title": "СОС предлага глобата за паркиране на тротоари и градинки да стане 200 лв."}
{"url": "https://news.bg/weather/slantse-i-dazhd-zhalt-kod-za-buri-v-tsyalata-strana.html", "text": "Седмицата започва с динамично време - ще се редуват слънчеви часове и краткотрайни валежи - основно през втората половина на деня. Подобна нестабилност се очаква в цялата страна, включително по Черноморието.Отново ще гръмотевични бури, възможни са порои и градушки.За цялата страна е в сила жълт код за обилни валежи и бури.Максималните температури ще са в интервала 23-28 градуса. Нощните температури в по-голямата част от страната са между 13 и 18 градуса, малко по-високи в крайните източни райони.Очаква се атмосферата да остане нестабилна и през следващите дни.", "date": "2018.06.18", "title": "Слънце и дъжд, жълт код за бури в цялата страна"}
{"url": "https://news.bg/press/zaev-i-tsipras-podpisaha-za-makedoniya-knsb-hvali-biser-petkov-rosen-plevneliev-i-desi-banova-se-venchaha.html", "text": "Подписването на споразумението за името на Македония е водеща тема за вестниците в понеделник.\"Гърция и Македония официално сложиха края на 27-годишния си спор за името Споразумението между Македония и Гърция, което сложи край на 27-годишния спор за името, беше подписано в Нивици/Псарадeс от гръцката страна на Преспанското езеро, съобщиха световните агенции. Подписите си под документа сложиха външните министри на Македония и Гърция Никола Димитров и Никос Коциас заедно с посредника на ООН Матю Нимиц. Като час за подписването беше посочен 10.30, но официалната церемония се забави с повече от час. След подписването делегациите се насочиха към другата, македонската, страна на Преспанското езеро за официална среща и работен обяд. Това ще е първото посещение на гръцки премиер в Македония от почти десетилетие. Споразумението предвижда Македония отсега нататък да носи името Република Северна Македония. На церемонията по подписването присъстваха също министър-председателите на Македония и Гърция Зоран Заев и Алексис Ципрас, правителствени служители и представители на международната общност. Сред тях бяха еврокомисарят за разширяването Йоханес Хан и върховният представител на ЕС по въпросите на външната политика и сигурността Федерика Могерини. Споразумението с Гърция е озаглавено \"Окончателно споразумение за разрешаване на различията, описани в резолюции 817 и 845 на Съвета за сигурност на ООН за прекратяване на Временното споразумение от 1995 г. и за установяване на стратегическо партньорство между страните\"... \"Тръгнахме и стигнахме до решение, нека ни донесе късмет\", каза премиерът Заев, цитиран от агенция МИА. Ципрас пък заяви, че е любител на балканската музика и договорът бележи нова фаза. \"Дойде време отново да пишем щастливи песни на Балканите, а днес се прави първата смела крачка в тази насока... Една такава нова песен започнахме да пишем тук. Нашата цел е тази песен да се пее много векове и от много бъдещи поколения, на нашия и на вашия език, във вашата и в нашата страна, от нашия и вашия народ.\" Специалният пратеник на ООН по въпросите за името на Македония Матю Нимиц каза, че Атина и Скопие са му направили \"голям подарък\" за рождения ден, който е днес (вчера - б.р.). В продължение на над две десетилетия Нимиц беше посредник в спора. Той се пошегува, че днешното събитие било достатъчна радост за него и поискал от семейството си да не му подарява нищо друго. Външните министри на Гърция и Македония - Никос Коциас и Никола Димитров, изиграха ключова роля в преговорите, подновени в края на миналата и началото на тази година след дълъг застой. Преди няколко седмици те прехвърлиха диалога в ръцете на Заев и Ципрас, които взеха окончателното решение и обявиха тази седмица, че новото име на Македония, приемливо и за двете страни, е Република Северна Македония. Според Заев събитието ще изпрати сигнал за \"европейско поведение и маниери в период, когато Балканите ръководят заедно с ЕС\". Той вероятно има предвид факта, че България е ротационен председател на Съвета на министрите на Европейския съюз до края на този месец...\" - в. \"Дневник\".\"Премиерът Бойко Борисов поздрави колегите си Алексис Ципрас (Гърция) и Зоран Заев (Македония) за договора за името на Македония, който бе подписан днес. Той го определя като \"храбра и важна крачка\". \"Договорът за спора за името отваря пътя на Република Македония към ЕС и НАТО. България винаги е подкрепяла нашата съседка по този път. Най-важното сега е гражданите на всички страни на Балканите да разберат, че този договор не води до териториални претенции или бъдещи проблеми, а напротив - ще ни помогне да живеем заедно по-добре\", написа Борисов във фейсбук. \"Времето ще покаже, че усилията са си стрували. Надявам се до края на месеца Съветът на ЕС в рамките на Българското председателство да отвори вратата за преговори, а през юли нашата съседка да получи зелена светлина за НАТО. Днешният ден е добър и за България - никой не може да е проспериращ и щастлив, ако съседите му не са\", написа външният министър Екатерина Захариева във фейсбук.\" - в. \"24 часа\".\"Ек. Захариева: Време е за просперитет на БалканитеИскам отново да поздравя двамата премиери (на Гърция и Македония) и двамата външни министри. Това е много добър ден за Балканите и нашата страна също. Време е за приятелство и просперитет в нашия регион. Такава оценка даде вицепремиерът и външен министър Екатерина Захариева по скайп по Канал 3 за договора за името между Македония и Гърция.\"С приключването на този спор, това ще даде възможност за преговори за членство на Република Македония в ЕС. Надявам се македонският парламент да ратифицира този договор тази седмица. След това гръцкият министър ще информира председателя на Европейския съвет, че Гърция няма нищо против Македония да започне преговори за членство\", поясни външният министър.\"Не случайно моят призив в Република Македония беше - наистина няма време. Този спор продължава 29 години и не виждам какво добро за Република Македония е донесло това безконечно отлагане на въпроса\", подчерта Екатерина Захариева.\"На 26 юни ще има дебат на тема разширяване - това е датата, на която ще се дебатира въпроса в нашето европредседателство\", поясни тя.За готвения втори вот на недоверие на опозицията срещу управлението Екатерина Захариева каза: \"Опозицията искаше да организира вот в началото на председателството, сега иска в края му - тя може да критикува, да използва своите възможности. Но договорът между България и Македония договор отпуши целия регион и показа, че когато има храброст, смелост, добронамереност, можем и на Балканите да решаваме проблемите си\", заяви Екатерина Захариева.\" - в. \"Стандарт\".\"Почти 70% от гърците не одобряват подписания днес договор за името на Македония, сочат данните от проучване на общественото мнение, цитирано от електронното издание \"Прототема\" и агенция \"Фокус\". 68,3% от анкетираните не искат думата \"Македония\" да присъства под каквато и да е форма в името на северната им съседка. От анкетата става ясно, че в Северна Гърция подкрепата за управляващата партия СИРИЗА се е сринала под 10%. Увеличава се преднината на основната опозиционна партия \"Нова Демокрация\" пред СИРИЗА - от 10,3% през март, вече е нараснала до 14,3%. Около 50% от участниците в допитването искат предсрочни избори. Допитването е направено в началото на седмицата.\" - в. \"Сега\".\"Председателите на Македонската академия на науките и изкуствата и на Българската академия на науките Таки Фити и Юлиан Ревалски ще информират днес в Охрид за подписания вчера договор за сътрудничество, предаде агенция МИА, цитирана от БТА. Става въпрос за Платформа за сътрудничество на академиите и помощ при реализирането на Договора за приятелство, добросъседство и сътрудничество между Македония и България, поясниха от МАНУ.\" - в. \"24 часа\".Вестниците поместват и ретроспекции за политическото развитие на България и Европа.\"Изборната победа на НДСВ и Симеон Сакскобургготски през 2001 г. беше удар по усилията за промяна на България и превръщането й в модерна европейска държава, като и до днес развитието ни остава недостатъчно бързо. Това коментира в интервю за \"120 минути\" на Би Ти Ви бившият лидер на БЗНС Анастасия Мозер. Поражението отпреди 17 години е голямото й разочарование в българската политика: \"На хоризонта се появи г-н Сакскобургготски и прекъсна тези промени, които станаха по време на обединението на Големите демократични сили\". Тя оценява Иван Костов като \"един много добър и деен политик\", който обаче \"не беше особено добър при избора на хората около себе си и това стана причина за много и негови разочарования\". \"Съжалявам, че се прекъсна този подем, който беше започнал, защото струва ми се, че България щеше да бъде много различна страна, ако бяхме спечелили тогава изборите\", коментира Мозер. За нея Ахмед Доган \"има своята много успешна политика и той така успя да подреди нещата около себе си\"...\" - в. \"Сега\".\"Според Мозер са безпочвени критиките към Бойко Борисов за това, че поставя прекалено голям акцент върху инфраструктурата: \"Аз навремето винаги казвах на колегите от БСП или БКП: След като всичко беше толкова евтино навремето, защо не направихте магистралите до Бургас или до Варна, защо не изчистихте въздуха от тези вредни вещества?\". Критиката й към премиера е за липсата на сговорчивост, заради която сега е партньор с \"Патриотите\", които \"може би не са съвсем най-лошото, но не са също така и най-сродното за ГЕРБ\". Мозер, която се завърна в българската политика през 1991 г. след дългогодишно изгнание в САЩ, сравнява Доналд Тръмп с Ричард Никсън: \"Страшна истерична кампания срещу него има, която разбира се, не е напълно достойна. Той се поддава на тези неща, защото по някой път говори неща, които после променя непрестанно. Той понякога е непредвидим, което не е толкова лошо\". Според нея проблемът е, че Тръмп е \"хукнал\" да подобрява отношенията със Северна Корея без въобще да повдига въпроса за мизерията и неспазването на човешките права в комунистическата страна: \"А Вие знаете, че всичките промени в Източна Европа започнаха от там\" - в. \"Труд\".\"Когато приключва разрушителната Втора световна война, мнозина са вярвали, че започналата в разрушена Европа реконструкция ще отвори пътя и на модернизацията на общества, които не са успели да предотвратят световната война. Шестдесетте години на ХХ век са станали емблематични за тази промяна. От една страна, надежди за обновление и по-добър, по-свободен, по-благоденстващ живот, от друга страна - общества, които по същество остават също толкова консервативни, забранителни, ограничителни, колкото и преди Втората световна война. Напрежението между очакванията на едно многобройно поколение на родените веднага след 1945 г. и обществените порядки на едно в много случаи патриархално общество, ще изригне в края на това бурно десетилетие. Бунтът е срещу порядки от различен характер, които обаче са разбирани от младите като ограничение за свободите, индивидуални или колективни, иначе прокламирани като официална норма от всички тогавашни власти. Париж: \"Забранено е да се забранява\" През март 1968 г. студентите от университета в Нантер (Париж) се разбунтуват заради реда в общежитията, разделящи момчетата от момичетата, но и да поискат освобождаването на арестуваните студенти, участвали в демонстрацията два дни по-рано срещу войната във Виетнам... Прага: \"Вън окупаторите!\" От другата страна на \"желязната завеса\" нещата изглеждат различни, защото бунтът на младите там, проявил се със студентските протести в Полша през март 1968 и по-късно в Пражката пролет, изглежда като логична съпротива срещу една тоталитарна власт. На Запад дълго време никой не прави опит да свърже ставащото по едно и също време от двете страни на световното разделение. Днес разбираме нещата иначе - и от двете страни на желязната завеса се проявяват очакванията и надеждите на следвоенното поколение, което, всяко в своите обществени условия, иска повече свободи. В Полша студентите протестират срещу присъдите на техните колеги Адам Михник и Хенрик Шлайфер, защото в интервю за западната преса са изразили несъгласие с разгонването на студентска демонстрация във връзка със свалянето от сцената на пиеса на Мицкевич. В Чехословакия, студентите първоначално се мобилизират в подкрепа на предприетата либерализация на режима от комунистическия лидер Александър Дубчек, известна като програма за \"социализъм с човешко лице\". След военната интервенция на Варшавския договор, младежкия бунт е срещу окупацията, но приема формата на ненасилствена съпротива, подобна на посланието на движенията на Запад. Прага, също както и Париж, е изпъстрена с графити. На един от тях четем: \"Каин и Авел също бяха братя\" или \"Игнорирайте окупаторите\". На друг: \"Ленине, събуди се, че Брежнев се побърка!\". Емблематична фигура на тази съпротива е студентът Ян Палах, самозапалил се на Вацлавския площад през януари 1969 г., за да накара гражданите да не се отчайват и да не приемат новата ситуация. Актът му, последван и от двама други, остава акт на отчаяние пред невъзможността да се постигне истинска промяна. В цитирания по-горе документален филм неговият брат, Иржи Палах, споделя: \"Хората, които бяха ентусиазирани в началото, изпаднаха в някаква апатия, казвайки, че вече няма на какво да се надяват. Ян несъмнено искаше да ентусиазира гражданите и да уязви правителството. Затова предприе едно толкова крайно действие.\" На гибелта на Ян Палах няма журналисти, името му обаче постепенно се превръща в символ на младежкия бунт за свобода и равноправие. Символ и на набиращата сила идея за ненасилието, която ще бележи нежните революции\" от 1989 г. Какво представлява 1968-ма? Ален Кривин обобщава: Това е движение, което продължава след старото работническо движение, на металурзите, на миньорите, с традиционните символи и традиционни форми на борба, като барикадите. От друга страна, това е нещото, което днес наричаме ново социално движение. Не само с искания срещу капиталистическата експлоатация. То е срещу всички форми на подтисничество и отчуждение - за жилищата, за имигрантите, за хомоссексуалистите, за жените, това е новото социално движение. И 1968-ма е по средата. Днес нови консерватори се опитват да си разчистят сметките с наследството на 1968-ма, с идеите за общество на свободи за индивидите и малцинствата, на толерантност и уважение към различията, на равенство в различията, на съпротива срещу превръщането на всичко в стока и ориентацията на всяка човешка дейност към печалба. Изглежда 1968-ма все още не е съвсем завършила.\" - в. \"Дневник\".Вестниците продължават да следят темата за децата с увреждания и ситуацията около социалния министър Бисер Петков.\"Майките на деца с увреждания настояват за електронна здравна карта Ние настояваме за електронна здравна карта, чиято липса също е причина да има много нереални ТЕЛК-ове. Това каза пред БНР Вера Иванова, председател на Конфедерацията за защита правата на децата и един от организаторите на протестите на майките на деца с увреждания. Тя добави още, че министър Бисер Петков е първият, който проявява воля и разбиране към проблемите на майките на деца с увреждани. \"Не го гоним по улиците, както се е случвало с предишните министри. Той сам идва при нас. Той е наясно с нещата, но трябва политическа воля. Без политическа воля ние доникъде не можем да стигнем. Основната ни борба е средствата да отиват по предназначение. Моето дете е на 23 години и за него промяната е в пет лева повишение на социалната му пенсия. Тук не става въпрос само за пари, но с тези 145 лева никой не може да оцелее. Държавата по никакъв начин не ни помага за отглеждането на деца с увреждания. Няма място, което децата с тежки гръбначни увреждания да посещават. Ако на мен ми се наложи да вляза в болница за два дни, аз няма къде да оставя детето си. Искаме елементарни неща\", каза Иванова. \"Хората с увреждания не могат да си намерят работни места, работодателите ги отбягват, водени от присъщия им егоизъм да не се ангажират с хора с проблеми\", коментира пък лидерът на КТ \"Подкрепа\" Димитър Манолов. \"Всички те искат да работят и огромна част от тях могат да работят, но нямат възможността да го направят. Може би работодателите трябва да бъдат насърчени по някакъв начин може би през данъчно облекчение, само че българската фискална система не остава кой знае какви пространства за това\", допълни той. \"Няма да намерите един човек в България, който да каже, че е добра системата за грижа за хората с увреждания, защото от много време тя не е променяна\", смята бившият социален министър Ивайло Калфин. Според него трябва да се промени концепцията на системата. Хората с увреждания \"на практика получават една присъда от ТЕЛК, която ги праща у дома. Трябва да се въведе нещо, което го има в Световната здравна организация и което оценява какво би могъл да работи човек със съответното увреждане. Цялата система работи около това тези хора да са полезни и да се социализират членовете на семействата им, да не са обречени да седят вкъщи и така нататък\", каза още Калфин пред БНР.\" - в. \"Сега\".\"КНСБ хвали социалния министър Бисер Петков е един от най-добре подготвените министри в кабинета и не е политически ангажиран. Това заяви Пламен Димитров от КНСБ пред БНТ. По думите му реформите в сферата не се правят на площада. \"Втора година се подготвя закон, който урежда фазата на изплащане на втория стълб на частните пенсионни фондове. Изключително тежък въпрос, по който се работи активно от години и мога да кажа, че Бисер Петков е един от малкото специалисти в тази област\", посочи лидерът на КНСБ. Според събеседника му в студиото лидерът на КТ \"Подкрепа\" Димитър Манолов има около 80 хиляди души с увреждания, които се нуждаят от чужда помощ. \"Когато започваш да уреждаш проблема на парче, ще сбъркаш. Има около 80 хиляди души с увреждания, които се нуждаят от чужда помощ. Тук се предлага решение на 10 хиляди от тях\", смята специалистът по повод готвените промени и Закона за личната помощ. И според двамата законопроектът за личната грижа, предложен от майките на децата с увреждания, не може да реши проблема напълно.\" - в. \"Стандарт\".В. \"24 часа\" съобщава за сватбата на експрезидента Росен Плевнелиев и Деси Банова: \"След скромния граждански ритуал и венчавката в най-тесен кръг в София за сватбата младоженците избраха дома си Президентът на републиката (2012-2017) Росен Плевнелиев се врече днес във вечна вярност на най-красивата жена, която допреди няколко месеца обявяваше кога ще има слънце над България. А избраницата му, която след 3 месеца ще го дари със син, се казва вече Десислава Банова-Плевнелиева. Може би понеже тя винаги знае в аванс прогнозата за времето, най-специалният ден бе слънчев и воалът на чудесната рокля на ослепителната булка остана сух. Заваля чак след края на вълнуващите ритуали. По обяд Деси и Росен вече бяха семейство Плевнелиеви по законодателството на държавата. Те се подписаха в столична ритуална зала в изключително тесен кръг. Свидетели станаха единствено децата им - неговите синове Асен и Павел и нейната дъщеря Йоанна, тъщата на президента Лили и кумовете, които са близки приятели и на двамата. След като си обещаха да са заедно, докато смъртта ги раздели, младото семейство се отправи към столичен храм, където се врече и пред Бога. Младоженецът и невестата с корони пиха вино от обща чаша - чашата на спасението, обиколиха три пъти в кръг около аналоя и получиха Божията благодат, която ги претвори в \"една плът\", и така станаха, по думите на ап. Павел \"домашна Църква\". Макар че за Плевнелиев този брак е трети, а за Банова-Плевнелиева - първи (с бащата на дъщеря си, с когото се раздели дълго преди да пламне любовта ѝ с топполитика, тя е живеела на семейни начала), президентът се вълнуваше не по-малко от избраницата си. Булката Деси Банова бе като излязла от приказките - ефирна, нежна и красива в стилната си рокля с шлейф и с бродиран воал, който не покриваше свободно падащите ѝ на вълни коси, в които пък имаше цветя в багри, различни от белите и кремави рози в букета. Младоженецът бе с папийонка. Президентът Плевнелиев нееднократно е заявявал пред близките си приятели, че Деси е прекрасна - не само като красива жена, а преди всичко като Душа и Човек с главни букви. След венчавката семейство Плевнелиеви се прибраха да празнуват у дома си в столичен комплекс от затворен тип - там, където живеят и където се готвят да посрещнат наследника си в средата на септември. Противно на писанията в жълтите медии сватбата не бе пищна и младоженците не се къпаха във вана, пълна с шампанско. Тържеството бе в същия състав - само децата, кумовете и тъщата. Майката на Деси е човекът, който първи усеща, че между двамата има любов. Тя е с дъщеря си на връчването на наградите на фондация \"Стоян Камбарев\" на 24 април 2017 г. Тогава Деси разговаря с бъдещия си съпруг и отстрани се вижда, че на двамата им е приятно един с друг. След есемеси и разговори по телефона двамата уговарят едно августовско кафе в къщата на Плевнелиев на Атон. След това любовта се развива с шеметна бързина...\" - в. \"24 часа\".", "date": "2018.06.18", "title": "Заев и Ципрас подписаха за Македония, КНСБ хвали Бисер Петков, Росен  Плевнелиев и Деси Банова се венчаха…"}
{"url": "https://news.bg/int-politics/desniyat-ivan-duke-e-noviyat-prezident-na-kolumbiya.html", "text": "Кандидатът на дясната партия Демократичен център Иван Дуке спечели президентския вот в Колумбия, предаде Би Би Си. Той победи на балотажа бившия кмет на Богота Густаво Петро.При почти пълно преброяване на гласовете, десният кандидат получава 54% от вота, а опонентът му Петро 41.8%.Победата на Дуке поставя въпроса за бъдещето на споразумението, което властите сключиха с бунтовническата групировка ФАРК след десетилетен въоръжен конфликт.Победителят в изборите, който получи подкрепата на експрезидента Алваро Урибе, се ангажира, че ще преразгледа документа, по силата на който бунтовниците получиха места в Конгреса.Дуке смята, че споразумението трябва да бъде променено и че бунтовниците трябва да бъдат съдени за военни престъпления.Очаква се новоизбраният президент да намали данъците и да даде тласък на инвестициите в страната.Опонентът му Густаво Петро се обяви за повече равенство и за запазване на сделката с ФАРК. Групировката, създадена през 1964 г. като военно крило на комунистическата партия хвърли страната в кървав конфликт, продължил повече от пет десетилетия.", "date": "2018.06.18", "title": "Десният Иван Дуке е новият президент на Колумбия"}
{"url": "https://news.bg/int-politics/zeehofer-nikoy-nyama-interes-ot-svalyane-na-kantslera-i-razpad-na-koalitsiyata.html", "text": "Министърът на вътрешните работи на Германия Хорст Зеехофер смята, че е възможно да се постигне компромис по спора за бежанската политика, предаде Дойче веле.\"Залогът е единството на Европа и единството на Германия. Ситуацията е сериозна, но преодолима\", коментира министърът в статия, публикувана на сайта на в. \"Франкфуртер алгемайне цайтунг\".Същевременно той отбелязва, че като вътрешен министър трябва да има право да не допуска в Германия мигранти, които според разпоредбите на европейското право не могат да се установят в Германия.Това трябва да бъде обсъдено между ХДС и ХСС със стремеж за постигане на взаимно приемливо решение, посочва Зеехофер, който освен министър е и председател на ХСС.По думите му, решаващо значение ще имат решенията по миграционната политика, които ще бъдат взети на срещата на ЕС в края на юни.В интервю за в. \"Билд ам зонтаг\" той подчертава, че никой няма интерес от сваляне канцлера Ангела Меркел и разпад на парламентарната група на ХДС/ХСС или на управляващата коалиция.По-рано в. \"Велт ам зонтаг\" съобщи, че Зеехофер е заявил, че повече не може да работи с Меркел, а в германските медии се появиха опасения, че коалицията може да се разпадне.", "date": "2018.06.18", "title": "Зеехофер: Никой няма интерес от сваляне на канцлера и разпад на коалицията"}
{"url": "https://news.bg/world/11-zadarzhani-pri-protest-v-skopie-10-dushi-sa-raneni.html", "text": "Най-малко 10 души, 7 от които полицаи, са пострадали при протест в Скопие срещу споразумението за новото име на Македония, предаде Дойче веле. 11 души са задържани от органите на реда при сблъсъци на демонстрантите с полицията.Припомняме, в неделния ден премиерът Зоран Заев и гръцкият му колега Алексис Ципрас подписаха документа, според който западната ни съседка ще носи името Северна Македония.Съобщава се, че протестиращите са съборили огражденията около парламента и за започнали да хвърлят срещу полицаите камъни и бомбички.За да спре размириците, полицията е употребила сълзотворен газ и светлинно-шумови гранати.\"Центърът на града прилича на малък Бейрут\", отбеляза телевизионният канал 1TV, чийто оператор пострада по време на протестите.", "date": "2018.06.18", "title": "11 задържани при протест в Скопие, 10 души са ранени"}
{"url": "https://news.bg/disasters/moshten-trus-v-osaka-nay-malko-trima-sa-zaginali.html", "text": "Най-малко трима души са загинали при мощен трус в японския град Осака, съобщи изданието \"The Japan Times\". Една от жертвите е 9-годишно момиченце.Има и над 200 пострадали.Уточнява се, че трусът е бил с магнитуд 6.1 - най-силният от десетилетия в този регион. Той е усетен в 7:58 местно време.Епицентърът се намира в северната част на префектура Осака. Дълбочината н земетръсното огнище е около 10 километра.Не е обявена тревога за цунами.", "date": "2018.06.18", "title": "Мощен трус в Осака, най-малко трима са загинали"}
{"url": "https://news.bg/world/separatistite-v-donbas-obstrelvaha-dron-na-osse.html", "text": "Проруските сепаратисти в Донбас са обстрелвали безпилотен апарат на ОССЕ с ракети от зенитен комплекс, предаде агенция \"Униан\" с позоваване на оперативен отчет на наблюдателната мисия на Организацията за сигурност и сътрудничество в Европа.\"На 15 юни в 05:06 безпилотен летателен апарат СММ с далечен радиус на действие, който летеше над Бетманово (бивш Красний Партизан, извън контрола на правителството, на 23 км североизточно от Донецк), е регистрирал следа от ракета, чиято траектория е била значително по-ниска от височината, на която е летял апаратът от изток.\" - констатират от ОССЕ.След това летателният апарат е открил зенитно-ракетен комплекс (ЗРК; 9K33 \"Оса\"), разположен в нарушение на клаузата за изтегляне на бойната техника от разделителната линия, заложена в Минските договорености. Той се е намирал на около 2 км северозападно от Пантелеймоновка (извън контрола на правителството, на 26 км на североизточно от Донецк) и на около 4 км североизточно от района на полета на дрона. Апаратът на ОССЕ е регистрирал втора ракета, изстреляна срещу него.\"След около три минути безпилотният апарат е фиксирал, вероятно, зенитна установка ЗУ-23, 23 мм), разположена до зенитно-ракетен комплекс, от която също са регистрирани няколко изстрела по посока на дрона. Според оценката на апарата СММ, огънят е бил насочен срещу безпилотното устройство, което се е завърнало в базата си невредимо\", се казва в отчета на ОССЕ.", "date": "2018.06.18", "title": "Сепаратистите в Донбас обстрелваха дрон на ОССЕ"}
{"url": "https://news.bg/world/sasht-oprovergaha-tvardeniya-na-siriyski-i-ruski-medii-za-udar-sreshtu-abu-kemal.html", "text": "Международната коалиция, оглавявана от САЩ, не е нанасяла удар в района на сирийския град Абу Кемал, съобщи американското министерство на отбраната в отговор на запитване на агенция \"Ройтерс\".По-рано сирийските и руските медии разпространиха информация, че американската авиация е нанесла удар срещу позиции на сирийската армия в района на Абу Кемал. В публикациите се твърдеше, че имало убити и ранени.Медии в Сирия коментират, че американски коалиционни самолети са бомбардирали \"една от нашите военни позиции\" в източната част на Сирия, но американската армия отрича да е извършвала бомбардировки в района, съобщава \"Ройтерс\".Атаката е в ал-Хара, югоизточно от Албу Камал, съобщават сирийски медии, цитирайки военен източник. Командир във военния съюз, подкрепящ сирийския президент Башар ал-Асад, е коментирал пред \"Ройтерс\", че дронове \"вероятно американско\" бомбардират позиции на иракски фракции между Албу Камал и Танф, както и сирийски военни позиции.\"Никой член на ръководената от САЩ коалиция не е провеждал атаки до Албу Камал\", коментира майор Джош Жак, говорител на централното командване в САЩ.По въздух и със специални сили, водената от САЩ коалиция подкрепя съюза на сирийски араби и кюрдски милиция, които се борят срещу ДАЕШ (Ислямска държава) североизточно на Албу Камал.Американски сили са базирани и в Танф, югозападно от Албу Камал в сирийската пустиня близо до границите на Ирак и Йордания.Сирийската армия, заедно с подкрепяните от Иран милиции, включително ливанската \"Хизбула\" и иракски групи, изтласкаха ДАЕШ от Албу Камал и околностите му миналата година, но джихадистите оттогава са организират атаки в района.Сирийската обсерватория по правата на човека коментира, че неидентифицирани самолети са ударили \"Хизбула\" и други чуждестранни милиции, които подкрепят Сирия около Албу Камал. Базираният в Обединеното кралство наблюдател на войната, че атаките са убили 40 души.\"Ройтерс\" не може да потвърди информацията на Обсерваторията за жертвите. Запитана за въздушните удари, израелска военна говорителка заявява: \"Ние не коментираме чужди доклади\".", "date": "2018.06.18", "title": "САЩ опровергаха твърдения на сирийски и руски медии за удар срещу Абу Кемал"}
{"url": "https://news.bg/regions/nekachestven-stroezh-za-5-mln-lv-zatvori-varnensko-uchilishte.html", "text": "Училище във Варна построено преди 6 години за 5 млн. лв., от 6 месеца е празно, защото сградата се руши. Децата от начално училище \"Васил Левски\" във варненския кв. \"Аспарухово\" са в други училища, защото сградата е обявена за опасна, съобщава БТВ.Родители протестират, искат децата им да се върнат в сградата. Сградата е въведена в експлоатация през декември 2011 г. и от първите дни са забелязват много дефекти, коментира директорът Стела Петрова.Петрова обяснява, че от самото начало има течове, плочките постоянно се надигат и отлепват, корнизите по сградата падат. \"Това не е плоча, а кухини, т. нар. куфари, които се пълнят с атмосферни води, започнаха да падат и това много ни изплаши. Започнахме да ограждаме с ленти сградата, за да нямат достъп децата до фасадата, за да не се случи злополука\", допълва Петрова.Според Христо Иванов, зам.-кмет на община Варна, през годините е водена кореспонденция и са предприемани действия за ремонти от страна на изпълнителя, защото сградата е в гаранция. Водени са съдебни дела, има запориран имот на строителя, тъй като не е изпълнил задълженията си по ремонти, обяснява зам.-кметът.Потърпевшите родители искат училището да отвори на 15-ти септември и да е безопасно за децата. Искат план за строително-ремонтните работи и да знаят какво се случва.На родителите е обяснено, че децата трябва да бъдат изведени от сградата и нищо не се предприема, коментира родителят Георги Георгиев. \"Получаваме информация, че отново няма план, отново няма визия кога точно ще бъдат възстановени учебните занятие в това училище. Недопустимо е бюрокрацията да определя темпа на развитие на българското образование\", допълва той.", "date": "2018.06.18", "title": "Некачествен строеж за 5 млн. лв. затвори варненско училище"}
{"url": "https://news.bg/int-politics/na-protestite-v-makedoniya-lider-na-opozitsionna-partiya-razvya-znameto-na-rusiya.html", "text": "Лидерът на опозиционната македонска партия \"Единна Македония\" Янко Бачев се е качил на брониран полицейски джип и е развял знамето на Русия и традиционно македонско знаме по време вчерашния протест пред парламента в Скопие.Това съобщават някои македонски медии, като се уточнява, че полицаите е трябвало да положат сериозни усилия, за да свалят Бачев от патрулката.Вчера министрите на външните работи на Гърция Никос Кодзиас и на Македония Никола Димитров подписаха споразумението за новото име на страната - Република Северна Македония. Властите на двете страни и представители на международни организации определят договора като исторически, който също така отваря пътя за присъединяването на Скопие към НАТО и ЕС.Преименуването и условията на договора бяха категорично отхвърлени от македонската опозиция. Вчера противници на действията на премиера Зоран Заев от ВМРО-ДПМНЕ проведоха мирно протестно шествие в Битоля, на границата с Гърция.Снощи в центъра на Скопие след призив в социалните мрежи се събраха около 2000 поддръжници на няколко националистически движения и футболни фенове.След като протестиращите замеряха полицаите с бомбички и камъни, те се опитаха да пробият кордона, за да нахлуят в сградата на парламента. Полицията използва срещу тях шумови гранати и сълзотворен газ. Специални части също така използваха бронирани джипове за разпръскване на тълпата.", "date": "2018.06.18", "title": "На протестите в Македония лидер на опозиционна партия развя знамето на Русия "}
{"url": "https://news.bg/world/es-udalzhi-sanktsiite-sreshtu-krim-do-23-yuni-2019-g.html", "text": "Европейският съвет удължи рестриктивните мерки в отговор на незаконното анексиране на Крим и Севастопол от Русия до 23 юни 2019 г., се казва в съобщение на европейската институция.Мерките обхващат физически лица и компании. Ограничени са до територията на полуострова и Севастопол.Санкциите включват:забрана на внос на продукти от Крим и Севастопол в ЕС;забрана за инвестиции в Крим и Севастопол, което означава, че европейски компании или базирани в ЕС компании не могат да купуват имоти и фирми в Крим, да финансират кримски компании или да предоставят услуги;туристически услуги в Крим или Севастопол, конкретно европейски пътнически кораби не могат да акостират на пристанища на полуострова, но при извънредни ситуации има изключение;забрана за износ на определени стоки и технологии за кримски компании или за употреба в различни сектори в Крим.В съобщението се подчертава, че ЕС категорично остава ангажиран за запазване териториалната цялост и суверенитета на Украйна. Четири години по-късно ЕС запазва позицията си да не признава анексирането на Крим и Севастопол. Брюксел осъжда това нарушение на международното право.", "date": "2018.06.18", "title": "ЕС удължи санкциите срещу Крим до 23 юни 2019 г. "}
{"url": "https://news.bg/politics/dzhambazki-sezira-tsatsarov-za-zaplashvani-obshtinski-savetnitsi-v-balchik.html", "text": "Българският представител в Европейския парламент и заместник-председател на ВМРО - Българско национално движение Ангел Джамбазки пуска сигнал до главния прокурор Сотир Цацаров относно оказван натиск и заплахи срещу общински съветници от Общински съвет - Балчик.Съветници от Балчик информирали Джамбазки, че срещу тях са отправяни заплахи и закани. Общински съветници от различни политически групи - и от ГЕРБ, и от ВМРО - БНД, а също и един независим, напускат редовната сесия на общинския съвет през май 2018 г. Общинските съветници се оплакват от системни заплахи и закани, свързани с тяхната работа. Оказван им е натиск за подкрепа на решения, внесени като доклад от кмета на община Балчик. Твърдят, че са прилагани различни форми на натиск, включително и телефонни обаждания от трети лица, които са отправяли предупреждение, че в случай, че един доклад не бъде подкрепен, то ще последва ответна реакция, пише в сигнала си Ангел Джамбазки. Кметът ги заплашвал, че ще ги смачка един по един.Джамбазки настоява главният прокурор да разпореди проверка по случая, а за целта да бъдат командировани служители на прокуратурата в Добрич, за да се избегне възможност за оказване на натиск върху местни прокурори.Публикуваме целия текст на сигнала от Ангел Джамбазки:", "date": "2018.06.18", "title": "Джамбазки сезира Цацаров за заплашвани общински съветници в Балчик"}
{"url": "https://news.bg/world/blizo-70-ot-gartsite-othvarlyat-sdelkata-s-makedoniya-za-imeto.html", "text": "Мнозинството гърци не одобряват подписаното вчера историческо споразумение за името между Гърция и Македония, информират гръцки медии.Ново изследване на Marc показва, че 68,3% от гърците са против споразумението между премиера Алексис Ципрас и министър-председателя Зоран Заев. Те не искат съседната държава да използва името \"Македония\".Управляващата партия в Гърция СИРИЗА губи подкрепа.Според сондажа половината гърци искат предсрочни избори. Основната опозиционна партия \"Нова демокрация\" увеличава преднината си пред СИРИЗА с 14,3% от 10,3 на сто през март.Междувременно македонската медия МИА съобщава, че днес правителството започва процес по изпълнение на споразумението. Парламентът на балканската страна трябва да прокара закон зa ратифициране на сделката. Президентът Георге Иванов трябва да се подпише под документа след ратифицирането му. В парламента е необходимо обикновено мнозинство за приемане на споразумението. След това сделката ще бъде подложена на референдум в Македония, който трябва да бъде организиран през септември или октомври.Споразумението между Македония и Гърция е официално озаглавено като Окончателно споразумение за уреждане на различията, описани в Резолюции 817 (1993) и 845 (1993) на Съвета за сигурност на ООН, и установяване на стратегическо партньорство между държавите.До края на годината Скопие трябва да промени конституцията, за да може гръцкият парламент да ратифицира договора.", "date": "2018.06.18", "title": "Близо 70% от гърците отхвърлят сделката с Македония за името"}
{"url": "https://news.bg/world/makedonskoto-pravitelstvo-odobri-dogovora-s-gartsiya-vnasya-go-v-parlamenta.html", "text": "Споразумението за името, под което вчера се подписаха делегациите на Македония и Гърция, е одобрено от правителството в Скопие, информира IBNA.След като македонското правителство одобри договора, законопроектът за ратифициране на споразумението за името ще бъде внесен в парламента.Договорът може да бъде прокаран през парламента, ако бъде подкрепен с обикновено мнозинство или 61 депутати. След това проектозаконът ще бъде изпратен на президента Георге Иванов за подпис. Но през миналата седмица Иванов обяви, че няма да се подпише.След това сделката ще бъде подложена на референдум в Македония, който трябва да бъде организиран през септември или октомври.Споразумението между Македония и Гърция е официално озаглавено като Окончателно споразумение за уреждане на различията, описани в Резолюции 817 (1993) и 845 (1993) на Съвета за сигурност на ООН, и установяване на стратегическо партньорство между държавите.До края на годината Скопие трябва да промени конституцията, за да може гръцкият парламент да ратифицира договора.Според договора името Северна Македония ще бъде за всеобща употреба.", "date": "2018.06.18", "title": "Македонското правителство одобри договора с Гърция, внася го в парламента"}
{"url": "https://news.bg/regions/ministerstvo-na-kulturata-ne-e-otgovorno-za-chitalishteto-v-shipka.html", "text": "Министерството на културата не е отговорно за състоянието на читалище \"Светлина\" в Шипка, съобщиха от ведомството.Старата сграда на читалището няма статут на недвижима културна ценност. Тя е частна общинска собственост, обясняват от министерството.Стана ясно и че сградата на читалището вече повече от 20 години не се използва по предназначение. Институцията развива дейността си в друга сграда.\"Министерството на културата няма правно основание или програма, по която да финансира капиталови ремонтни дейности на читалищата\", пише още пресслужбата на културното министерство.Поводът за съобщението на МК са публикации в медиите, според които сградата на Народно читалище \"Светлина - 1861 г.\", град Шипка, тъне в разруха. В същото време това е едно от най-старите читалища у нас.Читалището \"Светлина\" в град Шипка периодично става повод за обществено възмущение. Още преди около 5 години Венци Мицов от ПП \"Глас Народен\" обясни, че читалището е в окаяно състояние и има нужда от спешен ремонт.По-рано днес материал на bTV констатира същото - сградата на читалището, която е уникална, вече повече от 30 години се руши.Във връзка с репортажа кметът на Шипка Василка Панайотова показва проект за реконструкцията на сградата от 2016 година, който е бил дарен на общината. По думите ѝ обаче сградата е \"в ръцете\" на Министерството на културата.\"Тази сграда е под шапката на Министерството на културата. Безплатният проект, който получихме, дарихме на ръководството и настоятелството на читалище \"Светлина\". Те трябваше да почукат в Министерството на културата и да заявят, че имаме изготвен проект, да търсят форми и начини за финансирането му\", заяви Василка Панайотова.От министерството обаче информират, че читалището е частна общинска собственост.", "date": "2018.06.18", "title": "Министерство на културата не е отговорно за читалището в Шипка"}
{"url": "https://news.bg/world/republika-koreya-i-kndr-se-dogovoriha-zaedno-da-uchastvat-na-aziatskite-igri-v-indoneziya.html", "text": "Република Корея и КНДР постигнаха споразумение двете страни заедно да излязат на откриването на Азиатските игри в Индонезия през август, съобщава южнокорейската агенция \"Йонхап\".Представители на двете държави проведоха разговори в граничното селце Панмунджом, за да обсъдят сътрудничеството си по време на спортното събитие. Двете Кореи също се споразумяха да сформират общи отбори в различни спортни игри. Като част от сътрудничеството между КНДР и Република Корея в спорта, те приеха предложението на лидера на тоталитарната държава Ким Чен-ун да изиграят приятелски баскетболен мач в Пхенян.Отношенията между двете Корея се подобриха от началото на годината. Двете държави излязоха по един флаг на откриването на Зимните олимпийски игри в Южна Корея през февруари 2018 г.Отделно Сеул се очаква да обяви прекратяване на съвместните военни игри със САЩ в отговор на ангажимента на Ким за пълно ядрено разоръжаване на Корейския полуостров.", "date": "2018.06.18", "title": "Република Корея и КНДР се договориха заедно да участват на Азиатските игри в Индонезия"}
{"url": "https://news.bg/int-politics/germaniya-se-provalya-v-tselite-si-za-ogranichavaneto-na-klimatichnite-promeni.html", "text": "Министърът на околната среда на Германия обяви, че страната вероятно няма да изпълни целта си за ограничаване на въглеродните емисии до 2020 г., което е неловко положение за правителство, което иска да поеме водачеството в света по темата за ограничаването на климатичните промени, съобщава \"Асошиейтед прес\".Министър Свеня Шулце коментира, че целта за намаляване на въглеродните емисии с 40 процента в сравнение с 1990 г. до 2020 г. вероятно няма да бъде постигната. Оценките на правителството са в най-добрия случай за намаляване с 32 процента.Шулце посочи, че най-голямата икономика в Европа сега поглежда към следващата си цел - намаление на въглеродните емисии с 55 процента до 2030 г., - но това изисква усилия от всички сектори, включително прекратяването на използването на въглища за електричество и рязко намаляване на емисиите в транспортния сектор.Тя говори в Берлин на подготвителна среща на правителствата преди тазгодишната световна среща за климата в полския град Катовице.", "date": "2018.06.18", "title": "Германия се проваля в целите си за ограничаването на климатичните промени"}
{"url": "https://news.bg/world/es-i-avstraliya-zapochnaha-targovski-pregovori.html", "text": "Еврокомисарят по търговията Сесилия Малмстрьом и премиерът на Австралия Малкълм Търнбул обявиха началото на преговори за \"всеобхватно и амбициозно\" споразумение за търговия, информират световни агенции.Първият кръг официални преговори ще се проведе в Брюксел от 2 до 6 юли.В съобщението се пояснява, че двустранната търговия на стоки може да се увеличи \"с над 1/3\" в резултат на споразумението, което има за цел премахване на пречките при търговията на стоки и услуги.В момента ЕС е вторият най-голям търговски партньор на Австралия, като през миналата година търговският обмен на стоки е в размер на 48 милиарда евро.Според Малмстрьом и двете държави ще спечелят от подобен договор. Еврокомисарят допълва, че подобно споразумение ще увеличи икономическите възможности за малкия и големия бизнес, а също така ще открие нови работни места.", "date": "2018.06.18", "title": "ЕС и Австралия започнаха търговски преговори"}
{"url": "https://news.bg/world/realniyat-lider-na-polsha-se-vazstanovyava-sled-zhivotozastrashavashta-situatsiya.html", "text": "Реалният лидер на Полша се възстановява след \"животозастрашаваща ситуация\", пише \"Гардиън\".Появиха се спекулации около бъдещето на управляващата в Полша партия \"Право и справедливост\", след като високопоставени правителствени лица признаха, че лидерът на партията Ярослав Качински е бил настанен в болница по-рано тази година заради \"животозастрашаваща ситуация\".Качински не се е появявал на публични събития от април.Той се е върнал на работа през миналата седмица, след като е лежал във военна болница във Варшава в продължение на 37 дни. Негови съветници отдавна твърдят, че отсъствието му е заради артрит на коленете, но в петък здравният министър заяви пред полско радио, че \"състоянието на Ярослав Качински беше такова, че ако не беше постъпил в болницата, той щеше да бъде лекуван за спасяване на живота му, следователно той спешно трябваше да постъпи\".Не се разкриват подробности.Качински, който днес навършва 69 г., е лидер и движеща сила зад партия \"Право и справедливост\", която пое властта след победа на парламентарните избори през 2015 г. Въпреки че бившият премиер не заема държавен пост освен депутат, той е неоспоримият лидер на Полша, тъй като негови са стратегическите решения за бъдещето на Полша.", "date": "2018.06.18", "title": "Реалният лидер на Полша се възстановява след \"животозастрашаваща ситуация\""}
{"url": "https://news.bg/health/d-r-lyubomir-chipilski-poema-vremenno-ia-meditsinski-odit.html", "text": "Д-р Любомир Чипилски временно поема ръководството на Изпълнителна агенция \"Медицински одит\".Д-р Чипилски е специалист по неврология и магистър по здравен мениджмънт. Той постъпва на работа в Изпълнителна агенция \"Медицински одит\" през май 2016 г., а в началото на 2018 г. е назначен за директор на дирекция \"Осигуряване на качество и анализи\" в агенцията.Д-р Чипилски е работил по специалността си в различни лечебни заведения в страната. В периода 1994-2000 г. е главен асистент по неврология в софийската Университетска болница по неврология и психиатрия \"Свети Наум\".Д-р Любомир Чипилски е заемал длъжността \"главен секретар\" на Изпълнителната агенция по лекарствата.Досегашният изпълнителен директор на агенцията проф. Златица Петрова беше отстранена временно преди няколко дни, след като проверка на прокуратурата е установила нередности в агенцията, като е било образувано наказателно производство за престъпления по служба. ", "date": "2018.06.18", "title": "Д-р Любомир Чипилски поема временно ИА \"Медицински одит\""}
{"url": "https://news.bg/crime/10-g-zatvor-za-retsidivist-za-bludstvo-s-maloletno-momiche.html", "text": "Варненският окръжен съд постанови 10 години затвор за 26-годишния варненец Димитър Б.Присъдата е заради това, че на 17 август 2017 г. въпросният е извършил спрямо малолетно момиче действия с цел да възбуди или удовлетвори полово желание без съвкупление, като престъплението е извършено със сила и заплаха с нож.Димитър Б. се е признал за виновен, като е изразил пред съда съжаление за стореното. В такъв случай постановената осъдителна присъда се намалява с 1/3, като така първоначално наложената присъда от 15 години затвор е намалена до 10 години.Съдът е уважил и предявения граждански иск в общ размер на 15 000 лева за неимуществени вреди от майката на момичето.Според обвинението подсъдимият седял на пейка пред входа, където живее в центъра на Варна. Забелязал, че 10-годишното дете на съседите му влиза във входа, като го последвал. Под претекст че има нужда от помощ, Димитър помолил момиченцето да отиде в апартамента му. В жилището си, той блудствал с детето, като го заплашил с нож.26-годишният Димитър Б., който е с основно образование, има две предходни присъди също за блудствени действия. През 2010 г. мъжът е осъден от Варненския районен съд на 11 месеца лишаване от свобода с изпитателен срок от 3 години и 11 месеца. Само 19 дни след като условната му присъда влязла в сила, той извършил друго престъпление - отново блудство с дете, ненавършило 14 години. За това престъпление е осъден на 4 години и 4 месеца лишаване от свобода при първоначален строг режим.Присъдата на Варненския окръжен съд може да бъде обжалвана в 15-дневен срок.", "date": "2018.06.18", "title": "10 г. затвор за рецидивист за блудство с малолетно момиче"}
{"url": "https://news.bg/world/poveche-ot-100-mafioti-sa-zadarzhani-v-italiya.html", "text": "Повече от 100 човека са задържани в Италия по подозрение в принадлежност към две организирани престъпни групи, действащи в югоизточната провинция Бари. Информацията съобщава ДПА, позовавайки се на полицията.Общо 104 души са заподозрени, като някои от тях са арестувани в други части на страната.Вътрешният министър и вицепремиер Матео Салвини от \"Лига\" похвали действията на органите.\"Борбата срещу мафията е един от приоритетите ми\", отбеляза той в съобщение.Междувременно прокурорите имат проблеми с преследването на заподозрените. Според разпространяваната информация съдът в пристанищния град Бари наскоро е бил евакуиран заради срутване. Офисите временно са преместени в палатки. Прокуратурата е изправена пред сериозен проблем, тъй като няма място за работа.", "date": "2018.06.18", "title": "Повече от 100 мафиоти са задържани в Италия"}
{"url": "https://news.bg/world/pentagonat-dade-zelena-svetlina-za-ofanzivni-kibertaki.html", "text": "Пентагонът тихомълком е позволил на киберкомандването на САЩ да предприеме офанзива за защита на страната от кибератаки.Информацията съобщава The Hill, позовавайки се на вестник \"Ню Йорк таймс\".В миналото киберкомандването в по-голямата си част е работило в отбрана и с фокус отблъскване на атаки срещу САЩ.През пролетта Пентагонът е повишил статута на командването и е позволил почти ежедневни нападения срещу чуждестранни мрежи, пише авторитетното издание. Военното министерство се надява подобни превантивни мерки да позволят на командването да извади от строя кибероръжия преди да бъдат употребени.Вестникът пише, че преди решението на Пентагона промяната не е официално обсъждана от Белия дом, настоящи или бивши представители на администрацията. Въпреки това, показва, че президентът Доналд Тръмп е дал повече правомощия на военните командири. ", "date": "2018.06.18", "title": "Пентагонът даде зелена светлина за офанзивни кибертаки"}
{"url": "https://news.bg/world/tramp-sasht-ne-sa-migrantski-lager.html", "text": " Това отсече американският президент Доналд Тръмп, предаде \"Гардиън\".  Той направи изявлението в понеделник в Белия дом. В него, той дава ясно да се разбере, че това няма да бъде допуснато в страната. Той защити въведената от него миграционна реформа в страната. В същото време, говорител на департамента по вътрешна сигурност заяви, че няма да бъде поднесено извинение заради разделените семейства на мигранти. Незаконните действия трябва да бъдат санкционирани, се казва в изявлението. Това стана ясно след изнесената по-рано статистика. Според нея около 2000 непълнолетни лица са били отделени от семействата си.Данните са за период от 6 месеца. Той продължи от 19 април до края на май.До там се е стигнало заради политиката на \"нулева толерантност\" към нелегалните мигранти.Тръмп бе критикуван яростно от различни групи за решението си.", "date": "2018.06.18", "title": "Тръмп: САЩ не са мигрантски лагер "}
{"url": "https://news.bg/crime/vas-othvarli-uednyakvvaneto-na-dobavkite-za-horata-s-uvrezhdaniya.html", "text": "Състав на Върховния администраивен съд отмени текстове от Правилника за прилагане на Закона за интеграция на хората с увреждания, които определят размера на месечните добавки за социална интеграция, транспортни, информационни и телекомуникационни услуги.Това съобщиха от пресцентъра на съда. Текстовете определят базата за изчисляване на месечната добавка за социална интеграция според гарантирания минимален доход, месечната добавка за социална интеграция за транспортни услуги в размер 15% от гарантирания минимален доход и месечната добавка за ползване на информационни и телекомуникационни услуги в размер 20% от гарантирания минимален доход.ВАС смята, че обвързването на размера на месечната добавка с гарантирания минимален доход е незаконосъобразно, тъй като водещият критерий според Закона за интеграция на хората с увреждания за определянето на размера й са единствено индивидуалните потребности на хората с увреждания. Размерът на сумата трябва да е съобразен с индивидуалните потребности на конкретното лице с трайни увреждания и със степента на намалена работоспособност, или вида и степента на увреждането. Индивидуалните потребности на всяко лице се определят въз основа на методика, утвърдена от министъра на труда и социалната политика, по предложение на изпълнителния директор на Агенцията за хората с увреждания и на изпълнителния директор на Агенцията за социално подпомагане.Добавката е диференцирана и представлява парични средства, които допълват собствените доходи и са предназначени за покриване на допълнителни разходи за транспорт, информационни и телекомуникационни услуги, обучение; балнеолечение и рехабилитационни услуги, лекарства и др.Върховните съдии смятат още, че чрез обвързването на размера на добавката с гарантирания минимален доход се пречи на упражняването на гарантираните с Конвенцията за правата на хората с увреждания права и свободи. ", "date": "2018.06.18", "title": "ВАС отхвърли  уедняквването на добавките за хората с увреждания"}
{"url": "https://news.bg/world/kyurdskite-buntovnitsi-napuskat-siriyskiya-manbidzh.html", "text": "Кюрдските бунтовници напускат северния сирийски град Манбидж. Това заяви турският президент Реджеп Ердоган, цитиран от РТ. Той направи това изявление пред свои поддръжници по време на митинг в Орду. Анкара ги възприема като терористична групировка. Външният министър Мевлют Чавушоглу се закани, че районът ще бъде прочистен от бойците. По-рано турската армия обяви, че патрулира заедно със САЩ в тези територии. Това бе договорено по-рано. Стратегическият сирийски град Манбидж, който беше източник на напрежение между съюзниците от НАТОПрипомняме, че на 24 юни Турция провежда президентски избори. Ердоган се надява да бъде преизбран, но според проучванията, няма да му бъде лесно да събере нужните 50% от гласовете за победа на първи тур. Опозиционен кандидат вече се закани да го измести, като заложи на единството на нацията.  ", "date": "2018.06.18", "title": "Кюрдските бунтовници напускат сирийския Манбидж "}
{"url": "https://news.bg/world/tereza-mey-s-novo-porazhenie-v-kamarata-na-lordovete-za-brekzit.html", "text": "Британският премиер Тереза Мей претърпя поражение в Камарата на лордовете във връзка с процедурата за Брекзит, предаде \"Ройтерс\".Одобрена е била поправка в законопроекта, която дава право на парламента да наложи вето върху закона за \"развода\" на Кралството с Европейския съюз.Гласуването е завършило с 354 гласа \"за\" срещу 245 гласа \"против\".Парламентът трябва да определи действията на правителството, ако окончателното споразумение бъде отхвърлено от депутатите или сделката не бъде финализирана до февруари 2019 г. Това веднъж вече бе прието през април. Това е още един удар за премиера Тереза Мей, след като в средата на април камарата нанесе срамна загуба на правителството. Камарата на лордовете се обяви против отказа на Мей Обединеното кралство да остане в митническия съюз на ЕС след Брекзит.Това се случва въпреки демонстрираното убеждение на британското правителство, че то има последната дума и всякакви дискусии са хипотетични. Разклащат се и позициите на Мей като премиер и лидер на консерваторите. ", "date": "2018.06.18", "title": "Тереза Мей с ново поражение в Камарата на лордовете за Брекзит"}
