{"url": "https://news.bg/world/oshte-edin-politsay-v-solsbari-e-hospitaliziran-s-priznatsi-na-otravyane.html", "text": "В Солсбъри е хоспитализиран още един полицай с подозрение за отравяне, съобщи \"Daily Mail\".От полицията в Лондон и в графство Уилтшир отказват коментар по случая.Според информация на изданието, полицаят е с \"раздразнение\" на кожата и като цяло симптомите не са в остра форма.Междувременно беше съобщено, че сержантът от полицията Ник Бейли, който участва в разследването на покушението срещу Сергей Скрипал и също беше хоспитализиран със симптоми на отравяне, вече е изписан от болницата. В продължение на две седмици лекарите полагаха грижи за него.\"Просто нямам думи. През цялото време в главата ми се върти думата \"сюрреалистично\". Наистина беше толкова сюрреалистично.\" - коментира полицаят след излизането си от болницата. ", "date": "2018.03.22", "title": "Още един полицай в Солсбъри е хоспитализиран с признаци на отравяне"}
{"url": "https://news.bg/energy/vklyuchvat-biznesa-v-osiguryavaneto-na-studeniya-rezerv.html", "text": "Промяна в правилата за управление на електроенергийната система ще позволи на бизнеса да участва в осигуряването на студен резерв.\"Електроенергиен системен оператор\" ЕАД подготвя изменение на правилата за управление на електроенергийната система, което да позволи участие на индустриалните потребители в осигуряването на така наречения \"студен резерв\". Това стана ясно от изказване на енергийния министър Теменужка Петкова пред представители на бизнеса по време на среща в Министерството на енергетиката.Стана ясно и че се предвижда новите условия да влязат в сила от месец юли тази година. Към момента в осигуряването на студения резерв се включват енергийните предприятия.\"Електроенергиен системен оператор\" ЕАД внесе предложение в Министерството на енергетиката за минимално увеличение на средночасовата разполагаема електрическа мощност за студен резерв за регулаторния период 2018/2019 година в размер на 650 MW. Целта е постигане на задължителните показатели за надеждност на електроснабдяването и сигурност на електроенергийната система. В рамките на това количество е предвидено и участие на индустриалните потребители в резерва. Експертите на енергийното ведомство ще анализират предложението на ЕСО.По време на срещата Петкова и бизнеса беше обсъдено и ускоряването на проекта за газификация на компаниите, осъществяващи дейност в района на Средногорието. Министър Петкова увери представителите на бизнеса, че изграждането на необходимия газопровод е сред приоритетните проекти за \"Булгартрансгаз\" ЕАД.Припомняме, миналата седмица работодателите и премиера Борисов проведоха . В хода на срещата беше засегнат и въпросът за осигуряването на студения резерв.Срещата се проведе, след като няколко дни преди това енергийни експерти предупредиха за опасност от . ", "date": "2018.03.22", "title": "Включват бизнеса в осигуряването на студения резерв"}
{"url": "https://news.bg/regions/nyama-reshenie-kade-shte-bade-premesten-tsentarat-po-narkomanii.html", "text": "На този етап има уверението, че няма окончателно решение за преместването на Центъра по наркомании. Това заяви пред News.bg столичният кмет Йорданка Фандъкова.По думите й гражданите имат право на подписка като проява на активност. Столичният кмет заяви, че поддържа връзка с районните кметове, но към момента от общината не могат да предложат друг терен и затова всичко е изцяло в ръцете на Министерство на здравеопазването. \"Хубаво е гражданите да са активни\", коментира Фандъкова и изрази увереност, че властите със сигурност ще се съобразят с мнението им.На запитване, изпратено до Столична община по повод преместването на Центъра по наркомании и сроковете, в които трябва да стане това става ясно, че преместването трябва да е факт в срок до 25-ти септември. Общината уверява, че преместването по никакъв начин няма да притеснява гражданите.От Столична община уточняват още: \"На 1 февруари тази година Столичната община информира Министерството на здравеопазването, че поради изтичане на срока на договора между двете институции, Националният център по наркомании /НЦН/ и административният офис на Държавната психиатрична болница в Суходол трябва да освободят сградата на ул. \"Пиротска\" 117 до 25.09.2018 г.Договорът между Столичната община и Министерството на здравеопазването за безвъзмездното ползване на общинската сграда е сключен на 20.12.2011 г. Представителите на МЗ вече са провели няколко срещи със Столичната община, за да се намери вариант къде да бъде преместен Националният център по наркомании и Метадоновата програма, която е към Държавната психиатрична болница.Министерството на здравеопазването разглежда всички възможни варианти на сгради, на чиято територия да бъде извършено преместването, увериха в специално разпространено прессъобщение от министерството.През следващите месеци ще се търси подходящото място, което по никакъв начин да не притеснява жителите на столицата.\"Към момента Министерството на здравеопазването не е взело решение и всички твърдения за избор на едно или друго място не отговарят на истината\", се посочва в изявлението.", "date": "2018.03.22", "title": "Няма решение къде ще бъде преместен Центърът по наркомании"}
{"url": "https://news.bg/crime/hvanaha-trima-za-opit-za-obir-na-bankomat-v-ruse.html", "text": "Полицията в Русе залови трима за опит за обир на банкомат в Русе. Те са задържани за до 72 часа и им е повдигнато обвинение, че са опитали да разбият банкомат и да откраднат наличните в него 54 200 лева. Мъжете са били заловени по \"горещи следи\", стана ясно по информация на полицията. Бандитите са установени и заловени в хода на започнало разследване по сигнал от охранителна фирма, постъпил на 21 март около 2.10 часа.Охранителите обяснили за проникване и опит за кражба в охраняван от тях обект. Патрулът, изпратен на място изяснил, че в помещението, в което е разположено устройството, е проникнато след взломяване на заключващ механизъм на входна врата.След огледа станало ясно, че банкоматът не е взломен и пари не са взетиРазседването по случая е започнало вчера.Тримата са се придвижили с автомобил. Носили горелка, с която планирали да разрежат банкомата и да вземат парите в него. Със себе си взели и сак с инструменти.Когато дошли служителите на охранителната фирма тримата мъж хвърлили всичко, оставили колата и хукнали да бягат.Бързата работа на полицията обаче помогнала взломаджиите да бъдат заловени. Първо установили самоличността на извършителите. След това Д.Д., Д.С. и М.Й. били арестувани.Задържаните са на възраст между 33-34 години. Единият от тях е познат на полицият, той е осъждан и преди. Малко по-малко от година по-рано той бил освободен от изтърпяването на поредната си присъда в затвора преди по-малко от година.", "date": "2018.03.22", "title": "Хванаха трима за опит за обир на банкомат в Русе"}
{"url": "https://news.bg/int-politics/vodeshtiyat-advokat-na-tramp-za-razsledvaneto-na-namesata-na-rusiya-podade-ostavka.html", "text": "Водещият адвокат на американския президент Доналд Тръмп относно разследването на специалния прокурор на руската намеса в американските президентски избори през 2016 г. е подал оставка, съобщава в. \"Ню Йорк таймси\", позовавайки се на двама души, запознати с въпроса.Джон Дауд се е оттеглил, след като заключил, че Тръмп все повече пренебрегва съветите му, уточнил един от източниците.Дауд беше водещият адвокат по руската афера от миналото лято насам, когато се оттегли дългогодишният адвокат на Тръмп Марк Касовиц, а за новото разклащане в правния екип на президента се носеха слухове от няколко дни.По-рано тази седмица Тръмп подсили правния си екип с адвокат, който обвинява ФБР и американското правосъдно министерство, че се опитват да обвинят несправедливо Тръмп за тайно сговаряне с Русия по време на предизборната кампания през 2016 г., което вероятно е сигнал за по-агресивен стремеж да дискредитира специалния прокурор Робърт Мюлър.Вашингтонският адвокат Джоузеф диДженова ще се присъедини към правния екип тази седмица, обяви адвокат Джей Секулоу, който също представлява Тръмп.Мюлър разследва възможен таен сговор между предизборния щаб на Тръмп и Русия за повлияване на президентските избори. Москва отрича каквато и да е намеса, а Тръмп уверява, че нямало таен сговор.", "date": "2018.03.22", "title": "Водещият адвокат на Тръмп за разследването на намесата на Русия подаде оставка"}
{"url": "https://news.bg/regions/spasiha-20-shtarkela-v-shumensko.html", "text": "Местните жители в шуменското село Климент са спасили 20 щъркела. Птиците били премръзнали, в безпомощно състояние. Те са намерени в землището на селото, съобщи bTV.Четири от птиците са настанени в склад в кметството. Останалите птици са на топло в стопанска постройка на местната мандра.Хората в селото осигуряват храна за щъркелите - главно сурова риба, месо и вода. Животните вече са прегледани от ветеринари от центъра за диви животни в Стара Загора. Ветеринарните медици са дали инструкции на хората как да се грижат за едрите птици.Установени са две птици с наранявания. Те са закарани в центъра в Стара Загора, където за тях ще се положат нужните грижи.След като историята за  предизвика голям обществен интерес, от Министерството на околната среда и водите посочиха, че гражданите, намерили птица в безпомощно състояние, могат да потърсят помощ на  на съответната Регионална инспекция по околна среда и води (РИОСВ) или да сигнализират в горските стопанства или в съответната община.Към момента сигнали за бедстващи щъркели са подадени в 10 населени места в област Бургас. Сигнали са получени от жители на Бургас, Карнобат, Айтос, селата Атия, Росен, Дъскотна, Голямо Буково и други. Сигнали са подавани и в други области в страната.Относно сигналите от РИОСВ в Бургас заявиха, че при проверката на експертите на екоинспекцията на територията на областта не са намерени бедстващи щъркели.Екип от РИОСВ и Регионалната дирекция по горите в Бургас е обходил района на община Айтос, където не са намерени бедстващи щъркели - всички птици са били в добро състояние и са се хранели.Екипът е обходил и района на община Средец - град Дебелт и селата Константиново, Росеново, Драчево и Дюлево. Проверката там също не е установила бедстващи птици. Присъствали са и подалите на сигналите, които са се убедили, че птиците са в добро състояние и не бедстват. При огледа са наблюдавани щъркели, които вече са в гнездата си.Важно е да се знае, че от помощ се нуждаят само падналите на земята щъркели, допускащи хората до себе си. В такива случаи следва хората да сигнализират РИОСВ, общината или горските стопанства.", "date": "2018.03.22", "title": "Спасиха 20 щъркела в Шуменско"}
{"url": "https://news.bg/int-economics/ot-gazprom-obzhalvaha-reshenie-na-arbitrazha-v-stokholm-za-dostavka-na-gaz-za-ukrayna.html", "text": "От \"Газпром\" обжалваха в Апелационния съд на окръг Свеа (Швеция) за частична отмяна на окончателното решение на арбитража в Стокхолм по спора с украинския \"Нафтогаз\" за доставка на газ. Основанията за обжалване са превишени арбитражни пълномощия и сериозни процесуални грешки, се казва в съобщение на \"Газпром\", цитирано от РИА Новости.\"Доколкото окончателното решение на арбитража по този спор се основава на същите изводи, както и по-рано бе прието отделно решение по арбитражното разбирателство, обжалването е подадено на аналогични основания - превишаване на пълномощията на арбитрите при внесени решения и допускане на сериозни процесуални грешки\", се казва в документа.От Стокхолмския арбитраж в края на май внесоха временно решение в спора между \"Газпром\" и \"Нафтогаз\" по договора за доставка на газ за Украйна. Текстът на решението не е обнародван. Само украинската страна заяви, че съдът е удовлетворил всичките й основни изисквания: отмени договорното условие \"вземи или плати\" (take or pay) и забрани реекспорта.От \"Газпром\" отговориха, че балансът на решението е в полза за руската компания. През ноември \"Газпром\" е оспорил в съда на Швеция междинното решение на арбитража на Стокхолм по искане на \"Нафтогаз\" за доставка на газ.В края на декември Стокхолмския арбитраж внесе окончателно решение. Съдът задължи \"Нафтогаз\" да заплати на \"Газпром\" $2 млрд. за доставен газ, а така също и понижи годишния договорния обем за покупка до 5 млрд. куб. м газ. Единствено остави условието \"вземи или плати\" за 80% от обема през 4 млрд. куб. м. Според съобщението на \"Газпром\" за закупуването на газ в тези обеми Киев е задължен да започне от 2018 г.В началото на март арбитражът на Стокхолм внесе решение по спора \"Газпром\" и \"Нафтогаз\" в отношението на контракта на транзит на газ. Съдът изиска от \"Газпром\" в полза на \"Нафтогаз\" $4,637 млрд. компенсации за недоставен газ за транзит през Украйна, но отчитайки предишното решение (по договора за доставка на газ), руската компания трябва да плати най-малко $2,56 млрд.\"Газпром\" заяви, че данните на решението са създали дисбаланс в полза на \"Нафтогаз\" във връзка с това, че от една страна ги обжалват, а от друга - смятат да развалят самите договори чрез същия съд.", "date": "2018.03.22", "title": "От \"Газпром\" обжалваха решение на арбитража в Стокхолм за доставка на газ за Украйна"}
{"url": "https://news.bg/int-politics/borisov-za-skripal-tezi-sluchai-ne-sa-tova-koeto-izglezhda.html", "text": "Ако хората, поръчали и отровили бившия руски шпионин Сергей Скрипал, не бъдат заловени, могат да загинат хиляди. Това заяви премиерът Бойко Борисов преди началото на заседанието на Европейския съвет в Брюксел.\"Доста години съм се занимавал с криминални престъпления и обикновено тези случаи не са това, което изглежда\", коментира премиерът .\"Това вещество може да бъде пуснато в метро, във вентилационни инсталации, спортни зали - могат да загинат хиляди\", обясни Борисов и добави, че ще апелира пред европейските лидери да се вложи всичко възможно за разкриването на виновниците за това престъпление. По думите на премиера виновниците трябва да понесат цялата строгост на международните правни актове.Борисов коментира и отношенията ЕС - Турция в навечерието на , понеделник. Министър-председателят каза, че подготовката за провеждането на срещата върви с пълна сила. Всички очаквали много от държавата ни.Борисов подчерта, че това е една от последните възможности ЕС и Турция да останат в диалог. \"Всички имат надежди, че с диалог можем да постигнем съгласие. Аз съм си поставил една единствена цел - продължаването на споразумението за мигрантите\", обясни той и подчерта, че разплащанията между ЕС и Турция по споразумението трябва да бъдат извършени.Борисов изрази и очакване за положително развитие на .", "date": "2018.03.22", "title": "Борисов за \"Скрипал\": Тези случаи не са това, което изглежда"}
{"url": "https://news.bg/crime/shestima-sa-postradalite-ot-verizhnata-katastrofa-na-patya-ruse-byala.html", "text": "Шестима са пострадалите от верижната катастрофа по пътя Русе - Бяла, съобщи \"24 часа\". Те са приети в спешното отделение на Университетска болница \"Канев\" в Русе.По данни на БНР пострадали души са осем.Припомняме, четири превозни средства се блъснаха по-рано на пътя. В катастрофата участваха автобус, ТИР и два леки автомобила.За инцидента е подаден сигнал на спешен номер 112 малко след 14.30 ч. Тогава свидетел информира, че в района на Две могили е станала тежка катастрофа.По първоначална информация причината за катастрофата е обилен снеговалеж и силен вятър. Така е настъпило пътното произшествие между четири превозни средства - автомобил, джип, камион и пътнически автобус. Всички те пътували посока София-Силистра.Екипи на Спешна помощ и полицията са изпратени веднага на мястото на произшествието.От УМБАЛ \"Канев\" информират, че в Спешното отделение са приети общо шестима души. Трима от тях са пътували в автобуса. В по тежко състояние е само една жена, която е пътувала в лекия автомобил. Тя е с гръдна и и коремна травма и в момента я оперират.", "date": "2018.03.22", "title": "Шестима са пострадалите от верижната катастрофа на пътя Русе - Бяла"}
{"url": "https://news.bg/regions/dvama-sa-v-koma-sled-katastrofata-po-patya-varna-dobrich.html", "text": "Двама души са пострадали сериозно вследствие на . Те са настанени в болница и към момента са в кома, с опасност за живота, съобщи Нова.Катастрофата възникна край село Изворско по пътя Варна - Добрич. Водачът на леката кола губи контрол върху автомобила заради лошите атмосферни условия и непочистената пътна настилка. Вследствие на това колата влиза в платното за насрещно движение и се удря в крайпътно дърво.Това не беше единствената катастрофа по пътя. По информация на Радио Варна по пътя Варна-Добрич днес са станали най-малко три катастрофи, които блокираха трафика и предизвикаха .Човек, попаднал в жестокото задръстване, обяснява, че пътят въобще не е почистван. \"По този път снегорини не са минавали и никой не е опесъчавал\", посочи по-рано днес за БНР Георги Георгиев.По пътя все още има заледени участъци. Шофьорите да карат с повишено внимание и съобразена скорост по пътната мрежа в цялата страна.", "date": "2018.03.22", "title": "Двама са в кома след катастрофата по пътя Варна - Добрич"}
{"url": "https://news.bg/crime/nad-1000-mashini-chistyat-ot-snyag-po-patishtata.html", "text": "Над 1000 машини чистят пътищата в районите със снеговалеж към момента. Екипите не са спирали работа, но валежите продължават и пътищата не могат да бъдат изчистени до асфалт.Шофьорите да карат внимателно и със скорост, съобразена със зимните условия и без резки маневри, призовават от АПИ.Четири са нивата, на които е разделено почистването на пътна инфраструктура, припомня Агенция \"Пътна инфраструктура\". Нивата са регламентирани в Наредбата за поддържане и текущ ремонт на пътищата от 2012 г. АПИ информират, че изискванията са същите в Германия, и в редица други европейски държави.В първото ниво \"А\" на поддържане на пътищата с интензивност на движението над 4 000 моторни превозни средства на ден - магистрали и първокласни пътища и направленията, свързващи съседни области.Снежната покривка по тези пътища може да бъде 3 см. при снеговалеж за ниво \"А\". Снегопочистването трябва да стане за максимален срок от два часа от момента на спиране на снеговалежа или от момента на констатиране на заледяването до постигане на изискванията за ниво \"А\" .При ниво \"Б\" са пътищата с трафик между 2 000 и 4 000 МПС на ден. Допустимата дебелина на снежната покривка на платното при снеговалеж е 5 см. Срокът са изчистване на платното е 3 часа.В ниво \"В\" са пътищата с трафик между 500 и 2000 МПС на ден. Те са с допустимата дебелина на снежната покривка на платното при снеговалеж 7 см, които трябва да бъде почистен в срок до 5 часа.В ниво \"Г\" са пътищата с трафик по-малко от 500 МПС на ден. Допустимата дебелина на снежната покривка на платното при снеговалеж там е 10 см., а максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво \"Г\" е 8 часа.", "date": "2018.03.22", "title": "Над 1000 машини чистят от сняг по пътищата"}
{"url": "https://news.bg/crime/osadiha-uslovno-dvama-za-kupuvane-na-glasove-vav-varna.html", "text": "Районният съд във Варна осъди двама за купуване на гласове в полза на кандидат-депутат по време на предизборната кампания през 2017 г.38-годишният Васил Василев и 33-годипната Пауна Станева се признаха за виновни и сключиха споразумение с Районната прокуратура в морската столица. Съдът одобри споразумението, с което наложи условни присъди на двамата - по 4 месеца затвор с 3-годишен изпитателен срок. Двамата ще трябва да покрият и разноските по делото, които са в размер на близо 400 лв.Василев и Станева се отказаха делото срещу тях да се разглежда по общия ред, декларирайки, че са съгласни да сключат споразумение.Мъжът признал, че по време на предизборната кампания през март 2017 г. е предложил по 30 лева на 18 избиратели от Белослав и Велико Търново с цел да ги склони да упражнят избирателни си права в полза на определен кандидат.Пауна Станева пък признала, че е предложила по 30 лева на 38 избиратели от Белослав, за да ги стимулира да гласуват за същия кандидат.По този начин кандидатът спечелил преференциалния вот, обясняват от държавното обвинение.", "date": "2018.03.22", "title": "Осъдиха условно двама за купуване на гласове във Варна"}
{"url": "https://news.bg/society/vlado-platsentata-pochina.html", "text": "Владимир Стоянов, който стана известен с прякора Владо Плацентата покрай нападението на лекарка заради плацентата на новороденото си бебе, е починал, съобщи \"\".38-годишният мъж е починал в съня си на 12 март. Близките на Стоянов са обяснили, че той е починал от болест, но не става ясно каква.Припомняме, в началото на месец юли миналата година  минути, след като стана баща. Той настоявал да вземе плацентата на новороденото си бебе, но акушерката му обяснила, че това е биологичен материал и за неговото използване и съхранение има установен ред. Тогава Стоянов нападна акушерката. Вследствие на побоя жената беше с комоцио, счупен нос и множество кръвоизливи. Случая предизвика , които се оплакват от агресия срещу тях.. Оказа се, че срещу него има и други производства. На 22 октомври 2017 г. . На 10 ноември срещу него беше внесен и в областта на главата на доктор Албена Георгиева Гагова.На 21 февруари . Тогава Стоянов пожела процесът срещу него да започне възможно най-бързо.", "date": "2018.03.22", "title": "Владо Плацентата почина"}
{"url": "https://news.bg/world/fiktivniyat-brak-kato-biznes-tselta-zhivot-v-germaniya.html", "text": "Полицията в Германия разби престъпна мрежа от няколко паралелно действащи банди на сръбски, косовски и български граждани, които са посредничели за сключването на  с цел получаване на европейско гражданство.От 2015 насамПрокуратурата във Франкфурт на Майн съобщи, че е била проведена мащабна акция, включваща обиски в седем германски провинции, както и на територията на Чехия. Близо 1000 полицейски и митнически служители са провели обиски в почти 100 обекта, при които е било открито и иззето голямо количество доказателствен материал за извършените престъпления, включително флашки с информация, мобилни телефони и пари в брой. Акцията на полицията и митниците е била концентрирана най-вече над провинция Хесен и региона Рейн-Майн. Според говорителка на прокуратурата във Франкфурт, по време на акцията са били арестувани редица предполагаеми извършители.Поне от края на 2015 година насам въпросната банда от българи, косовари и сърби започнала да изгражда система за измами, с чиято помощ граждани на страни извън ЕС са придобивали правото на свободно придвижване в рамките на Общността. За целта са били използвани документи с подправено или невярно съдържание, даващи право на престой или на европейско гражданство.Как точно са извършвани престъпленията?Клиентите на криминалната мрежа са били предимно млади и заможни мъже, желаещи да напуснат Косово и да се установят в ЕС. Те са плащали огромни суми, често петцифрени, за да бъдат свързани с потенциални брачни партньорки от Чехия, Румъния или България.Подбирани са били предимно жени с материални затруднения, които са се съгласявали да сключат фиктивен брак срещу известно заплащане. Прокуратурата във Франкфурт смята, че по този модел са били сключени поне няколкостотин фиктивни бракове.В поне няколко от разкритите случаи са били сключвани и фиктивни бракове с германки. В тези случаи на жените са били плащани суми между 5000 и 7000 евро за съгласието да се омъжат фиктивно. Засега е установено, че поне трима от членовете на една виетнамско-германска банда са получили именно по този начин правото на постоянен престой в Германия.Престъпната мрежа от банди е обвинена също и в укриване на данъци, работа на черно (предимно в сферата на строителството) и неплащане на социално-осигурителни вноски. По този начин са били нанесени щети на германския бюджет за поне 6 милиона евро, съобщават медиите.", "date": "2018.03.22", "title": "Фиктивният брак като бизнес, целта – живот в Германия"}
{"url": "https://news.bg/bulgaria/verizhna-katastrofa-i-v-sofiya-6-koli-se-udariha.html", "text": "Верижна катастрофа с шест коли стана тази вечер на Северната тангента в София близо до отбивката за Требич, предаде bTV.Инцидентът е станала около 19:30 ч., вероятната причина е поледицата върху пътното платно.Трима души са пострадали - жена е приета във Военномедицинската академия, а двама мъже са откарани в \"Пирогов\".Движението в района за кратко беше блокирано.Засега не се съобщават повече подробности за катастрофата.", "date": "2018.03.22", "title": "Верижна катастрофа и в София – 6 коли се удариха"}
{"url": "https://news.bg/crime/opasnata-igra-sin-kit-e-zasechena-v-burgas.html", "text": "Покана за опасната игра \"Син кит\" е открита в телефона на ученик от Бургас, предаде bTV. Играта, която идва от Русия, доведе до поредица от трагични случаи. В нея децата биват предизвиквани да изпълняват задачи, които могат да застрашат живота им.Съобщава се, че полицията проверява случая.Детето, което е получило покана за играта \"Син кит\", е съвсем малко - в началните училищни класове. Учителите са информирали родителите и полицията. Случаят се разследва.\"До този момент за него се получаваше информация единствено и само от интернет и то затова, че са се случвали подобен род неща в страни извън България\", съобщи Цветелина Рандева, говорител на МВР-Бургас.Учители и полицаи започват съвместни превантивни беседи за учениците.", "date": "2018.03.22", "title": "Опасната игра „Син кит“ е засечена в Бургас"}
{"url": "https://news.bg/crime/motosezonat-se-otlaga-sas-sedmitsa.html", "text": "Отлагат откриването на мотосезона със седмица заради лошото време. Организираното от клуб GENTLEMEN MC мотошествие на 24 март се отменя във връзка с лошите атмосферни условия.Шествието ще се проведе на 31 март по маршрут от пл. \"Св.Александър Невски\" по ул. \"Оборище\", бул. \"Васил Левски\", бул. \"Цар Освободител\", бул. \"Цариградско шосе\", бул. \"Пейо К. Яворов\" ,бул. \"Никола Вапцаров\", бул. \"Черни връх\" и бул. България\" до Околовръстен път между пътен възел \"Бояна\"и Национален исторически музей\".", "date": "2018.03.22", "title": "Мотосезонът се отлага със седмица"}
{"url": "https://news.bg/comments/za-dupkite-i-glupatsite.html", "text": "Два проблема имаше България - дупките и глупаците. Премиерът, като един управленски Хари Потър, замахна с магическата тояга, за да намери решение на първия. Създавайки непреодолим трети - как да бъде изпълнена несломимата му воля. И усещането, че вторият така и ще си остане нерешен...Здравата армейска закалка позволява на министър Радев, без да му трепне окото, да приема заповед от типа \"Ще кòпаш от тук до обяд!\" Когато е дадена не от старшина, а от цял генерал-лейтенант, бил той от резерва, че сега и премиер, какво му остава - да тракне уставно с токове, да измърмори \"Разбирам\" и да се изниже от Министерски съвет. С преглътната вътрешна съпротива: \"Ще кòпам аз! От теб до другото дърво...\"При цялата раболепна изпълнителност разбира, че заръчаното от първия министър - полицай до всяка дупка, видеонаблюдение във всяка махала, униформен до всяка кошара - е реалистично като картина на Шагал. И е необходим план \"Б\".В МВР Радев не се чувства различно от обичайната войскова среда. И тук всяка заповед е предпоследна; който нищо не прави, никога за нищо не е виновен; добре свършената работа не остава ненаказана; за симулиране на дейност отива повече енергия отколкото за дейност; не е важно какво си свършил, а как си доложил.И министърът каза полутвърдо \"не\" на премиерската идея \"дупка-полицай\", но веднага въведе рационализация: няма кратер на магистрала, който бъде забелязан от неговите служители, и да не бъде сигнализирано. Все едно в АПИ всички страдат от перде на очите, че трябва някой допълнително да им навира носовете в ями с размерите на чаша на новостроящ се стадион.Навсякъде ще дадем предписания, уточни Радев. Казали на лисицата - тя на опашката, подсмихва се народът. Полицаите издават предписание. Служители на Пътното пълнят дупките с предписания. Чиновници весело танцуват под звуците на \"Одата\", за да трамбоват кръпката.Колкото до поредното отстъпление от клетвата, която печелеше избори на ГЕРБ и присъдружните им патриоти - \"полицай във всяко село\", Радев няма оправдание. Не само гласувалите за управляващите, а всички очакват от полицията най-после да започне качествено и повсеместно да си върши работата. Да защитава конституционните права на гражданите - живот, здраве, чест, имущество. Да реагира незабавно и адекватно при възникнал проблем. Дори в \"урбанизираните територии\". Цинично определение от поредния калпав закон за все по-обезлюдените днес родни места и последен земен приют на поколения българи.Идеята за \"мобилни групи\", които се ориентират по карта, изготвена от професионалното ръководство, въобще няма да замени дори един-единствен униформен на място. Защото знаем колко професионално днес е професионалното ръководство на МВР, но не знаем на какъв принцип картографира рисковите райони. Убедени сме обаче, че докато мобилната група се почесва насред махала Х, в село Y някой безнадеждно вика за помощ. А циганската банда, обираща жалките продукти из селския хоремаг, хитро намига на избледнялата генералска физиономия от плаката, оцелял от незнайно кога минали избори. Същият, към който на сутринта оцелелите от поредната нощ на дългите ножове старци ще отправят своите благодарности за спазените обещания в очакване на седмичния хляб.Няма коментар за изявлението на Радев за главоболието, което му причинявало дори кратко посещение в център за видеонаблюдение в подчинените му служби. Забравя, че някои полицаи прекарват целия си работен ден (или нощ) пред десетките монитори. И - смятат специалисти - резултати има. Не само по линия на КАТ.Не разбра премиерът, не разбра и министърът, че дори 100 милиона кеш за заплати реформа не правят. Те затварят устата на недоволните, спират протестите, гарантират безоблачно председателство. Системата на МВР е болна от години и самодейното лечение, практикувано от ред професионални и политически дилетанти на върха ù само влошава положението. Време е за цялостно преосмисляне на реформа в службите на министерството, териториалното разпределение, кадровата политика, професионалната квалификация и специализация на служителите, ресурсното осигуряване, материалното стимулиране. Цялостна, а не на парче. На ти днес на теб малко стотинки за заплата, утре на колегата три нови патрулки, тук искат полицейски участък - правим го... Не работи. Пред Брюксел може да минем и с \"политическа воля\", хората искат реални действия и резултати. И служителите в системата, и гражданите.Покрай премиерския гняв и министър Нанков остави в аналите своята мъдрост. \"Фигуративно сме поставили чиновник до всяка дупка...\" Като старият виц за бащата, който обяснява на сина си разликата между \"де факто\" и \"де юре\". Питали нежната част от семейството, дали срещу 1000 евро биха се съгласили на нощ с непознат. Баба, майка и дъщеря отговорили утвърдително. \"Е, сине, - въздъхнал бащата. - Разбра ли: де юре имаме 3 хиляди евро, а де факто - три проститутки\".А е прав министърът. И сега - не до дупките на магистралите, а зад амбразурите на гишетата - 2/3 от чиновниците ни обслужват \"фигуративно\".Премиерът трябва да е бил бесен на проклетите дупки, за да докара двама от министрите си до Бекетовски режим на обяснение. И как не - той в мислите си вече прерязва лентичката на магистралата София - Ниш - Париж, а тук някакви си дупки край Ябланица. Добре че не се усети за свлачищата и срутищата - като нищо щеше прати чиновници с чадъри да вардят пътищата. Или да им връчи по една рекламна чаша от последната президентска кампания на ГЕРБ - да ходят да отливат язовирите.Два проблема имаше България - дупките и глупаците. Вече има и трети - дупките са прекалено много по магистралите, глупаците - на ръководни постове. Като изпролети, дупките лесно ще ги запълним.", "date": "2018.03.22", "title": "За дупките и глупаците"}
{"url": "https://news.bg/int-politics/tramp-izvadi-evropeyskiya-sayuz-ot-visokite-mita-za-stomana-i-aluminiy.html", "text": "Американският постоянен търговски представител Робърт Лайтхайзър заяви пред Конгреса на САЩ, че президентът Доналд Тръмп е одобрил \"пауза\" в митата за стоманата и алуминия за Европейския съюз, които влизат в сила днес в полунощ.Лайтхайзър уточни, че \"паузата\" също така ще обхване и други страни, включително Австралия, Бразилия, Канада, Мексико и Южна Корея.\"Имаме Европа, имаме Австралия, имаме Аржентина, имаме Бразилия, кого забравям? А, очевидно и Корея, където преговаряме, разбира се\", подчерта Лайтхайзър.Временното освобождаване цели намиране на по-постоянно решение на опасенията на Вашингтон за дъмпинг при стоманата и алуминия.По-рано днес германският икономически министър Петер Алтмайер заяви пред Бундестага, че е получил положителни сигнали от американските власти по време на посещението си по-рано тази седмица.Алтмайер посочи, че американските власти са били отворени за предложенията му, отбелязвайки, че са били възприемчиви към германските и европейските аргументи. След като Тръмп обяви решението си да наложи мита върху вноса на стомана и алуминий, Европа заплаши да отвърне с реципрочни мерки.", "date": "2018.03.22", "title": "Тръмп извади Европейския съюз от високите мита за стомана и алуминий"}
{"url": "https://news.bg/int-politics/brenan-rusiya-mozhe-bi-ima-kompromat-za-tramp.html", "text": "Русия може да има компрометираща информация за американския президент Доналд Тръмп, заяви бившият директор на ЦРУ Джон Бренън пред в. \"The New York Times\".Изявлението идва на фона на поредния изненадващ жест от страна на Тръмп към Кремъл - той поздрави по телефона руския президент Владимир Путин за преизбирането му на поста, въпреки че по-рано Белият дом обяви, че не се предвижда такъв разговор. Публичното огласяване на информацията предизвика изблик на гняв от страна на Тръмп.На въпрос, зададен от журналист от \"The New York Times\", Бренън коментира, че Москва може да има \"нещо лично\" за Тръмп.\"Мисля, че руснаците имат голям опит в работата с Тръмп и в миналото му може да има неща, които те са в състояние да разобличат\", пояснява ексдиректорът на ЦРУ.През 2016 година, когато Бренън оглавяваше ЦРУ, се появи информация, че Москва разполага с компромат за Тръмп.Фактът, че Доналд Тръмп поздрави Путин за изборната му победа, пренебрегвайки препоръката на съветниците си да не го прави, отново повдига въпроса за отношенията на Тръмп с Русия, отбелязва вестникът.", "date": "2018.03.22", "title": "Бренън: Русия може би има компромат за Тръмп"}
{"url": "https://news.bg/politics/liderite-ot-es-izrazyavat-solidarnost-s-london-po-sluchaya-skripal.html", "text": "Лидерите на държавите от ЕС изразяват \"абсолютна солидарност\" с Великобритания по случая с покушението срещу бившия двоен агент Сергей Скрипал, предаде Дойче веле.В проект за изявление на участниците в срещата на високо равнище на ЕС се осъжда нападението срещу Скрипал, за което по-рано британският премиер Тереза Мей обвини Русия. По думите й, то е пример за руската агресия срещу Европа.Европейските лидери се обединиха около позицията, че е необходимо да се координират усилията между ЕС и НАТО по отношение на хибридните и военните заплахи и да се предприемат съответните мерки, посочи президентът на Литва Даля Грибаускайте.Депутатът от Европейския парламент Манфред Вебер допусна, че може да бъдат въведени допълнителни санкции срещу Русия. Европейският съюз е изправен пред необявена война, посочи политикът.", "date": "2018.03.22", "title": "Лидерите от ЕС изразяват солидарност с Лондон по случая Скрипал"}
{"url": "https://news.bg/crime/sadat-izslusha-zapisi-na-zheleznichari-ot-noshtta-na-tragediyata-v-hitrino.html", "text": "Продължи  от 10 декември 2016 година. В съда бяха изслушани аудиозапипси от . Записите са на разговори между дежурните на гарата, диспечери и жп служители, съобщи БНТ.В записите се чуват изплашени гласове на свидетели на инцидента. \"В Хитрино всичко гори, от двете страни гори, има експлозия\", гласи запис от първите минути след катастрофата на влаковата композиция. Чува се и че има експлозия и дерайлиране на вагони.Според записите влакът е навлязъл в отклонение на гарата с една предохранителна машина и 4 цистерни. Останалите вагони са били на стрелките и на жп прелеза.От записите става ясно и че композицията е била с 26 вагона, 23 пълни и 3 празни.Композицията с полипропилен трябвало да изчака на гарата в Хитрино пътнически влак, който обаче бил спрян на гара Висока поляна. Диспечарите решили да задържат влака и да организират извозването на пътниците с автобуси. Машината и вагоните били върнати в гара Самуил. Спира се електрозахранването по линията.Продължителността на записите е 2 часа. Чува се и как дежурните служители на железницата докладват за тежката обстановка и съобщават за горящите къщи и пострадалите хора.Припомняме, влакова композиция с пропан бутан на фирма \"Булмаркет\" дерайлира и се взриви на гара Хитрино на 10 декември 2016 година. Седем души загинаха, 29 бяха ранени.Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.На 25 октомври 2017 г. окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на . Двамата машинисти - Димитър Михнев и Радослав Петков бяха обвинени, че са управлявали влака в нарушение на правилата.Делото срещу двамата машинисти започна на 15 януари 2018 г. по съкратената процедура. Двамата не се признаха за виновни. Първоначалната версия за  беше висока скорост.", "date": "2018.03.22", "title": "Съдът изслуша записи на железничари от нощта на трагедията в Хитрино"}
{"url": "https://news.bg/regions/kilometrichno-zadrastvane-po-patya-varna-dobrich.html", "text": "Километрично задръстване от автомобили се е образувало по пътя Варна - Добрич, предаде БНР.Колите по пътя са блокирани заради възникнали няколко катастрофи по заледения път.Едната от катастрофите е възникнала около 13.20 часа, преди разклона за село Изворско. Там водачът на лека кола губи контрол върху управлението на автомобила, навлиза в лентата за насрещно движение, където се блъска в дърво.Вследствие на инцидента тежко са пострадали водачът на лекия автомобил и неговият спътник. Двамата са откарани в безсъзнание в болнично заведение, където са приети за лечение с опасност за живота.Друга катастрофа е възникнала по същото време на разклона за с. Любен Каравелово. При инцидента няма пострадали хора.Човек, попаднал в жестокото задръстване, обяснява, че пътят въобще не е почистван. \"По този път снегорини не са минавали и никой не е опесъчавал\", посочва за БНР Георги Георгиев.По информация на Радио Варна по пътя Варна-Добрич са станали най-малко три катастрофи. ", "date": "2018.03.22", "title": "Километрично задръстване по пътя Варна-Добрич"}
{"url": "https://news.bg/regions/shtarkeli-bedstvat-v-burgasko.html", "text": "Експерти от РИОСВ-Бургас проверяват за бедстващи щъркели. Екоинспекторите са получили сигнали от граждани за бедстващи щъркели в околностите на градовете Карнобат и Айтос, съобщиха от РИОСВ-Бургас.Сигнали има и от селата Атия, Росен, Дъскотна, Вресово, Голямо Буково. Жители на бургаските квартали \"Ветрен\" и \"Долно Езерово\", както и на село Росеново, община Средец, също са информирали за бедстващи щъркели.При намиране на бедстващи птици в безпомощно състояние в населените места или около тях, гражданите трябва да потърсят помощ на \"зеления\" телефон.Всяка една Регионална инспекция по околна среда и води има подобен телефонен номер. Хората могат да сигнализират в горските стопанства в съответната община или кметство.Когато забележите щъркели, които стоят неподвижни с полуразперено оперение и изглеждат безпомощни, това е за да пестят енергия и да съхраняват топлината си, която са събрали тъй като са успели да се нахранят, обсъждат инспекторите.От помощ се нуждаят паднали на земята птици от вида Бял щъркел, които допускат хората до себе си и птици с обледенени и замръзнали крила. Застудяването и снежната покривка през последните дни не застрашават живота на щъркелите. Водоемите не са замръзнали, има мишки полевки, с които щъркелите се хранят. На места и жабите са излезли, така че птиците могат да намерят храна. Когато са нахранени, студът не е проблем за тях, обясняват от екоинспекцията.", "date": "2018.03.22", "title": "Щъркели бедстват в Бургаско"}
{"url": "https://news.bg/regions/nyama-opasnost-dunav-da-prelee-v-balgariya.html", "text": "Няма опасност от преливане на река Дунав в български участък, информираха от Изпълнителна агенция \"Проучване и поддържане на река Дунав\".Нивото на Дунав в България е повишено, но е в нормалните за сезона граници.През следващите дни се очаква леко повишения на водните нива, но реална опасност от наводнение няма, допълват от специализираната администрация по обслужването, проучването и поддържането на условията за корабоплаване по река Дунав.Показателите на 9-те хидрометричните станции по реката се следят през часове. Предприети са всички превантивни действия за недопускане на потенциален риск от заливане.", "date": "2018.03.22", "title": "Няма опасност Дунав да прелее в България"}
{"url": "https://news.bg/int-politics/tsipras-zvanna-na-putin-oplakva-se-ot-erdogan.html", "text": "Гръцкият премиер Алексис Ципрас е разговарял по телефона с руския президент Владимир Путин от Брюксел, където присъства на срещата на върха на ЕС, съобщава гръцкото правителство цитирано от \"Екатимерини\".Според съобщението Ципрас е поздравил Путин за преизбирането му и двамата са обсъждали развитието на ситуацията в Източното Средиземноморие, особено неотдавнашната по-агресивна позиция, заета от Турция.Двамата лидери също така са обсъждали и отношенията между Москва и Брюксел, както и отношенията между Русия и Гръция.", "date": "2018.03.22", "title": "Ципрас звънна на Путин, оплаква се от Ердоган"}
{"url": "https://news.bg/society/turski-zhurnalisti-shte-prisastvat-simvolichno-na-sreshtata-vav-varna.html", "text": "Асоциацията на европейските журналисти в България символично акредитира 95 арестувани турски журналисти за срещата на върха Европейски съюз - Турция във Варна на 26 март.АЕЖ са категорични, че мястото на колегите им е в Евксиноград, където ще се проведе срещата. \"Те трябва да бъдат там и да вършат работата си - да задават въпроси на политиците и да ги държат отговорни за ангажимента, който са поели, към обществото. За съжаление, тези 95 души няма да могат да присъстват, тъй като са лишени от свобода\", пишат от АЕЖ.Те приканват българските журналисти, които ще присъстват на срещата, да вземат символичните баджове с имената и снимките на турските журналисти и да говорят и от тяхно име.Посланието на асоциацията към политиците е, че журналистите не са терористи и не могат да бъдат третирани като такива заради работата си.Затварянето на критичните журналисти няма да заглуши гласовете им, изтъкват от асоциацията. От АЕЖ се позовават на максимата на Мартин Лутър Кинг: \"Никой не може да бъде свободен, докато всички не бъдат свободни\".Асоциацията на европейските журналисти настоява Турция незабавно да освободи задържаните заради работата им журналисти. По думите им Европейският съюз в никакъв случай не трябва да мълчи по този въпрос и трябва да поставя съдбата на задържаните журналисти като условие за всякакво сближаване с Анкара.", "date": "2018.03.22", "title": "Турски журналисти ще присъстват символично на срещата във Варна"}
{"url": "https://news.bg/crime/pozharnikari-prevantivno-sledyat-yazovirite.html", "text": "Работата на МВР по подобряване на пътната обстановка продължава. Те помагат на метната власт да се справи със създадената организация с оглед сложната метеорологична ситуация в страната.Като превантивна мярка пожарни екипи подпомагат наблюдението на основните водни обекти на територията на страната. Опасност за населените места към момента не съществува.Област Бургас. Язовирите в община Карнобат, Козарево и Екзарх Антимово преливат през преливниците си. В ниските части на село Сърнево има изградени диги с пясък. Няма пряка опасност за хората в района и тяхното имущество. Не е извършвана евакуация.Област ВидинОтчетено е понижение на нивото на р. Тимок с около 0,15 m. Наблюдението се осъществява от доброволното формирование на гр. Брегово. Бедственото положение в града Брегово е удължено със заповед на кмета на общината за срок от 7 дни. Отменено е бедственото положение в с. Иново.Област Враца. Язовир \"Рогозен - 1\" пълен на 55 %. Няма данни за наводнени къщи и дворове. Към момента нивата на реките Скът и Огоста не застрашават населените места в района.Област Русе.еките Янтра, Черни, Бели и Русенки Лом са под критичните си нива.Област Варна. Яз. Тича се изпуска с 18 куб. м/с. и прелива с 10,5 куб. м/с. Яз. Г. Трайков /Цонево/ е с общ обем 330 милиона кубични метра, не прелива, оставащ свободен обем 50 мил. куб. метра. Яз. Елешница прелива с 6,5 куб. м/с. Река Камчия -леко повишение на нивото, което не създава опасност.Област Кърджали. Язовир \"Студен кладенец\" към 6 часа тази сутрин не прелива.От ГДНП уточняват, че всички магистрали са проходими. Отворен за движение е пътят Търговище-Шумен-Варна. Ришкият проход е отворен.Пътят Хасково - Русе (I-5) е затворен в посока Русе за автомобили над 12 тона. Отсечката Русе-Бяла е затворена за тежкотоварни коли и в двете посоки.Пътят Шумен-Силистра е затворен за автомобили над 12 това и в двете посоки.Пътят Плевен-Русе се опесъчава, движението там е силно затруднено. Подобна е ситуацията и на шосето Плевен-Ловеч.Предвижда се покачването на река Дунав край Русе. Очаква се нивото й да достигне 711 cm. Река Силистра е с очаквано ниво за следващите два дена около 675 cm.", "date": "2018.03.22", "title": "Пожарникари превантивно следят язовирите"}
{"url": "https://news.bg/int-politics/rusiya-se-bazika-erkyul-poaro-tryabva-da-razreshi-misteriyata-s-otravyaneto-na-skripal.html", "text": "Нападението с нервнопаралитично вещество срещу бившия руски двоен агент във Великобритания е мистерия, която се нуждае от вниманието на някой като измисления детектив Еркюл Поаро. Това коментира посланикът на Русия в Лондон, цитиран от \"Ройтерс\".Сергей Скрипал и дъщеря му Юлия се намират в критично състояние, след като изпаднаха в безсъзнание на обществена пейка пред търговски център в английския град Солсбъри на 4 март. Великобритания обвинява Русия в опит за убийство, но Русия отрича участие и подчертава, че Великобритания няма доказателства.Руският посланик Александър Яковенко е бил запитан на пресконференция дали Русия разглежда случая като шега, след като руското посолство във Великобритания написа в \"Туитър\", че без доказателства за случилото се, Поаро, прочутият литературен герой на английската писателка Агата Кристи, бил нужен за разследването в Солсбъри.Яковенко защитил публикацията в \"Туитър\".\"Нямаме никаква информация\", изтъкна руският посланик, допълвайки: \"Разследването е класифицирано. Не знаем мотивацията на британското правителство и затова се казва, че случаят е толкова сложен, че трябва, да речем, мъдростта на човек като Поаро в разследването.\"", "date": "2018.03.22", "title": "Русия се бъзика: Еркюл Поаро трябва да разреши мистерията с отравянето на Скрипал"}
{"url": "https://news.bg/crime/izliza-na-svoboda-izmamnikat-ot-burgas-predstavyal-se-onlayn-za-devoyka-v-beda.html", "text": "Районният съд в Бургас промени мярката за неотклонение на онлайн измамника Милен Стойчев, който въртеше схеми в интернет, представяйки се девойка в беда, работеща в Гърция.Новата мярка на Стойчев е \"подписка\". До днес той беше с мярка \"домашен арест\", съобщи \"\".В хода на делото съдията по делото Калина Пенева заяви, че от Стойчев се очаква да работи, за да възстанови парите на хората. От своя страна измамникът заяви: \"Можете да разчитате на мен, аз съм достоен човек\".\"Съжалявам искрено за деянието, в което съм обвинен. Осмислих много неща. Аз не съм престъпник, няма и да бъда. Моля да ми дадете шанс за един пълноценен живот. Имам желание и голяма мотивация да върна средствата\", обясни още Стойчев пред съда.Припомняме, 38-годишният мъж беше задържан заради интернет измами. Той използвал в социалните мрежи фалшив профил на привлекателна жена с име Мария Василева. Мъжът контактувал с непознати мъже първо в сайтове за запознанства, а после прехвърлял разговорите в социалните мрежи.На жертвите си мъжът разказвал, че жената, за която се представя, бедства в Гърция. Нямала пари, телефон и документи, така че да се прибере в България. Според разследването около 100 мъже се отзовали на апела на девойката в беда и изпратили пари. Те обаче влизали право в джоба на Стойчев. Жертвите изпращали различни суми - между 20 и 200 евро.", "date": "2018.03.22", "title": "Излиза на свобода измамникът от Бургас, представял се онлайн за девойка в беда"}
{"url": "https://news.bg/society/shefovete-po-sigurnostta-na-twitter-i-na-google-podadoha-ostavka.html", "text": "Директорите по информационна сигурност на Twitter Майкъл Коатс и на Google Майкъл Залевски напуснаха постовете си, съобщиха Ройтерс и Ведомости. Това стана два дни след като официално бе обявено напускането на поста от техния колега - директорът по сигурността на Facebook Алекс Стамос.Шефът по информационната сигурност на Twitter Майкъл Коатс съобщи, че подава оставка, защото става съосновател на стартъп, свързан с информационната сигурност.\"Twitter беше потресаващо пътешествие, но както казах преди няколко седмици, моето време свърши. Тръгвам си уверен, че след мен остава отличен екип, който ще обезпечи сигурността\", написа Коатс в Twitter.Той започна работа там през януари 2015 г. За намерението си да си тръгне той спомена преди около три седмици, пише The Verge.Мястото му ще бъде заето от главния мениджър по информационната сигурност и риск Джоузеф Камилер.The Verge също отбелязва, че едновременно с напускането на Коатс за своята оставка обяви и директора на информационната сигурност на Google Майкъл Залевски.\"След 11 години се готвя да напусна Google в края на месеца. Това беше весело пътешествие\", написа той в Twitter.", "date": "2018.03.22", "title": "Шефовете по сигурността на Twitter и на Google подадоха оставка"}
{"url": "https://news.bg/crime/gdbop-hvanaha-33-godishen-pedofil-v-kyustendilsko.html", "text": "Служителите на ГДБОП задържаха 33-годишен педофил в кюстендилското село Яхиново.В хода на разследването службите установяват, че 33-годишният използвал различни фалшиви профили в социалната мрежа, чрез които е осъществявал целенасочени контакти с малолетни момичета.За целта мъжът се представял за връстник на момичетата. Той печелил доверието на децата, след което ги склонявал да го наблюдават пред камера в реално време, докато осъществявал извратените си сексуални желания.За подобно престъпление в Наказателния кодекс се предвижда ефективно наказание затвор за срок до 5 години.Мъжът е задържан в хода на операция, проведена от служители на отдел \"Киберпрестъпност\" - ГДБОП. Действията на униформените са реализирани под наблюдението на Районната прокуратура в Дупница. В операцията са участвали и служители от регионалното звено в Кюстендил.Работата по документирането на престъпната дейност на задържания продължава.", "date": "2018.03.22", "title": "ГДБОП хванаха 33-годишен педофил в Кюстендилско"}
{"url": "https://news.bg/world/aktivist-se-opita-da-se-samoubie-po-vreme-na-debati-v-holandskiya-parlament.html", "text": "65-годишен мъж е скочил от няколко метра от обществена галерия в холандския парламент с нещо вързано около врата му, съобщава местната полиция, цитирана от \"Ройтерс\".Човекът е оцелял при очевидния опит за самоубийство и е получил медицинска помощ, допълва полицията. \"Телеграф\" съобщава, че мъжът е активист, който от няколко седмици стачкува извън парламента за легализиране на хашиша и марихуаната.\"Трябваше да направя това, за да събудя политиците\", е коментирал мъжът във Фейсбук, допълва \"Телеграф\".Канабисът е незаконен в Холандия, въпреки че е широко достъпен и полицията не преследва хората за притежание или продажба на малки количества.Шокирани депутати са се втурнали да помагат на мъжа.", "date": "2018.03.22", "title": "Активист се опита да се самоубие по време на дебати в холандския парламент"}
{"url": "https://news.bg/int-politics/radev-predal-na-abas-predlozheniyata-na-netanyahu-za-mir.html", "text": "Президентът Румен Радев вижда решение на близкоизточния конфликт само в принципа на съществуването на двете независими държави, живеещи в мир и разбирателство. Това стана ясно след срещата на президентът Румен Радев с палестинския президент Махмуд Абас.Радев предал на Абас пожеланията на президента Ривлин и на премиера Нетаняху за конструктивни и мирни отношения.Радев обясни, че близкоизточните отношения в някакъв смисъл могат да бъдат и \"взривоопасни\". Той е сигурен, че не трябва да се отхвърлят усилията на нито една държава, която желае да допринесе положително. \"Обсъдихме рзбира се и мястото и ролята на близкоизточния квартет\", обясни президентът и заяви надеждите и, че този конфилкт ще бъде разрешен на основата на мирни двустранни преговори. Българската позиция е ясна, посочи Радев и обясни, че ние сме важен партньор на Палестина като участник във формирането на позициите в ООН и в ЕС. България следва позицията на ЕС.Емоциите не са добър съветник в тежка ситуация, заяви президентът Радев. Той се надява, че конфликтът ще се реши на основата на мирни двустранни преговори.Глобалният тероризъм е наш общ враг с Палестина, изтъкна Радев и добави, че България високо оценява сътрудничеството между службите ни за сигурност. Той заяви воля да се работи така, че това сътрудничество да се развива и в бъдеще.На срещата е направен преглед на отношенията и са набелязани мерки за задълбочаването им в бъдеще, информира Радев. България отдава голямо значение на отношенията с Палестина, категоричен бе презиентът.\"И двамата считаме, че отношенията на високо политическо ниво са важни за развитието на нашите отношения във всички области\", допълни той. Подчертавайки, че от мнго време палестински държавен глава не е посещавал България, Румен Радев отправи покана към колегата си Абас да посети страната ни. Радев изтъкна, че с Палестина си сътрудничим в най-различни области - наука, образование, туризъм, обмен на класифицирана информация.\"Този списък може и трябва да бъде разшитрен\", отсече президентът, но се съгласи, че има какво да желаем от търговско-икономическото ни сътрудничество. Радев разчита, че по време на следващата среща ще може да се организира и бизнес форум.Президентът допълни, че повече от 5000 палестинци за станали висшисти у нас. Продължаване на доброто сътрудничество в сферата на образование иска българският държавен глава.От своя страна Махмуд Абас заяви, че оценява подкрепа на Европейския Съюз, съобщи БТА. Той благодари за отстояването на институциите на палестинския народ.Абас е готов да участва в преговори, но е категоричен, че няма да приемат решения, които са извън международната легитимност.Палестинският държавен глава заяви, че по отношение на двустранните отношения е изключително важно да се свика двустранната комисия тази година. Целта на това е развиване на икономическите, културните и други отношения, обясни Абас.Като мост за сътрудничество той вижда палестинците, учили в България.", "date": "2018.03.22", "title": "Радев предал на Абас предложенията на Нетаняху за мир"}
{"url": "https://news.bg/int-politics/rusiya-predstavlyava-zaplaha-za-tsyala-evropa-natarti-tereza-mey.html", "text": "Британският премиер Тереза Мей заяви, че ще каже на другите лидери на страните членки на Европейския съюз, че Русия представлява заплаха за целия съюз, не само за Великобритания след нападението срещу бившия руски двоен агент Сергей Скрипал, при което той беше отровен с бойно нервнопаралитично вещество в английския град Солсбъри, съобщава \"Ройтерс\".\"Русия организира нагла и безразсъдна атака срещу Обединеното кралство\", изтъкна Тереза Мей пред журналисти при пристигането си на срещата върха на ЕС в Брюксел.\"Ясно е, че Русия не зачита границите и действително инцидентът в Солсбъри е модел на руската агресия срещу Европа и близките ѝ съседи от Западните Балкани до Близкия изток\", подчерта още британският премиер и настоя ЕС категорично да осъди атаката срещу Скрипал. ", "date": "2018.03.22", "title": "Русия представлява заплаха за цяла Европа, натърти Тереза Мей"}
{"url": "https://news.bg/regions/razchistiha-relsite-mezhdu-karlovo-i-dolna-mahala.html", "text": "ЖП линията между Карлово и Долна махала вече е отворена за преминаване на влакове.При инцидента са нанесени леки материални щети на влака, съобщи БНТ. Скалната маса е счупила стоп сигнализацията в задната част на композицията. Няма пострадали хора.Пътниците от влака са престояли повече от два часа на гарата в Баня, за да бъдат извозени с автобуси.Движението на влакови композиции е възстановено преди 14.30 часа. Припомняме, по-рано днес . Падналата скална маса беше около 50 кубични метра. Предполага се, че причината за срутището е преовлажняване на ската и големите температурни амплитуди.", "date": "2018.03.22", "title": "Разчистиха релсите между Карлово и Долна махала"}
{"url": "https://news.bg/politics/evrogrupa-bori-problemite-na-trudoviya-pazar-i-tsifrovizatsiyata.html", "text": "Днес повече от всякога има нужда темата за влиянието на цифровизацията върху трудовия пазар и уменията да стои най-високо в политическия дневен ред. Това каза българският еврокомисар Мария Габриел в изявлението си пред участниците в международната конференция на тема: \"Бъдещето на труда: Подход, основан на жизнения цикъл\", част от събитията на българското европредседателство.Мария Габриел заяви, че скоро ще бъде обявена и работната група на високо равнище. Основната задача на групата ще е темата за влиянието на дигитализацията върху пазара на труда. Групата се създава съвместно с еврокомисаря по въпросите на заетостта Мариан Тийсен.\"В процес на селекция на председател сме на работната група. Нашата идея е след юни месец тя вече да бъде оперативна и да стартира работа\", каза тя.Мария Габриел посочи, че освен ползи дигитализацията крие и рискове, свързани с повече бедност, повече социално изключване, повече периферизация на отделни региони. Като еврокомисар тя настоя за ефективно използване на сега съществуващите инструменти в рамките на ЕС - като развитие на повече дигитални умения, посредством възможностите, давани от Европейския социален фонд .Тя призова всички държави членки да се включат в коалицията за цифрови умения и работни места. За една година благодарение на усилията на коалицията са създадени работни места за седем милиона европейци. \"Ставаме свидетели на фундаментална промяна в следствие на новите технологии в сферата на заетостта. Днешните работни места заети от хората ще бъдат автоматизирани, прогнозите са изключително вариращи за 50 - 59%\", заяви Мария Габриел.Тя изтъкна, че междувременно се сблъскваме с невероятен недостиг от специалисти - днешните цифри показват, че имаме необходимост от 350 хиляди ИТ специалисти в Европа, а след 2020 г. те ще бъдат 500 хиляди.\"Днес цифрите са плашещи. 80 млн. европейци никога не са използвали интернет. Само 44% от европейците имат основни цифрови умения. 37% от работната сила на Европа има основни цифрови умения, също. След 2020 г. 90% от работните места ще изискват основни цифрови умения. Ето защо е изключително важно да придружим хората в така наречения цифров преход\", призна Габриел.Друго ключово предизвикателство е изкуственият интелект. Габриел изтъкна, че Европа е лидер в областта на изкуствения интелект. По думите й 10% от БВП на ЕС до 2025 г. може да е приносът от развитието на този сектор.Като ключово в тази област Мария Габриел изтъкна запазването на човешкото лице на цифровата трансформация . По думите й именно това е добавената стойност на Европа.\"Трябва да запазим подхода human on command - невероятно развитие на новите технологии, но човекът трябва да остане този, който контролира и дава насоки\", каза Мария Габриел.По отношение на интернет платформите Мария Габриел изтъкна, че на 25 април ще излезе съобщението на ЕК, което ще адресира проблема, свързан с нелоялните практики. \"Ще бъде създадена европейска обсерватория, която да наблюдава развитието на платформите и максимално бързо да разполагаме с данни\", заяви българският еврокомисар.Като свършено домашно бе отчетено и въведеното от вчера данъчното облагане за интернет търговците.По време на конференцията стана ясно, че основното предизвикателство пред трудовия пазар е свързано с очакванията 800 млн. работни места да бъдат изместени от роботи в следващите години.Обсъдена бе и възможността за въвеждане на четиридневната работна седмица, която има своите ползи и спестява разходи по поддръжка на сгради, насърчава туризма и индустриите, свързани със свободното време, както и води до по-справедливо разпределение на домашната работа между мъжете и жените. Успешният пример идва от Германия.", "date": "2018.03.22", "title": "Еврогрупа бори проблемите на трудовия пазар и цифровизацията "}
{"url": "https://news.bg/int-politics/i-litva-se-glasi-da-goni-ruski-diplomati.html", "text": "Президентът на Литва Далия Грибаускайте обяви, че обмисля дали да бъдат експулсирани руски дипломати във връзка с нападението с нервнопаралитично вещество срещу бившия руски шпионин Сергей Скрипал във Великобритания на 4 март, съобщава \"Асошиейтед прес\".Обединеното кралство експулсира 23-ма руски дипломати заради отравянето на бившия руски двоен агент и дъщеря му Юлия. Британските власти обвиняват Москва за атаката с бойно отровно вещество. И двамата се намират все още в критично състояние, въпреки че от нападението изминаха 18 дни.Запитана дали Литва ще предприеме подобни действия, Грибаускайте посочи: \"Обмисляме такива мерки.\"На срещата на върха на Европейския съюз в Брюксел Грибаускайте също така предложи пълната си подкрепа на правителството на британския премиер Тереза Мей. Бившата съветска република Литва има обща граница с руския анклав Калининград.", "date": "2018.03.22", "title": "И Литва се гласи да гони руски дипломати"}
{"url": "https://news.bg/disasters/preduprezhdavat-za-visoko-nivo-na-rekite-maritsa-i-arda-v-gartsiya.html", "text": "Властите в Гърция предупреждават жителите на най-североизточната област Еврос за опасност от покачване нивото на реките Арда и Марица. Хората са призовани да изтеглят животните и селскостопанската си техника на безопасно разстояние от коритата на реките, съобщи БНР.Ако се наложи, ще се евакуират и хората в бедстващите райони.Областната управа на Еврос вече е сигнализирала местните и фермерите са предприели съответните мерки. Хората в селата в близост до реките вече са информирани и за вероятността да се наложи евакуация. Екипите и градоначалниците в областите са в готовност да действат денонощно.Осъществена е постоянна връзка с властите в България, така че при нужда да бъдат предприети превантивни мерки, съобщават от Министерството по защита на гражданите в южната ни съседка.Към момента няма засегнати пътища. Влаковете също се движат без промяна в разписанията.Стана ясно също така, че нивото на язовир \"Кърджали\" става все по-затрашително. Още във вторник , днес водата в съоръжението продължава да се покачва. Към момента .", "date": "2018.03.22", "title": "Предупреждават за високо ниво на реките Марица и Арда в Гърция"}
{"url": "https://news.bg/society/ekolozi-iskat-da-se-zabrani-iznosa-na-darva-za-ogrev-ot-darzhavnite-gori.html", "text": "Обилният сняг и затрудненото движение по пътищата не попречиха на защитниците на национален парк \"Пирин\" да протестират пред сградата на министерството на земеделието. Те се събраха в четвъртък по обяд, съобщи bTV.В министерството заседава Националния съвет за горите. От името на неправителствената организация \"За да остане природа в България\" ще бъде внесено предложение за забрана на износа на дърва за огрев от държавните гори.Това е 14-а акция в София в  след промените в плана за управлението на парка.Припомняме, на последното заседание на министрите от кабинета \"Борисов-3\" за 2017 г. бе дадено разрешение да се строи втори лифт над Банско. Екозащитниците са убедени, че за разрешеното строителство на втория лифт над Банско ще бъдат изсечени ценни гори.Властите отрекоха тези притеснения. Евродепутатът от \"Зелените\" Ска Келер даде своята подкрепа в защита на Пирин и обеща да присъства на някой от следващите протести в София.", "date": "2018.03.22", "title": "Еколози искат да се забрани износа на дърва за огрев от държавните гори "}
{"url": "https://news.bg/politics/borisov-razgovorat-ankara-es-e-nalezhasht.html", "text": "Срещата ЕС - Турция е нужна за нормализирането на международните отношения. Предстоящата среща във Варна между лидерите на Европейския съюз и Турция е необходима за нормалните отношения между Съюза и Анкара, заяви министър-председателят Бойко Борисов на среща с председателя на ЕС Доналд Туск в Брюксел.И двамата бяха единодушни, че срещата във Варна между турския президент Реджеп Ердоган и евролидерите е необходима, а нуждата от разговор е належаща.Имаме нужда от подредени отношения с нашия съсед - Турция. Диалогът с турския президент трябва да бъде продължен\", изтъкна Борисов.Премиерът на България и Доналд Туск се информираха за позициите по актуалните политически теми в Европа. По-късно това ще е тема на заседанието на Европейския съвет.Висока оценка получи и работата до момента приоритетните теми на Българското председателство на Съвета на ЕС.", "date": "2018.03.22", "title": "Борисов: Разговорът Анкара-ЕС е належащ"}
{"url": "https://news.bg/regions/nivoto-na-yazovir-kardzhali-e-zastrashitelno-visoko.html", "text": "Язовир \"Кърджали\" може да прелее скоро, съобщи bTV.След като във вторник стана ясно, че , днес водата в съоръжението продължава да се покачва.Към момента водата в язовира вече е достигнала само на 6 см от ръба на преливане.Нивото на водата се е покачило драстично пред последните 24 часа заради .Съобщава се и че самата река Арда има достатъчно свободен обем, така че да поеме голямото количество вода, което следва да се изпусне от язовира, ако прелее. Язовирът бил проектиран така, че да може да поеме преливане от 4 000 кубични метра в секунда, а към момента свободният обем в съоръжението е около 5 млн. кубични метра.Нивата на язовирите в района се следят денонощно. На този етап повод за притеснение няма.Днес властите в гръцката област Еврос, която е най-североизточната област на страната, предупреждават населението за . Възможно е да се наложи и евакуация на хора при усложняване на ситуацията.", "date": "2018.03.22", "title": "Нивото на язовир \"Кърджали\" е застрашително високо"}
{"url": "https://news.bg/world/hamas-hvana-zapodozreniya-za-opita-za-pokushenie-sreshtu-palestinskiya-premier.html", "text": "Палестинската групировка Хамас е арестувала мъж, заподозрян за бомбената атака срещу конвоя на палестинския премиер Рами Хамдала, обяви представителят на организацията Сала ал Бардавил, цитиран от ДПА.АП съобщава, позовавайки се на Хамас, че сили на организацията са влезли в престрелка със заподозрени за нападението срещу премиера.Заподозряният Анас Абу Хоуса е ранен, откаран е в болница. Двама членове на Хамас са загинали. Други двама са арестувани по време на операция в бежанския лагер Нусейрат в централната част на Ивицата Газа, поясни Бардавил.Очевидният опит за елиминиране на премиера заплаши опита за помирение между Фатах, контролиращ Западния бряг, и Хамас.Президентът на Палестина Махмуд Абас заяви миналата седмица, че няма да чакат резултатите от разследването на Хамас, \"защото ние знаем, че те, движение Хамас, стоят зад този акт\".Абас се закани да отговори на опита за убийство, заплашвайки да ореже финансирането за Ивицата Газа, която среща проблеми с липсата на достатъчно електроенергия и медикаменти.Хамас отрича обвиненията, отбелязвайки, че риториката на Абас е \"опасна и деструктивна\".", "date": "2018.03.22", "title": "Хамас хвана заподозрения за опита за покушение срещу палестинския премиер"}
{"url": "https://news.bg/crime/tihomir-bezlov-nesabiraema-e-1-3-ot-nad-16-mlrd-leva-danak.html", "text": "Колко богата е тази държава, която си позволява да пропусне ДДС за стотици милиони годишно? Това запита риторично пред БНР Тихомир Безлов от Центъра за изследване на демокрацията.По думите му, начисленият, след ревизии на НАП, косвен данък за последните 17 години е за 16,2 милиарда лева. Над една трета от сумата е класифицирана като несъбираема.Центърът за изследване на демокрацията е анализирал механизмите на ДДС измамите и мерките за данъчната политика. Една част от тези пари са отишли в така наречения криминален свят, тоест чисто черния свят, обясни Безлов от Центъра за изследване на демокрацията.\"Като се започне от криминалните хора, минете през някакви политически национални и локални структури. Някаква част от това ДДС е и човек, който не си е платил 20% ДДС за захарта, а е платил само 10% върху нея, защото другите 10% са ги събрали веригите, значи този човек си е купил захар вместо за 2,20 лева, за 2,10 лева. Той е взел 10 стотинки, тоест там са отишли парите. Тук се включва и купуването на кафе, за което не е платено ДДС, както и цигари, на които не е платен акцизът, защото освен това ДДС, за което говорим, имаме и загуби от акцизи в тази икономика\", каза Безлов.Припомняме, преди дни от гражданско движение БОЕЦ поискаха премиерът Бойко Борисов и финансовият министър Владислав Горанов да бъдат разследвани от прокуратурата за несъбрано ДДС на стойност над 4.7 милиарда лева. Предварителните данни са събрани от следователя Бойко Атанасов, който срещу когото по-късно от ВСС единодушно бе прието да започне проверка.На 7 февруари 2018 г. от БОЕЦ внасят сигнал до НСО, ДАНС и МВР с искане да бъде осигурена охрана от НСО за следовател Бойко Атанасов заради неговата дейност по разкриване на финансови и корупционни престъпления и направените от него разкрития пред сайта \"Биволъ\" за съществуването на шпицкоманди в прокуратурата за изпълнение на мокри поръчки... \"и всичко това на фона на поредицата показни убийства през последните месеци в столицата, едно от които на \". Малко по-късно вместо охрана, съдебните кадровици му назначиха щателна проверка.", "date": "2018.03.22", "title": "Тихомир Безлов: Несъбираема е 1/3 от над 16 млрд. лева данък "}
{"url": "https://news.bg/energy/asotsiatsiya-razkritikuva-zakonoproekta-za-gorivata.html", "text": "Промените в закона, регулиращ пазара на горивата, ще засегнат пряко над 100 000 домакинства и над 80% от ресторантьорския бизнес у нас. За това алармира председателят на Асоциацията на производителите, разпространителите и потребителите на бутилиран пропан-бутан Георги Палпурин, който говори на брифинг в БТА, посветен на внесения законопроект за горивата в Народното събрание.По официални данни на асоциацията в момента на територията на България има 67 обекта, които са собственост на 54 компании, от които може да се пълни и доставя бутилиран газ.\"Това ще доведе до преустановяване на дейността на 95% на операторите на бутилирания пропан-бутан в България\", посочи Палпурин и допълни, че когато газта за битовите нужди поскъпне, ще поскъпнат всички други стоки и услуги.Според Палпурин новите изисквания и регулации заплашват да унищожат един цял сектор от българската икономика. С промените на законопроекта, на новите изисквания ще отговарят само седем обекта, които са собственост на пет компании, уточни той.Палпурин отчете, че ако законопроектът бъде приет, то държавата ще бъде възпрепятствана да упражнява както реалния контрол на сектора, така и на минималния обем на складовете от 500 кубични метра.Асоциацията на производителите предложиха и изисквания към търговците на бутилиран втечнен газ. Според тях финансовите изисквания трябва да са с установен капитал до 3 милиона лева, минималният обем на склада трябва да се равнява на шест влакови цистерни и минимум трябва да има 10 000 бутилки на стойност 450 000 лв.", "date": "2018.03.22", "title": "Асоциация разкритикува законопроекта за горивата"}
{"url": "https://news.bg/society/dazd-razsledva-sluchay-s-otvlecheno-ot-bashta-si-dete.html", "text": "След близо година ДАЗД разследва случай за дете от Стара Загора, отвлечено от баща си дете. Председателят на Държавната агенция за закрила на детето (ДАЗД) д-р Елеонора Лилова разпореди да се проследи работата по случая с детето в Стара Загора, което е попаднало в тежък родителски конфликт.Детето става жертва на родителски конфликт. След развод между майката и бащата на детето, родителските права са предоставени на майката, а на бащата е определен режим на лични контакти. При изпълнение на режима на лични отношения през лятната ваканция на 2017 г. бащата е взел детето и не го е върнал на майката.Проучване от Дирекция \"Социално подпомагане\" - Стара Загора установило, че детето е в риск и за неговото физическо, психическо, нравствено, интелектуално и социално развитие, съществува опасност от увреждане. Опасността идва вследствие на влошените отношения между родителите, констатиран е и риск от развитие на синдром на родителско отчуждение.Тогава е отворена работа по случая, съставен е план за действие, а детето е вписано в Регистъра на деца под специална закрила. Прокуратурата също е сезирана за случая.Законът обаче не предвижда служителите на ДАЗД не присъстват на принудителни предавания на деца, обясниха в официално писмо от ДАЗД. Работа на дирекция \"Социално подпомагане\" е да вземат мерки и да уведомят родителя поне седмица по-рано, че трябва да върне детето. Освен това те са длъжни да му обяснят, а в някои случаи да обяснят и на детето, защо е по-добре това да стане доброволно. И в началото на годината ДАЗД са извършили проверка в дирекция \"Социално подпомагане\" на работата им по случая, информират от агенцията. ", "date": "2018.03.22", "title": "ДАЗД разследва случай с отвлечено от баща си дете"}
{"url": "https://news.bg/crime/sadat-ostavi-v-aresta-trima-ot-obirdzhiite-na-bankomat-v-stolitsata.html", "text": "От Софийския апелативен съд са оставили без уважение жалбата на тримата обвиняеми за взривения банкомат на бул. \"Рожен\" в София, които искат да излязат от ареста. И. Янински, Р. Цветков, Ю. Цанев писаха за изменение на мерките им за неотклонение. За четвъртия обвиняем по делото - Пл. Попов, е била определена мярка за неотклонение \"Парична гаранция\" в размер на 5000 лева.Обвиняемите - И. Янински, Р. Цветков, Ю. Цанев и Пл. Попов, са привлечени към наказателна отговорност за кражбата.Припомняме, около 05:10 ч. на 02 март 2018 г., те унищожили чрез взрив банков автомат - банкомат, намиращ се на бул. \"Рожен\" в гр. София. Четиримата откраднали парите в АТМ устройството и след това се опитали да избягат от полицията като организирали гонка.Съдът е приел доводите на прокурора в Софийска апелативна прокуратура, че на този ранен етап от разследването може да се направи извод, че Янински, Цветков, Цанев и Попов са причастни към извършените пристъпни деяния, за които са привлечени към наказателна отговорност. И двете престъпления са тежки и са извършени в съучастие, след предварителен сговор и при разпределение на ролите, което предопределя тяхната обществена опасност, категорични са магистратите.Четиримата обвиняеми са многократно осъждани. Попов е реабилитиран по право. Справка на Интерпол показва, че Ценев е обявен за международно издирване през 2013 г.Определението на съда е окончателно и не подлежи на обжалване.", "date": "2018.03.22", "title": "Съдът остави в ареста трима от обирджиите на банкомат в столицата"}
{"url": "https://news.bg/int-politics/tramp-otgovori-na-ludiya-dzho-baydan-koyto-zaplashi-da-go-prebie.html", "text": "Американският президент Доналд Тръмп атакува в профила си в \"Туитър\" бившия вицепрезидент Джо Байдън, след като Байдън обяви, че би \"пребил\" някой такъв като Тръмп, който е направил груби коментари за жените в негово присъствие.Тръмп написа: \"Лудият Джо Байдън се опитва да се държи като силен мъж. Всъщност той е слаб както физически, така и психически, и въпреки това ме заплашва за втори път с физическа разправа. Той не ме познава, той ще бъде победен бързо и безмилостно, плачейки през цялото време. Не заплашвай хората, Джо!\"Тръмп има предвид реч, изнесена от Байдън във вторник, в която бившият вицепрезидент заплашил, че ще набие Тръмп. \"Когато човек, който накрая се превърна в наш национален лидер, заяви, че \"мога да обарам жена навсякъде и на нея да ѝ хареса\", а след това заяви, \"направих грешка\", каза Байдън за Тръмп в Университета в Маями.\"Попитаха ме дали бих искал да обсъждам този джентълмен и аз казах не. Казах \"ако бяхме в гимназията, щях да го заведа зад фитнес залата и да го пребия\", продължи Байдън, предизвиквайки смях в аудиторията, съставена от демократи.", "date": "2018.03.22", "title": "Тръмп отговори на \"лудия\" Джо Байдън, който заплаши да го пребие"}
{"url": "https://news.bg/crime/samnitelni-butilki-izpratiha-antiterotistite-v-montana.html", "text": "Бутилки със съмнителна течност в Монтана вдигнаха на крак служителите от Специализирания отряд за борба с тероризма (СОБТ).Бутилките са открити вчера, 21 март, по време на провеждане на Международното полево учение \"Модекс 2018 г.\" в базовия лагер на участниците в град Монтана. Сигналът е подаден към Областната управа на МВР в града в 22 часа.Бутилките със съмнителната бяла прозрачна течност се намирали до оградата на лагера, в близост до палатката на групата от Република Турция. Бутилките били поставени в плик.На мястото е изпратен патрул от Районното управление в Монтана и жандармерия. Полицаите на място отцепват района в необходимия периметър. Участниците в лагера са изведени на безопасно разстояние.На мястото били извикани и екипи на Специализирания отряд за борба с тероризма от МВР в София. Около 1.30 часа през нощта антитерористите установили 3 бутилките, пълни със съмнителната бяла и прозрачна течност. Бутилките били в плик, поставен на около 4 метра от външната страна на оградата на лагера.При направените проверки е установено, че течността не е опасна. Антитерористите прибрали бутилките в контейнер.", "date": "2018.03.22", "title": "Съмнителни бутилки изпратиха антитеротистите в Монтана"}
{"url": "https://news.bg/world/evrosad-poiska-po-prozrachen-zakonodatelen-protses-v-es.html", "text": "Първоинстанционният съд на ЕС застана на страната на активисти за по-голяма прозрачност в законодателния процес на съюза, съобщава \"Ройтерс\".Общият съд на ЕС призова Европейския парламент да разкрива ключовите документи от разговорите между законодателите и държавите от ЕС.\"\", се казва в позицията на съда.Тристранката е неофициална среща между Европейския парламент, Европейската комисия и Европейския съвет.Тези преговори при закрити врата играят ключова роля при разрешаването на важни и спорни въпроси. Стотици подобни срещи се провеждат на година, използват се от 70 до 80% в законодателния процес.Според поддръжници тези срещи позволяват да се ускори процесът при прокарването на сложно законодателство. Но критици се оплакват, че този тип тайно изготвяне на закони ограничава демократичния надзор, тъй като няма прозрачност и в крайна сметка подронва доверието към институциите на ЕС.Според съдиите по-голяма прозрачност ще укрепи ЕС в очите на 500 милиона европейци.Парламентът може да обжалва решението в Европейския съд.", "date": "2018.03.22", "title": "Евросъд поиска по-прозрачен законодателен процес в ЕС"}
{"url": "https://news.bg/world/sasht-vremenno-izklyuchvat-es-ot-mitata.html", "text": "Европейският съюз си осигури временно изваждане от списъка на САЩ с държавите, които ще бъдат засегнати от нови мита върху вноса на алуминий и стомана, пише британският вестник Evening Standard, позовавайки се на източници.Това е договорено по време на извънредни преговори между Брюксел и Вашингтон.Двама високопоставени източници от ЕС разкриха пред изданието, че САЩ възнамеряват да \"отложат въвеждането\" на тарифите за съюза.Наложените от президента на САЩ Доналд Тръмп мита (25% мито за внос на стомана и 10% за вносния алуминий) влизат в сила в петък.Съюзът не е напълно изключен от списъка, но търговски представители на ЕС са във Вашингтон, където през следващите няколко седмици ще се опитат да договорят трайно решение.Временното отлагане се очаква да бъде потвърдено от администрацията на Тръмп днес следобед.Тази сутрин еврокомисарят по търговията Сесилия Малмстрьом запозна посланиците на ЕС, разкривайки, че е провела \"добра среща\" с търговския министър на САЩ Уилбър Рос.Според анализатори изтеклата информация от преговорите показва истинските намерения на САЩ. Не е толкова за стоманата и алуминия, а по-скоро Вашингтон се опитва да сформира \"коалиция от склонни\" или най-малко \"коалиция от неохотно склонни\" за търговска битка с Китай.", "date": "2018.03.22", "title": "САЩ временно изключват ЕС от митата?"}
{"url": "https://news.bg/regions/neno-dimov-shest-yazovira-prelivat-po-malko.html", "text": "Шест язовира преливат по малко, обяви министърът на околната среда и водите Нено Димов в Банско, където присъства на откриването на пречиствателната станция за отпадни води, цитиран от БТА.\"От национално значимите язовири, за които отговаря Министерството на околната среда и водите, има шест, които в момента преливат по малко, без да има съществена заплаха за населението, т.е преливането е в пъти по-малко от обема, който реките и речните корита могат да поемат\", заяви Димов.Язовир \"Студен кладенец\" е единственият, стопанисван от НЕК, който в момента прелива. От него контролирано се изпуска вода, информира БНР.Останалите два язовира от каскадата \"Долна Арда\" - язовирите \"Кърджали\" и \"Ивайловград\" - имат по около 10 процента свободен обем. Между 70 и 90 % са пълни и язовирите \"Батак, \"Доспат\", \"Цанков камък\" и \"Въча\".Припомняме по-рано през деня стана ясно, че нивото на язовир \"Кърджали\" опасно високо и той може да прелее скоро.\"Преливането е в пъти по-малко от обема, който речните корита могат да поемат\", каза министърът на околната среда и водите Нено Димов.В момента една четвърт от потреблението на ток е произведено от вода. 17-18 процента от него е от големите водноелектрически централи, а останалата част - от малки ВЕЦ-ове, сочат данните на Централното диспечерско управление.Цялата система на Министерството на околна среда и водите, Басейновите дирекции и районните инспекции следи язовирите, за които отговаряме, увери екоминистърът.В Министерството на икономиката се обсъждат законодателни промени, с които да се види дали единен държавен орган да не отговаря за онези язовири, с които местната власт не може да се справи сама. По думите на министъра, това трябва да бъде заявено от местната власт.В момента се разглеждат два варианта в Министерството на икономиката и когато те са готови, ще бъдат съобщени и дискутирани на Министерски съвет, допълни той.\"В момента много по-важно е да имаме яснота как ще се извършват ремонтите и там, където местната власт не може да се справи, гражданите на България да имат гаранцията, че няма да има проблем. Независимо дали са държавни или общински, това е свързано с живота, собствеността и здравето на хората\", каза Димов.Той увери, че много внимателно се наблюдава нивото на река Дунав. \"Знаете, че тя събира водите от половин Европа и е с повишено ниво. Няма обаче основание за притеснение\", каза Нено Димов.", "date": "2018.03.22", "title": "Нено Димов: Шест язовира преливат по малко"}
{"url": "https://news.bg/crime/trima-raneni-pri-katastrofa-kray-targovishte.html", "text": "Трима са пострадали в катастрофа между два автомобила край Търговище, съобщи . Инцидентът е станал около обяд на пътя Бяла - Попово - Дралфа - Лозница, близо до село Голямо Ново. Няма опасност за живота на пострадалите. Пострадалите двама мъже и една жена са от Търговище. Те са откарани за преглед Многопрофилната болница в Търговище. Двамата мъже са настанени за лечение в отделение \"Хирургия\", а жената в Ортопедично отделение.Полицията извършва оглед на мястото. До приключването му временно движението се осъществява в едната лента за движение, а трафикът се регулира от Пътна полиция.Граждани съобщиха пред БНР, че по , породено от лошите метеорологични условия. ", "date": "2018.03.22", "title": "Трима ранени при катастрофа край Търговище"}
{"url": "https://news.bg/world/moskva-na-velikobritaniya-ne-mozhe-da-se-vyarva.html", "text": "Посланикът на Русия на Острова заяви, че Великобритания има история с нарушаване на международното право и на нея не може да й се вярва за разследването на отровения бивш руски шпионин Сергей Скрипал, информира АП.Посланик Александър Яковенко коментира пред журналисти, че Обединеното кралство обвинява Русия за химическата атака срещу Скрипал и дъщеря му Юлия на 4 март в английския град Солбъри, но не представя доказателства.По думите му Русия не може да вярва на британските думи. Посланикът обвини Лондон, че има лоша слава заради нарушаване на международното право и подвеждане на международната общност.\"Историята показва, че британските изявления трябва да се проверяват. Ние настояваме за пълна прозрачност на разследването и пълно сътрудничество с Русия\" и Организацията за забрана на химическите оръжия, призова той.Яковенко увери, че английските футболни запалянковци ще бъдат в безопасност на Световното първенство по футбол в Русия.", "date": "2018.03.22", "title": "Москва: На Великобритания не може да се вярва"}
{"url": "https://news.bg/world/kitay-sazdava-edna-ot-nay-golemite-platformi-za-propaganda-v-sveta.html", "text": "Китай потвърди планове за сливане на държавната телевизия и радиостанции за създаване на нова медия, която ще бъде една от най-големите пропагандни платформи в света, пише \"Гардиън\".Китайската държавна агенция \"Синхау\" информира, че Китайската централна телевизия (CCTV), Китайското международно радио и Китайското национално радио се обединяват в една мрежа, наречена \"Гласът на Китай\".Целта на новата платформа е да разисква горещи социални въпроси, да подсили и подобри общественото мнение, мултимедийна интеграция, подсилване на международната комуникация и да разказва добри истории за Китай. Също така новата медийна платформа ще отразява теорията, насоките и политиките на партията.Информацията е разкрита, след като президентът Си Дзинпин увеличи контрола си над правителството чрез промени в конституцията, които ще позволят безсрочно управление на страната.САЩ финансират медията \"Гласът на Америка\", която е създадена по време на Втората световна война и е използвана през Студената война за разпространение на американските възгледи по света.Китай работи не само върху проект за по-положителен имидж в чужбина, но и се конкурира със западните медии по света. От 2016 г. CCTV предава новини в повече от 70 държави, докато Китайското национално радио предава на повече от 60 езика.Азиатският гигант също отвори повече от 500 езикови центъра, познати като Институт \"Конфуций\", за промотиране на китайската култура по света.", "date": "2018.03.22", "title": "Китай създава една от най-големите платформи за пропаганда в света"}
{"url": "https://news.bg/energy/v-sdelkata-chez-i-prodavach-i-kupuvach-ne-tryabva-da-se-otchitat-smyata-karanikolov.html", "text": "\"Продавач и купувач не трябва да се отчитат на абсолютно никой. В крайна сметка чешката страна е избрала някой и е започнала конкретни преговори\", коментира пред БТВ сделката между \"Инерком\" и ЧЕЗ министърът на икономиката Емил Караниколов. Според него в тази ситуация се е стигнало до ескалиране на напрежението.По повод твърденията, че парите за сделката са с неясен произход, Караниколов каза, че няма как тези пари да бъдат проверени, защото реално плащане все още няма. \"Все още няма сделка. Разбирам, че около 3 млн. потребители зависят от това\", допълни той.Караниколов е категоричен, че държавата може да участва в сделката за ЧЕЗ, но трябва да направи много внимателен анализ на сделката и каква е стойността на активите. \"Тук въпросът е дали другата страна ще иска да продаде на България\", допълни Караниколов.Сделката между \"Инерком\" и ЧЕЗ, е изключително сложна и няма как лесно да бъде финализирана, коментира и Жельо Бойчев, председател на парламентарната комисия за сделката ЧЕЗ. \"Нашият стремеж ще бъде да получим пълната информация, да бъдем полезни на българските граждани\", коментира той работата на комисията. Бойчев уточни, че вече има постъпило предложение от двата синдиката за повторно изслушване на Гинка Върбакова и тя ще бъде поканена отново в Народното събрание.\"В комисията за продажбата на ЧЕЗ бе предоставен предварителният договор между Патриаршията и \"Инерком\", като при нас постъпиха и сигнали от разследващи журналисти. В него пише, че се отдават сгради на Софийската митрополия, в центъра на София, под наем за 10 години, като след това автоматично се продължава за още 4 пъти по толкова и ако няма претенции, остава безсрочен\", коментира още Жельо Бойчев.\"Ако министър-председателят и правителството си бяха на мястото, нямаше да има нужда и от комисията за ЧЕЗ. Министър-председателят, от самото начало, на 24 часа, си променя мнението - от нищо не знаещ до човек, който казва, че държавата влиза в сделката\", обясни Бойчев.Дейността на ЧЕЗ е извършена на територията на България и се регулира от държавата ни, от българските институции, от българските регулатори, а някои искат да прехвърлят отговорността на чешката държава, поради което се стигна почти до международен скандал, допълни Бойчев. \"Ще поканим и министър-председателят да каже- как и по какъв начин държавата ще участва в сделката и какво доведе до промяна на мнението на правителството\", каза също Бойчев.Пълно осветляване на сделката за ЧЕЗ е първата задача, която си поставя временната парламентарна комисия по казуса, ситуацията със сделката коментираха пред БНТ и депутатите Валентин Николов от ГЕРБ, Атанас Костадинов от БСП, Александър Сабанов от ОП и Пламен Христов от Воля. \"Когато има обществен интерес и съответно обществото се нуждае от отговори, това е начина с парламентарна комисия да се дадат възможните отговори, но първо трябва да се зададат правилните въпроси. Колко ще можем да отговорим на въпросите и кои институции трябва да отговорят съответно е въпрос на председателя на комисията и самата комисия да бъде инициативна. Комисията беше ситуирана вчера, изработиха се правила и очаквам следващото заседание да бъде по-ползотворно\", коментира Валентин Николов от ГЕРБ. \"Предстои много сериозна работа и задачите са много сериозни пред комисията, тъй като има много голям публичен интерес, но първо трябва да сменим лексиката. Виждам, че наричате това сделка, но за мен това е афера - аферата \"ЧЕЗ\", и смея да твърдя, че тя е международна афера. Афера, произведена в държавата на тарикатите. Не вярвам държавата на тарикатите да има успех, ако си свърши добре работата комисията, защото всеки ден излизат нови обстоятелства. Всички пътечки в тази афера водят към Министерския съвет, с цялото ми уважение\", обясни Атанас Костадинов от БСП. \"В момента тези служби трябва да им наредим да направят колаборация с чешките служби за сигурност, тъй като знаем, че ЧЕЗ все пак е държавно дружество... Трябва да се види дали те имат информация и аз мисля, че имат. Другото нещо, което трябва да се прегледа е делото в арбитражния съд, който е в САЩ. Там излиза един въпрос - някой знае ли нещо повече от всички участници в тази сделка\", допълни Александър Сабанов от Обединени патриоти. \"Със създаването на тази комисия ще отговорим на много важни въпроси - надявам се, но в същото време \"какво, ако утре г-жа Върбакова и \"Инерком\" станат собственици на ЧЕЗ и държавата няма участие там\", какво ще се случи в трите месеца от началото на управлението им, дали те ще имат способностите да управляват това голямо предприятие ... Стана ясно и от всички контролни органи в държавата, че няма законов механизъм да наложи каквото и да е поведение на \"Инерком\", коментира Пламен Христов от Воля. Припомняме,  със спор какви да бъдат правилата за гласуване и взаимни обвинения за това кой колко работи.Припомняме, на 14 март, повече от две седмици след избухването на скандала с продажбата на ЧЕЗ, депутатите единодушно гласуваха създаването на , която. Предложението бе на левицата. Комисията се състави на паритетен принцип с по двама депутати от парламентарна група (ПГ).азвитие по сделката и дали държавата ще може отново да се включи в дружеството се очаква да има в края на месеца. Управителят на дружеството, определено за купувач - Гинка Върбакова проведе разговори с ЧЕЗ в Прага. От , че процедурите по вече сключения с \"Инерком\" договор продължават.Припомняме, на 22 февруари 2018 г. стана ясно, че чешката ЧЕЗ е одобрила .Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.", "date": "2018.03.22", "title": "В сделката ЧЕЗ и продавач, и купувач не трябва да се отчитат, смята Караниколов "}
{"url": "https://news.bg/disasters/desetki-zaginali-pri-katastrofa-na-avtobus-s-turisti-v-tayland.html", "text": "Автобус с туристи е изгубил контрол на завой по нанадолнище в североизточната част на Тайланд и е излязъл встрани от магистрала, при което са загинали най-малко 18 души и са ранени още десетки, съобщава \"Асошиейтед прес\".Уточнява се, че 33-ма души са ранени при инцидента в провинция Након Рачасима.Оцелял човек свидетелства, че младеж от задната част на автобуса е викал, че спирачките са отказали, когато превозното средство е започнало да излиза от пътя. След това автобусът минал през преградите, отделящи двете платна на магистралата, навлязъл в насрещния трафик, преди да се катурне на едната си страна и да помете няколко крайпътни сергии.Отбелязва се, че автобусът е в неузнаваемо състояние и много от пътниците са хванати вътре в капан.Тайланд има втората по големина смъртност при пътни инциденти в света след Либия, показва статистиката на Световната здравна организация (СЗО).При друг инцидент преди зазоряване автобус, превозващ 50 души в централната провинция Аютая, се е подхлъзнал в дъжда, преобърнал се и ударил крайпътeн обект. 39 души са ранени.", "date": "2018.03.22", "title": "Десетки загинали при катастрофа на автобус с туристи в Тайланд"}
{"url": "https://news.bg/regions/trafikat-zatrudnyava-pochistvaneto-oplaka-se-fandakova.html", "text": "Пътната обстановка остава все още затруднена. Това съобщи кметът на София Йорданка Фандъкова по повод усложненото движение по пътищата в столицата.Фандъкова уточни, че през нощта почистващите фирми са имали грижата да обезопасят състоянието на пътищата в столицата. След 08:00 часа с увеличаването си трафикът е затруднил работата на почистващите фирми.Във връзка с обилния снеговалеж и извършваните обработки срещу заледяване в природен парк \"Витоша\" движението на пътни превозни в планината временно е спряно.\"В момента работят 133 почистващи машини, а при по-проблемните участъци се подпомогат и от \"Пътна полиция\", за да може по този начин да се нормализира състоянието на пътя\", каза още тя и допълни, че след като се намали трафикът, пътната обстановка ще се нормализира.Кметът на София отправи и призив към всички шофьори, които вече сложили летните си гуми, да сложат обратно зимните си гуми, защото заснежените пътища са предпоставка за сериозни катастрофи.На въпрос кога ще бъде готова електронната билетна система и каква е нейната стойност, която е увеличена от 20 на 88 милиона лева, Фандъкова уточни, че това е процедура, която вече е подготвена и се изпълнява от Центъра за градска мобилност.Тя добави, че е важно да има много участници и компании, които имат сериозен опит, защото това е сложна техническа задача.\"За мен е много важно София да има електронна билетна система за таксуване\", каза Фандъкова. Тя заяви, че контролните органи ще следят за стойността на обществената поръчка и ако се окаже, че не е тази, която е посочена в началото, ще се търси отговорност от Центъра за градска мобилност.", "date": "2018.03.22", "title": "Трафикът затруднява почистването, оплака се Фандъкова"}
{"url": "https://news.bg/world/kitay-izpitva-samoupravlyavashti-se-tankove-koito-mozhe-da-snabdi-s-izkustven-intelekt.html", "text": "Китай изпитва самоуправляващи се танкове, които могат да бъдат снабдени с изкуствен интелект, съобщи държавен вестник, цитиран от \"Ройтерс\".Агенцията отбелязва, че азиатската държава продължава с програмата за модернизиране на армията.Global Times информира, че държавната телевизия показа снимки със самоуправляващи се танкове, които са изпитвани.На снимките е танк Тип 59, който е управляван дистанционно. Вестникът пояснява, че за първи път китайски безпилотен танк е показан на обществен форум.Тип 59 е базиран на съветски модел, използван в Китай през 50-те г. на XX век. Той е произведен в големи количества и отдавна се използва от армията.Китайски представител каза пред вестника, че голям брой танкове Тип 59 могат да бъдат превърнати в самоуправляващи се, ако бъдат оборудвани с изкуствен интелект.Безпилотните танкове ще могат да работят с други самоуправляващи се технологии и интегрирана информация от сателити, самолети и подводници.", "date": "2018.03.22", "title": "Китай изпитва самоуправляващи се танкове, които може да снабди с изкуствен интелект"}
{"url": "https://news.bg/crime/hvanaha-800-hil-kasa-kontrabandni-tsigari-vav-veliko-tarnovo.html", "text": "Голямо количество контрабандни цигари бяха хванати във Велико Търново. Служителите от сектор \"Противодействие на икономическата престъпност\" при ОДМВР - Велико Търново откриха 800 000 къса цигари без акциз.Контрабандната стока е хваната при спецакция за противодействие разпространението на акцизни стоки без бандерол.На 21 март, на изхода на града в посока Гурково, полицаи спрели за проверка товарен автомобил \"Мерцедес\". Автомобилът бил шофиран от 56-годишен мъж от Горна Оряховица.При инспекция в автомобила униформените открили 40 000 кутии цигари.И автомобилът, и стоката са иззети. По случая е образувано досъдебно производство . Шофьорът на автомобила задържан за до 72 часа и е привлечен като обвиняем.", "date": "2018.03.22", "title": "Хванаха 800 хил. къса контрабандни цигари във Велико Търново"}
{"url": "https://news.bg/crime/zadarzhaha-dvama-narkodilari-v-krachka-v-stolichniya-kvartal-strelbishte.html", "text": "При полицейската операция на 19 март в ж.к. \"Стрелбище\" в столицата, криминалисти на СДВР засекли в момент на продажба на дрога двама мъже.При претърсване на автомобили и адреси на задържаните, са открити плик с тревиста маса, множество разфасовки в алуминиево фолио, съдържащи прахообразно вещество, газов пистолет, мобилни телефони и голяма парична сума. Иззети са 15 грама марихуана и 15,94 грама амфетамин.По случая е образувано досъдебно производство, като 37-годишния М.Г. и 36-годишния Л.К. от София, са с регистрации в полицията за престъпления, свързани с наркотици.След доклад на събраните материали в Софийската градска прокуратура, мъжете са привлечени като обвиняеми. С прокурорско постановление са им наложени мерки за неотклонение \"задържане под стража\" за срок до 72 часа.Работата по документирането на престъпната им дейност продължава под наблюдението на прокуратурата.", "date": "2018.03.22", "title": "Задържаха двама наркодилъри в крачка в столичния квартал \"Стрелбище\""}
{"url": "https://news.bg/int-politics/tramp-brani-pozdrava-si-kam-putin-dobrite-otnosheniya-s-rusiya-bili-vazhni.html", "text": "Американският президент Доналд Тръмп защити решението си да поздрави руския си колега Владимир Путин за преизбирането му, заявявайки, че добрите отношения с Русия са необходими за подпомагане разрешаването на някои от световните проблеми, съобщава ДПА.\"Лъжливите медии полудяха, защото искат да го критикувам безпощадно. Те грешат! Добрите отношения с Русия (и други) са добро нещо, а не лошо\", написа американският държавен глава в профила си в \"Туитър\".\"Те могат да помогнат за решаването на проблемите със Северна Корея, Сирия, Украйна, ДАЕШ (\"Ислямска държава\"), Иран и дори задаващата се оръжейна надпревара\", допълни Тръмп.Той също така отбеляза, че бившите президенти Бил Клинтън, Джордж У. Буш и Барак Обама също са се обаждали на Путин по време на управлението си.\"Буш се опита да има добри отношения с Путин, но нямаше \"акъла\", подчерта Тръмп, допълвайки: \"Обама и Клинтън се опитаха, но нямаха енергията или химията. МИР ЧРЕЗ СИЛА!\"Путин спечели още един 6-годишен мандат в неделя на президентските избори, които бяха разкритикувани по света заради липсата на истинска конкуренция, и които бяха белязани от обвинения за измами.Тръмп беше разкритикуван, след като заяви пред журналисти, че е разговарял с Путин по телефона, за да го поздрави за спечелването на четвърти мандат. Той определи разговора като \"много добро телефонно обаждане\" и заяви, че той и Путин вероятно ще се срещнат скоро.Сред конгресмените, които нападнаха Тръмп, че поздрави Путин, беше сенатор Джон Маккейн, който му е съпартиец и който отсече: \"Американският президент не води свободния свят, поздравявайки диктатори за спечелването на фалшифицирани избори.\"", "date": "2018.03.22", "title": "Тръмп брани поздрава си към Путин, добрите отношения с Русия били важни"}
{"url": "https://news.bg/world/snezhnite-buri-bavyat-dostavkite-ot-sasht.html", "text": "Снежните бури бавят доставките от САЩ. Това стана ясно от информация на пощенският оператор в САЩ. Обработката и доставката на пратките в източната част на държавата са сериозно нарушени. Забавяния има в градовете Ню Йорк, Бостън и Вашингтон.Информация за нормализирането на работата на доставчиците в тези райони ще бъде публикувана в интернет страницата на \"Български пощи\" ЕАД.", "date": "2018.03.22", "title": "Снежните бури бавят доставките от САЩ"}
{"url": "https://news.bg/world/peter-pelegrini-e-noviyat-premier-na-slovakiya.html", "text": "Президентът на Словакия Андрей Киска назначи Петер Пелегрини за премиер на страната, информира \"Ройтерс\".Държавата влезе в политическа криза след убийството на разследващ журналист, довело до масови протести и оставката на вече бившия министър-председател Роберт Фицо.По време на най-големите протести от падането на комунизма преди близо 3 десетилетия десетки хиляди словаци излязоха на улицата с искане за ново правителство и справедливо разследване на убийството на 27-годишния журналист Ян Куциак, който разследва връзки между политическия елит и италианската мафия.Управляващата партия \"Посока - социална демокрация\" посочи 42-годишния бивш вицепремиер за заместник на Фицо.Също така избра безпартийния Томаш Друкер за вътрешен министър, с което се изпълни искане на протестиращите и президента Киска за номиниране на човек, който може да осигури независимо разследване на убийството.Киска отхвърли първата номинация за вътрешен министър, заявявайки в сряда, че не е напълно удовлетворен от предложения кабинет.Много словаци не вярват, че Пелегрини и Друкер ще осигурят справедливо разследване на убийството на Куциак.За утре са организирани поредни протести.", "date": "2018.03.22", "title": "Петер Пелегрини е новият премиер на Словакия"}
{"url": "https://news.bg/crime/rumen-milanov-rayonnite-upravleniya-da-se-otchitat-pred-obshtestvoto.html", "text": "Районният инспектор е фундамент на националната сигурност. Това заяви Румен Миланов, бивш директор на НСБОП и на БОРКОР пред bTV в коментар за охраната на малките населени места в страната. Няма държави със силна национална сигурност и слаб районен полицейски инспектор, смята той.Никой не става голям престъпник от раз, големите престъпници започват от дребните нарушения, категоричен е Миланов.Според него е правилно районните управления да се отчитат пред обществото - колко престъпления са разкрити, посочи още експертът. По думите му е важно да се реши как ще се контролират населените места с частни охранителни фирми. \"Основен проблем е контактът на полицая с гражданина. Полицаят се обучава 6 месеца и започва да става такъв след 1-2 години. Сега ще назначим едни хора - пенсионери, и ще искаме ефективност\", каза Миланов.Как ще се събира информацията за престъпния контингент по селата, запита той. Според него е важно как ще се събира и предава информацията за престъпния контингент и субективните отношения между кмет и охрана. Няма ли да има субективни отношения между охранителна фирма и кмет - да изпълняват и други задачи, запита бившият шеф на спецполицаите.\"Не може да сравним полицая с охранителя\", категоричен бе Миланов. Как ще осъществим контрол върху населените места от частни фирми, запита реторично той.Припомняме, след като на , влязъл в гаража му, в обществото имаше няколко протеста с искане за разширяване възможността за неизбежна самоотбрана и промени в Наказателния кодекс. На заседание на премиерът Бойко Борисов нареди на вътрешния министър Валентин Радев и на правосъдния Цецка Цачева да прецизират текстовете за неизбежна отбрана.Според Миланов трябва да се увеличи полицейското покритие. Преди да стане това е важно да се изчистят функциите на районните инспектори. По думите му, тези инспектори \"ги ползваме за всичко\".Припомняме, на 19 март 2018 г. премиерът  администрацията да бъде по-ангажирана със състоянието на пътищата. Той нареди да има камери и полицаи във всяко село.\"Като си счупиш джантата и пукнеш гумата - да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва - всички ги изкарвате навън и докато не се поправи - стоят, алармират. И тогава ще видите как много по-бързо ще стане ремонтът\", отсече премиерът тогава.Ден по-късно се оказа, че няма как до всяка дупка да бъде поставен полицай или чиновник. \". Но навсякъде ще дадем предписания\", заяви вътрешният министър Валентин Радев в Плевен.Бившият шеф на НСБОП препоръча кварталните инспектори да имат автомобили - да са по-мобилни. \"Искат се средства, да. Ако е важен проблем защо тогава не изтеглим 1 милиард и по 5-6 млн. всяка година да даваме за сигурност\", предложи Миланов.За Румен Миланов сделката за ЧЕЗ определено е заплаха за националната сигурност. Електроснабдяването е от значение за националната сигурност. Някой задавал ли си е въпроса колко информация се получава през електроконсумацията, запита Миланов.Според него е  за тази основна сделка между две частни фирми.", "date": "2018.03.22", "title": "Румен Миланов: Районните управления да се отчитат пред обществото"}
{"url": "https://news.bg/politics/osinoviteli-na-detsa-do-pet-godishna-vazrast-s-pravo-na-otpusk-ot-365-dni.html", "text": "Осиновителите на деца до пет годишна възраст ще имат право на платен отпуск от 365 дни. Това решиха депутатите, приемайки на второ четене текстовете обяви КСО. Не мина без спорове.БСП поискаха осиновители на деца над пет годишна възраст да ползват 90 дни платен отпуск. Това обаче не мина. С промените в Кодекса на труда изравняваме правата на всички осиновители на деца, защити текстовете Светлана Ангелова от ГЕРБ.Целта на законопроекта, е да премахне една несправедливост, по думите й. С предлаганите промени се цели да се изравнят правата на всички осиновители на деца до 5-годишна възраст.Няколко години имаше неравнопоставеност между осиновителите на деца до 2-годишна възраст и осиновителите на деца от 2 до 5-годишна възраст, както обясни Ангелова.Георги Гьоков от БСП обясни, че промените в КСО били нужни. Дори бих казал, че сме закъснели и така сме дискриминирали стотици осиновители, подчерта той. Повишаваме ли мотивацията за осиновяване на деца, особено на тези над 5 години, попита червеният депутат.Постигаме ли в пълна степен целите, заложени в мотивите към законопроекта, продължи да пита той и си отговори: \"Не, защото в България около 80 % от децата в регистъра за осиновяване са над 5 години, а под 10 % от осиновяванията са на деца над 5 години\".", "date": "2018.03.22", "title": "Осиновители на деца до пет годишна възраст - с право на отпуск от 365 дни"}
{"url": "https://news.bg/health/stabilno-e-sastoyanieto-na-napadnatata-v-studentski-grad.html", "text": "Стабилно е състоянието на 21-годишната студентка, която бе нападната от двама въоръжени и бита тази сутрин в \"Студентски град\" в столицата, съобщиха пред БНР от болница \"Царица Йоанна\".Пострадалата е с тежки наранявания в областта на лицето. Младата жена е била прегледана в спешното отделение на болницата. Тя е нападната от двама мъже, които я заплашили с огнестрелно оръжие. След това я пребили и са взели личната ѝ чанта.Нападението е било е с цел грабеж. Двамата откраднали дамската чанта на момичето с пари и вещи.Сигналът за нападението е подаден към 5.45 часа часа тази сутрин.Образувано е досъдебно производство.", "date": "2018.03.22", "title": "Стабилно е състоянието на нападнатата в Студентски град"}
{"url": "https://news.bg/world/sergey-lavrov-nyama-da-vleze-v-novoto-pravitelstvo-na-putin.html", "text": "Външният министър на Русия Сергей Лавров няма да влезе в новото правителство, което ще състави президентът Владимир Путин. Това съобщава руската телевизия RTVI.Лавров заема поста на топ дипломат на Русия от 9 март 2004 г. В периода 1994-2004 г. той е постоянен представител на Русия в ООН. Вчера той навърши 68 г.Говорителят на Кремъл Дмитрий Песков препоръча да не се обръща внимание на медийната информация, че Лавров ще напусне поста.RTVI се позовава на източници, близки с външното министерство.През последните години Лавров изразява желае да се оттегли поради умора. Говорителят на външното министерство Мария Захарова коментира, че не знае дали Лавров ще остане на поста.Сред спряганите наследници са действащите заместник-министри, както и Александър Грушко, постоянният представител на Русия в НАТО от 2012 до януари 2018 г.", "date": "2018.03.22", "title": "Сергей Лавров няма да влезе в новото правителство на Путин?"}
{"url": "https://news.bg/crime/nad-ton-falshiv-alkohol-otkriha-v-svilengrad.html", "text": "Над тон нелегален етилов алкохол беше намерен при претърсване на частен имот в Свиленград. Освен алкохола властите открили и 220 литра нафта. Нелегалните течности били разпределени в пластмасови туби и бидони. Те са задържани от митническа мобилна група.Митничарите проверили имота на 19 март. В къща с двор митничари първо открили по д навес, които се намирал срещу входната врата, общо 22 пластмасови туби по 10 литра, течността имало характеристики на дизелово гориво.В двора на къщата митничари намерили и три големи бидона с общо 340 литра етилов алкохол.В таванско помещение в къщата са намерени 810 литра етилов алкохол, в туби по 10 литра.Обитателят на къщата не е имал документи за документи за произход и платен акциз на алкохола и горивото.Иззети са 1150 литра алкохол и 220 литра нафта. От тях са взети проби за лабораторен анализ. След изготвяне на лабораторните експертизи ще бъде образувано административнонаказателно производство.", "date": "2018.03.22", "title": "Над тон фалшив алкохол откриха в Свиленград"}
{"url": "https://news.bg/int-politics/stachka-na-hilyadi-frenski-darzhavni-sluzhiteli-blokira-stranata.html", "text": "Хиляди машинисти, учители, медицински сестри, ръководители на полети и други служители от публичния сектор стачкуват във Франция срещу последната реформа на Еманюел Макрон, съобщава \"Гардиън\".Стачката бележи нова съвместна фаза и синдикални действия, като това е първият протест срещу Макрон, който събира държавни служители и железопътни работници.Заради протестите са отменени пътуванията с влак, някои училища затворени, около 30% са анулираните полети в Париж, затруднени са и полетите в южната част на страната. Общо около 150 отделни протеста са организирани в страната.Големият публичен сектор във Франция, в който работят около 5,4 милиона държавни служители е против плановете за затягане на коланите на Макрон, а синдикатите го обвиняват, че се опитва да разруши държавния сектор.Служителите в публичния сектор недоволстват, че Макрон се стреми да намали бюджета, ще разчита повече на договорни работници, ще въведе възнаграждения основаващи се на заслуги и доброволни съкращения, както и смята да съкрати 120 000 служители през следващите пет години.\"Недоволството и тревогата се разпространяват много бързо\", коментира Жан-Марк Кан, представител на UGFF-CGT, един от най-големите синдикати.Железопътните работници предупреждават с продължителни стачни действия, които могат да продължат до юни. Те протестират срещу плановете на Макрон да прокара широки реформи във френските железници, включително да намали разходите, като ограничи специалните трудови права на железопътните работници.От 3 април до 28 юни железопътните профсъюзи планират стачки по два дни на всеки пет.Правителството на Макрон коментира, че стои твърдо зад програмата си за намаляване на държавните разходи и се надява, че общественото мнение няма да се повлияе от неудобството предизвикано от железниците и няма да подкрепи стачките. Проучване на Les Echos показа, че малко повече от половината от французите подкрепят стачката, но повечето от работещите в частния сектор са против.\"Ще продължим да реформираме Франция из основи ... с увереността, че страната ни се нуждае от тази трансформация, за да компенсираме загубите през предходните десетилетия\", заяви Макрон пред репортери по време на пътуване до Индия миналата седмица.Дата за начало на стачките е съзнателно избрана, за да отрази началото на национални протести през 1968 г., довели до най-големите стачки в страната и до известните улични сблъсъци между полиция и студенти през май 1968г.", "date": "2018.03.22", "title": "Стачка на хиляди френски държавни служители блокира страната"}
{"url": "https://news.bg/weather/oranzhev-kod-za-snyag.html", "text": "Днес, с умерен и временно силен североизточен вятър, ще продължи да нахлува студен въздух. В Северна България и високите котловинни полета ще вали сняг, в Горнотракийската низина, със застудяването дъждът ще се примесва и ще преминава в сняг; само в крайните югозападни райони валежът ще остане от дъжд. Ще се образува снежна покривка, а на много места в Северна България и по високопланинските проходи ще има условия за виелици и навявания. Температурите ще се понижават и към 14 часа ще са между минус 3° и 2°, по-високи в крайните югозападни райони.В планините ще вали сняг, ще има условия за снегонавявания. Вятърът ще е умерен до силен от изток- североизток, по най-високите върхове - от юг, привечер ще се усили. Максималната температура на височина 1200 метра ще е около минус 3°, на 2000 метра - около минус 6°.Над Черноморието ще е облачно с валежи от мокър сняг, в южните райони - от дъжд. Ще духа умерен до силен североизточен вятър. Максималните температури ще са между 2° и 6°. Температурата на морската вода е 5-7°. Вълнението на морето ще е предимно 3 бала.", "date": "2018.03.22", "title": "Оранжев код за сняг"}
{"url": "https://news.bg/world/publikuvaha-video-s-momentite-predi-fatalnata-katastrofa-s-avtonomna-kola-v-sasht.html", "text": "Полицията в американския град Темпи публикува видео, което показва моментите преди самоуправляващ се автомобил на компанията Uber фатално да прегази 49-годишна жена, информира USA Today.Катастрофата, станала около 22,00 часа в неделя на улица в американския град в щата Аризона, се смята, че е първият фатален случай с пешеходец при инцидент със самоуправляващ се автомобил в САЩ.Полицията поясни, че колата е била в автономен режим по време на катастрофата.В автомобила е имало служител на компанията - 44-годишната Рафаела Васкез.Жертвата е 49-годишната Елън Херцбърг от град Мейса. По време на инцидента тя се движи пеша с велосипеда извън велоалеята. Тя починала вследствие на получените наранявания, поясниха от полицията.В редактираното видео полицията е премахнала момента, когато колата блъска пешеходеца.Кадрите от камерата в автомобила показват поведението на Васкез.През миналата година представители на Uber показаха, че автомобилите им в Темпи имат радар и лидар, които засичат обекти на разстояние 90 метра за избягване на сблъсък.", "date": "2018.03.22", "title": "Публикуваха видео с моментите преди фаталната катастрофа с автономна кола в САЩ"}
{"url": "https://news.bg/world/zukarbarg-ne-izklyuchva-po-golyama-darzhavna-regulatsiya-na-feysbuk.html", "text": "\"Наистина съжалявам за случилото се\". Това заяви в емоционално интервю за СиЕнЕн основателят на \"Фейсбук\" Марк Зукърбърг.Припомняме, през уикенда избухна международен скандал, след като стана ясно, че социалната платформа не е попречила на компанията Cambridge Analytica да получи достъп до информацията на 50 милиона потребители на \"Фейсбук\" без тяхното знание. Твърди се, че с получените данни Cambridge Analytica е помогнала на президентската кампания на държавния глава на САЩ Доналд Тръмп. Компанията може да е запазила личната информация и след искането на \"Фейсбук\" да бъде изтрита. Заради скандала \"Фейсбук\" изгуби десетки милиарди долара на борсата само за няколко дни.Малко преди интервюто Зукърбърг сложи край на няколкодневно мълчание със съобщение, в което се извинява за случилото се.Иска ми се по-рано да бях предприел мерки, оплака се той пред американската телевизия и добави: \"Това...вероятно е най-голямата грешка, която съм допускал\".\"Това е голям проблем с доверието\", смята той.Бивш служител на Cambridge Analytica твърди, че компанията не е изтрила информацията.Зукърбърг изрази съжаление, че се е доверил на британската компания. \"Това беше очевидна грешка\", каза той.Основателят на социалната платформа изтъкна, че планира да уведомят всеки, чиято информация е в ръцете на Cambridge Analytica. Но Зукърбърг поясни, че не е трябвало да чакат толкова време, за да уведомят клиентите си какво се е случило.Мисля, че ние сгрешихме, призна той., оплака се той.Марк Зукърбърг намекна, че е готов да даде показания пред Конгреса.Краткият отговор е, че бих се радвал да го направя, ако това е правилното нещо, съобщи милиардерът., продължи той.Въпреки че \"Фейсбук\" има малка армия от адвокати и лобисти във Вашингтон, Зукърбърг никога не е свидетелствал пред конгресна комисия.Законодателите обаче искат да се промени това. Политици от двете страни на Атлантическия океан призоваха Зукърбърг да даде показания пред законодателните органи.Основателят на платформата обеща по-ограничен достъп до лична информация, включително автоматично премахване на достъпа до всяко приложение, което не е отваряно от потребителя най-малко три месеца. Платформата също ще провери всички приложения с достъп до голямо количество информация., поясни той.Запитан дали лоши актьори се опитват да използват \"Фейсбук\", за да се намесят на частичните избори в САЩ, милиардерът отговори: \"Сигурен съм, че някой се опитва\". Но той изрази увереност, че компанията ще го предотврати.Той разкри, че е отворен за допълнителни регулации на правителството., обясни Зукърбърг.", "date": "2018.03.22", "title": "Зукърбърг не изключва по-голяма държавна регулация на „Фейсбук” "}
{"url": "https://news.bg/world/arzhentinets-smeni-pola-si-za-da-se-pensionira-5-g-po-rano.html", "text": "Гражданин на Аржентина си смени пола, за да може да се пенсионира 5 г. по-рано, съобщават местни медии, цитирани от АФП.59-годишният данъчен служител Серхио стана Серхия по документи, за да може да се пенсионира на 60 г. като жена вместо на 65 г. като мъж. Законът в държавата позволява подобно нещо.Според местен сайт 59-годишният разведен мъж, който живее на семейни начала с млада жена, е злоупотребил, тъй като законът е за травеститите, които искат да сменят пола си по гражданско състояние, без да се подлагат на операция за смяна на пола.", "date": "2018.03.22", "title": "Аржентинец смени пола си, за да се пенсионира 5 г. по-рано"}
{"url": "https://news.bg/world/osporvani-rezultati-na-referenduma-v-holandiya.html", "text": "С малка разлика холандците са на път да отхвърлят повече правомощия на разузнавателните агенции за следене на интернет трафика на юридически необвързващ референдум, съобщава \"Ройтерс\".При 83% от преброените бюлетини рано тази сутрин 48,9% гласуваха \"против\", а 47,2 на сто подкрепиха промените.Но екзит пол на националната телевизия NOS показа, че повечето холандци са подкрепили промените.Макар че референдумът не е правно обвързващ, премиерът Марк Рюте обеща да приемат резултатите на сериозно, но не се ангажира да изпълни волята на мнозинството.Законът за подслушване вече е одобрен от двете камари на парламента. Той влиза в сила на 1 май.Новият закон би позволил на холандските служби AIVD да следят информационния поток в интернет.Поддръжници на законодателството смятат, че ще даде на службите по-голяма възможност за следене на опасни групи и екстремистки организации. Премиерът на Холандия Марк Рюте е сред тези, които подкрепят закона.Вчера холандците гласуваха и на местни избори.", "date": "2018.03.22", "title": "Оспорвани резултати на референдума в Холандия"}
{"url": "https://news.bg/world/v-kitay-zovat-da-se-podgotvyat-za-pryak-voenen-sblasak-s-tayvan.html", "text": "Китайски държавен вестник с голям тираж обяви, че Китай трябва да се подготви за военни действия срещу самоуправляващия се Тайван и да окаже натиск на Вашингтон да сътрудничи с КНДР, информира \"Ройтерс\".Призивът на изданието е във връзка с решението на САЩ да прокарат закон за засилване на контактите с Тайван. Пекин е бесен, след като през миналата седмица президентът на САЩ Доналд Тръмп се подписа под законодателство, което насърчава Вашингтон да изпрати високопоставени държавни служители в Тайван за среща с колегите си и обратно.Алекс Уонг от Държавния департамент на САЩ заяви в Тайпе, че ангажиментът на САЩ към Тайван никога не е бил по-голям. Той добави, че островът е вдъхновение за останалата част от региона.Пекин разглежда Тайван като отцепила се китайска провинция, която един ден ще бъде върната.Отношенията между двете страни се влошиха, след като тайванският лидер Цай Ингвен отказа да признае Тайван за част от \"Един Китай\". Съединените щати приключиха официалните дипломатически отношения с Тайван през 1979 г. и установиха връзки с Пекин.Във вторник китайският президент Си Дзинпин заяви, че всеки опит за сепаратизъм ще се изправи пред \"наказанието на историята\".Вестник Global Times призова в материал на редакцията Китай да \"отвърне\" на приетия в САЩ закон.\"\", отбелязва изданието.\"\", предупреждава вестникът.Допълва се, че Китай може да изпрати бойни самолети и кораби в Тайванския пролив, като това ще бъде изпълнено постепенно, зависейки от ситуацията в региона.Global Times пояснява, че е погрешно да се мисли, че едно \"мирно обединение\" ще бъде хармоничен и хубав процес.", "date": "2018.03.22", "title": "В Китай зоват да се подготвят за пряк военен сблъсък с Тайван"}
{"url": "https://news.bg/regions/mosv-preduprezhdavat-za-povisheni-niva-na-rekite.html", "text": "Министерство на околната среда и водите - МОСВ предупреждава за повишени нива на реките. Следи се нивото на Дунав, което продължава да се покачва.\"Към този момент нивото на река Дунав съгласно сайта на Изпълнителната агенция за поддържане на плавателния път е 651 см, прогнозите са до петък то да стигне 711. Към момента няма опасност от преливане на територията на общината\", коментира пред БНТ Спасимир Димитров, директор на дирекция \"Обществен ред и сигурност\" в община Русе.Заради покачването на нивото на река Дунав във Видин е обявен първият етап от плана за защита от високи води, засилено е наблюдението и на дигите.Заради високото ниво на река Средецка в Дебелт са в готовност за евакуация. Нивото на Тунджа до Елхово е над оранжевия праг и се повишава. В Русенско се изпускат два язовира, които може да повишат нивото на река Русенски Лом, но към момента опасност от преливане няма.\"В края на миналата година данните на Държавната агенция по метрология и технически надзор сочиха до 205 язовира с неизправности, а към момента говорим за 131 язовира. Техният брой намалява, тъй като някои от операторите вече са предприели действия и се преминава към решаване на проблемите. Общият брой на язовирите в страната е над 6000. Проверени са 5700. Проверките от началото на годината са 600. В момента, в по-тежко състояние, в което трябва да се предприемат мерки, има 131 язовира. Към момента няма постъпила информация за аварийни ситуации\", коментира пред БНР. зам.-министърът на икономиката Лъчезар Борисов.Обстановката се следи. Някои от язовирите се изпускат контролирано. Създава се и държавно предприятие, което ще поеме стопанисването, управлението и поддръжката на язовирите, за които общините нямат средства. 4523 или около 80% от общия брой на язовирите са собственост на общините, някои от които нямат ресурси и възможности за поддръжката им, коментира Борисов.Предвижда се докато новото дружество заработи, едно от търговските дружества под шапката на Министерството на икономиката да поеме по спешност необходимите ремонти, където се налага.На 22 март всяка година отбелязваме Световният ден на водата. Тази дата е записана в резолюция от Общото събрание на ООН от 22 февруари 1993 г. Събитията по повод деня на водата вече са традиция и изразяват отношението и загрижеността на всички за опазването и устойчивото използване на този жизнено необходим ресурс.Всяка година Световният ден преминава под различно мото, което в най-голяма степен отразява приоритетите по отношение на управлението на водите. За 2018 г. мотото е \"Отговорът е в природата\". Посланието тази година е решенията да са природосъобразни и да предотвратят наводненията, засушаванията и замърсяването на водите чрез изграждане на \"зелена инфраструктура\". Реални възможности за това са: свързване на реките със заливаемите площи, създаване и възстановяване на влажни зони, залесяване и възстановяване на гори, както и създаване на зелени пространства, които \"поглъщат\" и съхраняват водата.Основен инструмент за постигане на целите за добро състояние са плановете за управление на речните басейни (ПУРБ) и мерките в тях. В действащите планове за периода 2016-2021 е оценено, че за 46% от повърхностните водни тела са постигнати целите за добро екологично състояние, а по отношение на тяхното химично състояние - за 34% от тях.С мерките в плановете се предвижда в края на 2021 г. да се постигнат целите за добро състояние на повърхностните води - между 72% и 95% в различните райони за басейново управление. Програмата от мерки в ПУРБ са насочени към намаляване или прекратяване на въздействието на човешката дейност върху водите и свързаните с тях екосистеми.Оперативна програма \"Околна среда 2014-2020 г.\" е основният финансов инструмент за реализирането на политиките на МОСВ в сектор \"Води\" - в него е съсредоточен и най-значителният ресурс в размер на 2,3 млрд. лв. Средствата са предвидени за събиране, отвеждане и пречистване на отпадъчните води в агломерации с над 10 000 е.ж., осигуряване на чиста и безопасна питейна вода за населението, както и подобряване на водоснабдителната мрежа за намаляване на течовете и загубите на вода.", "date": "2018.03.22", "title": "МОСВ предупреждават за повишени нива на реките"}
{"url": "https://news.bg/world/kongresat-otlozhi-shatdauna-za-septemvri.html", "text": "Представители на Конгреса на САЩ договориха проектозакон с 1,3 трилиона долара разходи за финансиране на правителството до септември 2018 г., съобщават местни медии.Припомняме, в началото на годината правителството на САЩ остана без пари, след като демократите и републиканците в Конгреса не успяха да се договорят да прокарат закон за финансиране на администрацията.Представители на Белия дом и Републиканската партия заявиха, че законопроектът е подкрепян от президента на САЩ Доналд Тръмп.Проектозаконът трябва да бъде прокаран до петък в полунощ, за да се избегне ново спиране на работата на държавните институции. В новия законопроект е заложено увеличение на парите за отбрана и вътрешни разходи.През февруари лидерите на двете партии постигнаха споразумение да отделят допълнителни милиарди долари за отбрана и други разходи през следващите две години.Републиканците искат увеличение на парите за отбрана, докато демократите настояват да се отделят повече пари за вътрешни разходи. Това означава повече пари за ветераните, инфраструктурни проекти и за борба с наркозависимостта. Законопроектът не съдържа стъпки за защита на имигранти от депортация.Тръмп написа в \"Туитър\", че 1,6 милиарда долара ще бъдат отделени за стената по южната граница, 700 милиарда долара за \"нашите военни\" и 716 милиарда долара за отбрана за следващата година.", "date": "2018.03.22", "title": "Конгресът отложи шътдауна за септември"}
{"url": "https://news.bg/world/spetsialniyat-prokuror-na-sasht-ima-chetiri-konkretni-vaprosa-kam-tramp.html", "text": "Екипът на специалния прокурор на САЩ Робърт Мълър има четири конкретни въпросa, които иска да обсъди с президента на САЩ Доналд Тръмп, съобщава СиЕнЕн.Разследващите са заинтересовани да получат информация за ролята на американския президент в писменото съобщение на Доналд Тръмп-младши относно срещата му с руснаци по време на предизборната кампания през 2016 г. Те също искат да разберат обстоятелствата около тази среща. Останалите два въпроса са свързани с решенията на държавния глава да уволни директора на ФБР Джеймс Коми и съветника си по национална сигурност Майкъл Флин.Източници заявиха пред американската медия, че двете страни все още обсъждат срещата, която може да се осъществи през следващите седмици.", "date": "2018.03.22", "title": "Специалният прокурор на САЩ има четири конкретни въпроса към Тръмп"}
{"url": "https://news.bg/politics/za-zaharieva-sreshta-vav-varna-shte-ima-turtsiya-izpalnyava-angazhimentite-si.html", "text": "Турция изпълнява ангажиментите си, няма натиск на външната граница, няма информация за отлагане на срещата между лидерите на ЕС и турския президент Ердоган. \"Считам, че и ЕС изпълнява ангажиментите си\", коментира пред НоваТВ вицепремиерът и външен министър Екатерина Захариева.Според нея споразумението между Брюксел и Анкара за бежанците на всяка цена трябва да бъде запазено. \"Всички си спомняме какво се случи 2015-а година. Всички си спомняме натиска по т. нар. \"западнобалкански\" маршрут. По моя информация са разплатени 1,5 милиарда, а останалите са договорирани, защото те се отпускат за конкретни проекти. Когато са готови проектите, тогава се изплащат парите\", допълни тя.\"Тонът е остър и от двете страни. Целта на тази среща е да се поставят очи в очи въпросите. Ердоган не за първи път казва, че ЕС не изпълнява ангажиментите си по споразумението. ЕС и институциите казват, че го изпълняват и че всъщност така е направено споразумението. Лично аз не очаквам отлагането на срещата заради Кипърския проблем. Надявам се проблемът с Кипър да се реши\", обясни външният министър.Въпросите, които ще се обсъждат във Варна са важни, защото засягат сигурността на Европа и нашата страна заради мигрантите, които са в Турция. Мигрантската криза е не само наша основна тема. Споразумението е договорено и не съм чула Турция да има претенция за още пари. \"\", тази страна е важен съюзник на Европа не само в ЕС, но и в НАТО\", обясни Захариева.Захариева коментира и скандала с отравянето на Сергей Скрипал. Според нея, сега съмненията на Великобритания трябва да бъдат потвърдени или отхвърлени от Организацията за забрана на химическите оръжия, която вече е получила проби от използваното нервно-паралитично вещество.Припомняме, нападението над Скрипал предизвика дипломатичен скандал межу Русия и Великобритания. Британският премиер , а външният министър на Великобритания Борис  като поръчител на нападението.Припомняме, миналата седмица Захариева пусна туит, че подкрепя санкциите на Великобритания срещу Русия за случая с отровения двоен агент Сергей Скрипал.\"Първо в този туит няма споменаване на дума и посочване на виновни, и ако някой от реагиралите от БСП депутати, е за използване на химическо оръжие срещу мирни граждани, нека излезе и да го каже. Приехме доста подробна декларация. Това, което се споменава в декларацията на министрите на външните работи, е че това се случва за първи от 70 г. в Европа, но когато се случва и 131 са хоспитализирани, тогава няма как всички да не сме притеснени. Трябва да бъдем притеснени. Това, което трябва да се случи и се случва - от вторник международната организация по борба с химическите оръжие е във Великобритания и взима проби\", коментира Захариева. \"Няколко държави бяха намесени в този скандал. Всеки един от лидерите на тези държави остро възрази срещу обвиненията на Русия. Фактът е, че по тази конвенция всяко едно от тези вещества е трябвало да бъде унищожено\", добави външният министър.", "date": "2018.03.22", "title": "За Захариева среща във Варна ще има, Турция изпълнява ангажиментите си"}
{"url": "https://news.bg/politics/ogradata-po-granitsata-e-kato-shveytsarsko-sirene.html", "text": "ДПС и БСП против промените в Закона за обществените поръчки, касаещи ремонта на оградата по границата с Турция без обществена поръчка. Още от сутринта депутатуе се захванаха със спорове.Около оградата продължават да се въртят нечисти дела, смята Хамид Хамид от ДПС. И Филип Попов е против, тъй като и досега имало възможности за строеж без поръчка. Оградата е като швейцарско сирене, намеси се с критики и социалистът Иван Иванов.Законопроектът е внесен от ПГ на ГЕРБ и \"Обединени патриоти\". Към момента Законът за обществените поръчки не се прилага за договори за услуги, доставки или строителство, свързани с изграждане на инженерни съоръжения от възпрепятстващ тип с цел опазване на държавната граница. С направените промени в това число ще се добавят и договорите за поддръжката на този тип съоръжения.Съоръжението е стабилно на повечето места, включи се Диана Саватева от ГЕРБ. Тя смята, че прякото договаряне за ремонта ще е по-силна гаранция за качеството на ремонта. Депутатката е ходила по деретата по границата и обясни на останалите си колеги колко е сложен ремонта и при природни бедствия трябвало да има възможност за ремонти без ЗОП.Този закон урежда една далавера, не се даде Хамид Хамид. Това е закон за златната дупка, продължиха с критиките червените. Самата ограда пък била една съборетина и затова не трябвало да се приемат промените в закона. Управляващите превръщали оградата в сериал.Димитър Лазаров от ГЕРБ пък се чуди дали опозицията вижда дупките в Цанков камък или Водното огледало в Кърджали.Йордан Цонев от ДПС съзря в закона хранителна среда за корупция. Иначе законът мина така, както го предложи властта.С гласовете на 94-ма депутати, 51 \"против\" и осем \"въздържал се\", поправките в Закона за обществените поръчки, с която ремонтите и поддръжката на оградата по българско-турската граница няма да минават през търгове, а ще се правят чрез пряко договаряне, минаха.", "date": "2018.03.22", "title": "Оградата по границата е като швейцарско сирене"}
{"url": "https://news.bg/bulgaria/vremenno-ogranichiha-dvizhenieto-na-vsichki-avtomobili-v-posoka-sofiya-na-am-lyulin.html", "text": "Временно е ограничено движението на всички автомобили в посока София на АМ \"Люлин\" поради снегопочистване, съобщиха от Агенция \"Пътна инфраструктура\".От агенцията съветват шофьорите на леки автомобили да използват обходен маршрут по път I-1 Владая - София.В посока Перник на АМ \"Люлин\" е ограничено движението на товарни автомобили над 12 тона, трафикът на автомобили до 12 тона е без ограничение. Товарните автомобили е необходимо да изчакват на място.От Столична община обявиха, че продължава извършването на обработки с цел почистване на снега.Над 130 снегопочистващи машини извършват обработки със смеси срещу заледяване. От нощта работата продължава.Екипи на почистващите фирми обработват със смеси срещу заледяване в почти всички райони на Столична община приоритетно улици и булеварди, по които се движи градският транспорт и основни улици в кварталите, както и опасни и стръмни участъци. Извършва се и ръчно почистване на прилежащите площи към спирки на градския транспорт, подлези и тротоари.Към момента градският транспорт се движи при зимни условия по всички маршрути.При необходимост с цел почистване на пътни платна е възможно временно затваряне на пътни артерии с помощта на екипи на Пътна полиция и \"Аварийна помощ и превенция\" на Столична община.От общината призовават шофьорите да карат само с автомобили, оборудвани за движение при зимна обстановка и да бъдат внимателни да се движат със съобразена скорост.Прогнозата за времето за София е код оранжев, с валежи от сняг и силен североизточен вятър.Междувременно от АПИ съобщиха, че е ограничено движението на товарни автомобили над 12 т в двете посоки на АМ \"Тракия\" в област София /от София до тунел \"Траянови врата\"/ и в посока София на АМ \"Хемус\" поради снегопочистване.Товарните автомобили над 12 тона, движещи се към София, е необходимо да изчакат в района на Ботевград.Ограничено е движението на товарни автомобили над 12 тона по път II-62 Кюстендил - Дупница и в посока Дупница на АМ \"Струма\" от пътен възел \"Бобошево\" до Дупница, поради обилен снеговалеж и снегопочистване.Товарните автомобили над 12 тона да се движат задължително с вериги по път I-6 Златица - София /проход Гълъбец/, поради снеговалеж.", "date": "2018.03.22", "title": "Временно ограничиха движението на всички автомобили в посока София на АМ \"Люлин\""}
{"url": "https://news.bg/society/babh-zasilva-proverkite-predi-i-po-vreme-na-predstoyashtite-praznitsi.html", "text": "Във връзка с наближаващия християнски празник Великден Българската агенция по безопасност на храните - БАБХ организира засилени проверки на обекти за производство и търговия с храни.Инспекциите започнаха на 21 март и ще продължат до 10 април. Освен пакетиращи центрове за яйца и хранителни складове за търговия на едро на проверки подлежат също заведения за обществено хранене, обекти за търговия на дребно, пазари и борси за традиционно предлагани храни (агнешко месо, козунаци, яйца, включително боядисани яйца, пресни зеленчуци и др.), както и на боя за яйца.През почивните дни ще бъдат осигурени и дежурни екипи, които ще осъществяват официалния контрол в цялата страна.", "date": "2018.03.22", "title": "БАБХ засилва проверките преди и по време на предстоящите празници"}
{"url": "https://news.bg/world/kosovskiyat-parlament-ratifitsira-granichnoto-sporazumenie-s-cherna-gora.html", "text": "Парламентът на Косово ратифицира споразумението за границата с Черна гора, въпреки че опозицията използва сълзотворен газ, за да попречи на гласуването, информира АП.\"Движението за самоопределение\" използва сълзотворен газ в пленарна зала, за да блокира вота.Но в крайна сметка 80 депутати срещу 11 в 120-местния парламент подкрепиха сделката, като се изискваше минимум 2/3 или 80 гласа.Споразумението с Черна гора беше постигнато през август 2015 г.Опозиционната партия твърди, че граничното споразумение би означавало, че Косово ще загуби 8 200 хектара от своята територия. Предишното правителство и международни експерти отричат това твърдение.Споразумението беше поставено като предварително условие от страна на Европейския съюз, чието изпълнение е задължително, за да могат гражданите на Косово да пътуват свободно в страните от Общността.Черна гора, която одобри споразумението, признава независимостта на Косово от Сърбия, обявена през 2008 г., но която Белград все още отхвърля.Предишни опити за ратифициране на споразумението доведоха до подобни протести, в които пак беше използван сълзотворен газ в парламента и се разразиха улични сблъсъци с полицията.Съседите на Косово - Сърбия, Черна гора, Македония и Босна - получиха безвизов достъп до Шенгенското пространство през 2010 г.ЕС приветства решението на Косово, отбелязвайки, че изпълнява едно от ключовите критерии за безвизово пътуване в Шенген.Брюксел също иска Косово да продължи борбата с организираната престъпност и корупцията преди ЕС да либерализира визовите изисквания.", "date": "2018.03.22", "title": "Косовският парламент ратифицира граничното споразумение с Черна гора"}
{"url": "https://news.bg/world/nyama-dokazatelstva-zhiveya-v-ad-oplakal-se-sarkozi-pred-magistratite.html", "text": "Бившият президент на Франция Никола Саркози разкритикува липсата на \"физически доказателства\" срещу него във връзка с провежданото корупционно разследване, съобщават \"Ройтерс\" и АФП.Припомняме, два поредни дни Саркози беше разпитван от прокуратурата във връзка с подозрения, че по време на предизборната си кампания през 2007 г. е получил пари от бившия лидер на Либия Муамар Кадафи. Вчера властите са повдигнали обвинения на бившия лидер на Франция. Става дума за \"пасивна корупция\" - т. е. вземане на подкупи, за \" незаконно финансиране на предизборната кампания\" и \" незаконно получаване и притежаване на публични средства от Либия\".Според вестник \"Фигаро\" Саркози е заявил пред магистратите, че всичките твърдения срещу него са лъжи, които са превърнали живота му в \"ад\".Вестникът публикува обширен материал с показанията на президента на Франция в периода 2007-2012 г.\"Тези лъжи направиха живота ми жив ад от 11 март 2011 г.\", пише изданието, позовавайки се на думите на 63-годишния политик.Саркози казал пред магистратите, че е жертва на дестабилизираща кампания, която е започнала през март 2011 г., основана на обвинения от Триполи и френско-ливански бизнесмен, който също е в центъра на разследване, което е започнало през 2013 г.\"\", каза Саркози пред съдиите.", "date": "2018.03.22", "title": "Няма доказателства, живея в ад, оплакал се Саркози пред магистратите"}
{"url": "https://news.bg/regions/padnali-skali-spryaha-vlakovete-mezhdu-dolna-mahala-i-karlovo.html", "text": "Движението на влаковете между Долна махала и Карлово е преустановено. Причината е паднала скална маса (около 50 куб.м) от преовлажняване на ската и големите температурни амплитуди.Създадена е организация за разчистване, тежка механизация и аварийни екипи на НКЖИ пътуват към мястото. Районът е достъпен единствено по железен път, което допълнително затруднява дейностите по осигуряване на проходимост на жп участъка.Очаква се в рамките на деня движението в участъка да бъде възстановено.Клиентите на националния железопътен превозвач от крайградските пътнически влакове № 82201 (Пловдив-Карлово) и № 82202 (Карлово-Пловдив) са превозени с автобуси в участъка Долна махала-Баня.Осигурен е превоз с автобуси за пътниците от всички влакове през деня до възстановяване на движението по направлението Пловдив-Карлово.", "date": "2018.03.22", "title": "Паднали скали спряха влаковете между Долна Махала и Карлово"}
{"url": "https://news.bg/press/60-bandi-kradat-koli-v-sofiya-gartsiya-ni-tarashi-za-tsigari-i-piene.html", "text": "60 банди крадат коли в СофияОколо 60 групи крадат коли в София, показват оперативните данни на полицаите от сектор \"Престъпления против МПС\" в СДВР. Те не са само от столицата, а включват и гастрольорите от провинцията.Най-често в София вилнеят крадци от Перник, Враца, Дупница, Кюстендил и Елин Пелин. Те идват, задигат кола и се връщат.По-голямата част от групите - около 60 на сто, крадат по-стари коли - между 8- и 10-годишни. Карат ги направо в автоморгите, където се продават на части, след като изчистят номерата на рамата. Така от един автомобил изкарват около 1000 лв. Моргите пък ги вземат, защото има глад за авточасти, а на хората им е скъпо да ги вземат от лицензиран дилър.Гърция ни тараши за цигари и пиене Гръцките власти започнаха масови проверки на автомобили, които идват от България и Македония. Причината са зачестили случаи на нелегален внос на бензин и цигари, съобщиха местните граничните власти. Затова са увеличени екипите на всички пунктове.Само за ден за нелегален внос са арестувани гърци, сърби, македонци и дори германци и италианци. Нарушителите трябва да знаят, че освен глоби за контрабанда се конфискува както стоката, така и автомобилът, с които се транспортира.Случаите на нелегален внос зачестяват, защото в Гърция цените на цигарите и бензина са доста над тези у нас.Роботи заменят таксиджиите и готвачитеРоботи заменят шофьорите на таксита, автобуси от градския транспорт, готвачи и сервитьори. \"След 20 - 30 години тези професии, както всичи нискоквалифицирани позиции ще се извършват от роботи\", заяви директорът на софийския Софтуерен университет Светлин Наков на конференция \"Бъдещето на труда\". По думите му след 12 г. 85% от работните места ще бъдат за професии, които все още не съществуват. Една от тях е треньор на роботи, която ще бъде изключително търсене с оглед на дейностите, които ще се извършват от роботи. \"Сега 30% от задачите в 70 на сто от професиите могат да бъдат заменени от машини\", заяви евродепутатът Ева Майдел. Според европейската статистика в момента 90% от позициите на пазара на труда изискват цифрови умения. \"Такива умения имат само 4 от 10 европейци\", заяви комисарят по заетостта Мариан Тейсен.Италианци дават рамо на газопровод през БългарияИталианските компании Eni и Snam обсъждат възможността да инвестират в изграждането на отклонение от газопровода \"Турски поток\" през България и Сърбия до австрийския хъб Баумгартен. Това съобщава руското издание Interfax Global Energy. Целта е Италия да си гарантира доставките на руско синьо гориво след прекратяването на транзита през Украйна догодина. През 2017 г. на Ботуша са получили от Русия близо 24 млрд. куб. м газ, като договорът на Eni за доставка на гориво от \"Газпром\" през Баумгартен изтича в 2035 г.Борисов спря протеста и на надзирателите с 15 млн. лв.Премиерът Бойко Борисов запуши устите на надзирателите и съдебните охранители и потуши протеста им, който му смущаваше европредседателството. Както нямаше пари, така в крайна сметка те ще получат извънредни 15 млн. лв. за по-високи заплати, съобщи министърът на правосъдието Цецка Цачева. На въпрос откъде ще се вземат средствата, тя отговори лаконично: \"От държавния бюджет.\"\"Булгартрансгаз\" купува земята и активите на \"Южен поток\" за 13.2 млн. лв.\"Булгартрансгаз\" ще купи земята и активите на \"Южен поток България\", след като строителството на едноименния газов проект беше прекратено. Държавният газов оператор ще плати 13.2 млн. лв. на дружеството, в което акционери са Българският енергиен холдинг (БЕХ) и руската \"Газпром\", макар че по баланс активите са за над 37 млн. лв.До сделката се стигна, след като в началото на месеца \"Булгартрансгаз\" обяви обществена поръчка за закупуване на активите по препоръка на БЕХ. Целта е те да останат в групата на държавния холдинг и да се използват за други проекти, включително евентуалното изграждане на газоразпределителен център край Варна.", "date": "2018.03.22", "title": "60 банди крадат коли в София, Гърция ни тараши за цигари и пиене"}
{"url": "https://news.bg/world/london-dava-novi-usd20-mln-za-diplomatsiya.html", "text": "В разгара на преговорите с ЕС за напускане на Общността - Великобритания обяви, че ще налее нови $20 млн. в дипломацията си.Целта е да се укрепят отношенията със стари съюзници и да се създадат нови връзки по целия свят в момента, когато Великобритания се намира в процедура на Брекзит, се посочва в комюнике на Форин офис.Целта е в близките две години да се увеличи щатът на британското външно министерство с нови 250 места.Освен това се предвижда Великобритания да открие и 10 нови мисии. В момента щатът на Форин офис е 12 500 души. Лондон има 274 дипломатически представителства в 169 страни по света.", "date": "2018.03.22", "title": "Лондон дава нови $20 млн. за дипломация"}
{"url": "https://news.bg/world/mark-zukarbarg-se-izvini-za-skandala-s-lichnite-danni.html", "text": "\"Аз основах \"Фейсбук\" и съм лично отговорен за всичко, което се случва с платформата\", посочва Зукърбърг.Така основателят на \"Фейсбук\" Марк Зукърбърг се извини за манипулираните лични данни на 50 млн. потребители на социалната мрежа.Това бе първият му коментар за скандала. В изявление във фейсбук профила си той призна, че са били допуснати грешки и отбелязва, че ще бъдат взети допълнителни мерки за защита на личните данни на потребителите.Той каза, че неговата компания ще анализира всички приложения, които са имали достъп до голям обем лични данни преди направените през 2014 г. промени.Най-важните мерки, които позволяват да се избегнат конфузни ситуации като тази с \"Кеймбридж аналитика\", вече са били взети още преди повече от година. \"Има обаче още, което следва да се направи, и ние трябва да се заемем и да го свършим\", посочи шефът на Фейсбук.", "date": "2018.03.22", "title": "Марк Зукърбърг се извини за скандала с личните данни"}
{"url": "https://news.bg/world/palestinka-shte-lezhi-v-zatvora.html", "text": " Палестинско момиче ще лежи осем месеца в затвора, предаде АП. Става дума за 18-годишната Ахед Тамими. Тя беше заснета да удря израелски войници.Срещу нея бяха предявени 12 обвинения, по които можеше да бъде осъдена на няколко години затвор. Ахед Тамими се призна за виновна в нападение на израелски офицер и войник, както и по още две обвинения. Тя ще плати и глоба от 5000 шекела (1450 долара).Палестинците смятат девойката за своя икона.", "date": "2018.03.22", "title": "Палестинка ще лежи в затвора"}
{"url": "https://news.bg/world/i-robart-myuler-podhvana-keymbridzh-analitika.html", "text": "Американският спецпрокурор Робърт Мюлер разследва характера на трудовите правоотношения, възникнали между предизборната кампания на сегашния президент на Съединените щати, Доналд Тръмп и британската компания \"Кеймбридж Аналитика\", която е обвинен в незаконно събиране на лични данни в социалните мрежи.Информацията е използвана за изграждането на психологически портрети на гласоподавателите. Това съобщи Ей Би Си.Преди това вестник \"Ню Йорк таймс\" съобщи, че \"Кеймбридж Аналитика\" е събрала данните на 50 млн. потребители на \"Фейсбук\" и разработи алгоритъм за политическия анализ на предпочитанията им като избиратели. Както казаха бившите служители на компанията, създаденият алгоритъм улесни изпращането на политическа реклама с цел потенциално да се повлияе на вота им.Сенаторите вече поискаха основателят на \"Фейсбук\" Марк Зукърбърг да говори пред тях за скандала с изтичането на информация.", "date": "2018.03.22", "title": "И Робърт Мюлер подхвана \"Кеймбридж Аналитика\""}
{"url": "https://news.bg/world/usd200-mln-voenna-pomosht-za-ukrayna-ot-sasht.html", "text": "Конгресът на САЩ възнамерява да отпусне 200 милиона долара военна помощ за Украйна, включително и за смъртоносни оръжия, съобщава РИА Новости. Агенцията се позовава на проектобюджета на страната за финансовата година 2018.Според документа средствата са отпуснати на Пентагона в координация с Държавния департамент за разходи, включващи и \"защитни смъртоносни оръжия\", военно обучение, логистика, подкрепа в областта на разузнаването и замяната на оръжия, предоставени преди това от Съединените щати.Въпреки това, както беше отбелязано, някои ограничения също са наложени - по-специално е забранено прехвърлянето на преносими ракетни комплекси в Украйна.По-рано беше съобщено, че Държавният департамент на САЩ е одобрил продажбата на 37 противотанкови комплекси Javelin за Украйна и 210 ракети за тях за 47 милиона долара.", "date": "2018.03.22", "title": "$200 млн. военна помощ за Украйна от САЩ"}
{"url": "https://news.bg/world/velikobritaniya-ubezhdava-es-da-goni-ruski-diplomati.html", "text": "Великобритания ще се опита да убеди ключови-страни от Европейския съюз (ЕС) да изгонят руски дипломати, съобщи \"Блумбърг\".Агенцията отбелязва, че по този начин Лондон ще се опита да засили натиска над Кремъл.За целта Островът ще представи допълнителни данни на свои ключови партньори от ЕС данни от разследването за отравянето на двойния агент Сергей Скрипал.Дори се обмисля премиерът Тереза Мей да излезе с нарочно обръщение към ЕС, в което да посочи, че Русия представлява заплаха за ЕС.Кремъл вече отхвърли обвиненията за Скрипал като неоснователни.", "date": "2018.03.22", "title": "Великобритания убеждава ЕС да гони руски дипломати"}
{"url": "https://news.bg/world/chetvarta-za-sezona-snezhna-burya-udrya-sasht.html", "text": "Четвърта за сено зимна буря ще засегне над 70 милиона души в няколко източни щата от Северна Каролина до Масачузетс, предаде АП.Агенцията се позова на метеорологичната служба.Лошото време принуди администрацията на Белия дом да отмени всички ангажименти на президента Доналд Тръмп. Отложено е редовното заседание на кабинета. Много правителствени сгради във Вашингтон също са затворени.Държавните училища в Ню Йорк, Филаделфия, Вашингтон, Бостън и други градове бяха затворени, а над 4100 полета бяха отменени.", "date": "2018.03.22", "title": "Четвърта за сезона снежна буря удря САЩ"}
{"url": "https://news.bg/world/holandtsi-shte-pechatat-novite-britanski-pasporti.html", "text": " Холандци ще печатат новите британски паспорти, които ще се използват след като Островът напусне ЕС, разкрива в. \"Дейли мейл\".Причината е, че търгът е проведен по правилата на Общността, които забраняват да се подкрепят британските фирми.Холандската компания Gemalto успява да спечели договора за печатането на документите за самоличност на стойност 490 млн. британски лири. Новите сини паспорти трябва да сменят от октомври 2019 г. сегашните червени паспорти. В момента те се печатат от британската De La Rue.\"Паспортът на Обединеното кралство е израз на нашата независимост и суверенитет - символизиращ нашето гражданство на една горда, велика нация\", заяви премиерът Тереза Мей. \"Ето защо обявихме, че традиционният син паспорт ще се върне, след като напуснем Европейския съюз през 2019-а\", уточни Мей.", "date": "2018.03.22", "title": "Холандци ще печатат новите британски паспорти"}
{"url": "https://news.bg/world/sasht-davat-usd250-mln-za-borba-s-ruskoto-vliyanie.html", "text": "САЩ дават $250 млн. за борба с руското влияние, съобщи РИА Новости.Агенцията се позова на проектобюджета на страната.Парите ще бъдат разпределени и за партньорите на САЩ в НАТО и Европа. Ще има и финансови траншове за укрепване на демокрацията в Русия.През последните месеци отношенията между Белия дом и Кремъл се обтегнаха.", "date": "2018.03.22", "title": "САЩ дават $250 млн. за борба с руското влияние"}
{"url": "https://news.bg/world/hameney-nie-pobedihme-islyamska-darzhava.html", "text": "Иран има ключова роля в разгрома на Ислямска държава в Близкия изток.Това отбеляза в телевизионно обръщение върховният лидер аятолах Али Хаменей. Той не пропусна да отбележи, че това е довело до стабилност в ключовия регион.Американците твърдят, че са изиграли роля за разгрома на Ислямска държава, но това е лъжа, отбеляза Али Хаменей.Според него Вашингтон е неспособен да установи стабилност в региона. Али Хаменей дори обвини САЩ, че фактически са създали Ислямска държава.Намесата на Техеран в Сирия помогна на президента Башар Асад да обърне хода на гражданската война в страната.", "date": "2018.03.22", "title": "Хаменей: Ние победихме Ислямска държава"}
{"url": "https://news.bg/world/tramp-udrya-kitay-s-novi-mita.html", "text": "САЩ ще ударят Китай с нови мита, предаде Ройтерс.Агенцията отбелязва, че се очаква президентът Доналд Тръмп в 16.30 по Гринуич да подпише нарочен президентски указ.През последните дни Тръм вече наложи мита за вноса на стоманата и алуминия.Налагането на рестрикции на Китай само засилват опасенията сред анализаторите за разпалване на световна търговска война.Китай е обвиняван от САЩ в кражба на американска интелектуална собственост и технологии.", "date": "2018.03.22", "title": "Тръмп удря Китай с нови мита"}
{"url": "https://news.bg/regions/zadrastvaniya-i-zakasneniya-na-transporta-zaradi-snega-v-sofiya.html", "text": "В столицата обилният снеговалеж тази сутрин предизвика задръствания и закъснения на градския транспорт, информира bTV.Временно е ограничено движението на всички автомобили в посока София на АМ \"Люлин\". Причината е снегопочистване, съобщиха от Агенция \"Пътна инфраструктура\" (АПИ).Шофьорите трябва да използват обходния маршрут Владая - София. В посока Перник на АМ \"Люлин\" е ограничено движението на товарни автомобили над 12 тона, трафикът на автомобили до 12 тона е без ограничение. Тировете трябва да изчакват на място.През нощта работиха 136 снегопочиващи машини, обяви Красимир Димитров от кризисния щаб на Столичната община. \"Приоритетно се почистват булевардите и улиците, по които се движи масовият градски транспорт\", допълни Димитров.Неговият съвет към шофьорите в София е да се съобразяват с усложнената зимна обстановка.", "date": "2018.03.22", "title": "Задръствания и закъснения на транспорта заради снега в София"}
{"url": "https://news.bg/politics/bregovo-skara-bsp-i-gerb.html", "text": "БСП и ГЕРБ се скараха за бедствието в Брегово. Червените обвиниха премиера, че е забравил хората там. Очаквано герберите защитиха лидера си. Община Брегово е наказана от кабинета, защото там ГЕРБ никога не е печелил избори, започна Филип Попов от БСП.Смята, че правителството не може конюнктурно да разделя хората от различните общини. За съжаление го прави по най-безпардонен и уродлив начин, подчерта червеният депутат. Прави го, защото в община Брегово ГЕРБ никога не е печелило избори, заподозря Попов.Може би там според г-н Борисов живеят друга категория хора, по-малко граждани, по-малко европейци, коментира червеният депутат. Не се отнасяйте към българите там като към лош материал, те са достойни, четни и смели българки граждани, обърна се социалистът задочно към Бойко Борисов.БСП си прави кризисен пиар, скочи веднага Владимир Тошев от ГЕРБ. Във Видинско работят кризисните щабове в областта и общините, където е необходимо. В момента се решават проблемите по отводняването на подпочвените води, допълни Тошев.", "date": "2018.03.22", "title": "Брегово скара БСП и ГЕРБ"}
{"url": "https://news.bg/world/prezidentat-na-maldivite-otmeni-45-dnevnoto-izvanredno-polozhenie.html", "text": "Президентът на Малдивите Абдула Ямин отмени 45-дневното извънредно положение, наложено на фона на политическо напрежение в островната държава, информира \"Ройтерс\".В съобщението на държавния глава се казва, че извънредното положение е отменено, въпреки че има малка заплаха за националната сигурност. Решението е взето след консултация със службите.В началото на февруари държавата в Индийския океан обяви извънредно положение заради политическа криза.По време на извънредното положение правителството замрази работата на законодателния орган и нареди на армията да блокира опити на Върховния съд за импийчмънт на президента. Бившият президент на островната държава Мамун Абдул Гаюн бе задържан. Преди това съдът постанови, че Гаюн и няколко опозиционни лидери трябва да бъдат освободени, но президентът отказа да уважи съдебното решение.", "date": "2018.03.22", "title": "Президентът на Малдивите отмени 45-дневното извънредно положение"}
{"url": "https://news.bg/crime/napadnaha-i-ograbiha-21-godishna-v-studentski-grad.html", "text": "Към 5.45 часа от тел. 112 в полицията е получен сигнал за инцидент в Студентски град, при който е нападната 21-годишна жена - след заплаха й е отнета дамската чанта с пари и вещи.Младата жена е с наранявания по главата, прегледана е в болница.СДВР изяснява обстоятелствата по случая и издирва извършителя.Образувано е досъдебно производство.", "date": "2018.03.22", "title": "Нападнаха и ограбиха 21-годишна в Студентски град "}
{"url": "https://news.bg/regions/ogranichiha-dvizhenieto-na-kamioni-nad-12-t-po-am-trakiya.html", "text": "Пролетният сняг затрудни движението на транспорта почти в цялата страна.От АПИ съобщиха, че близо 440 машини почистват пътните настилки по републиканската мрежа в районите със снеговалеж. Най-интензивен е снеговалежът в Западна България. Метеоролозите очакват да вали през целия ден.Поради обилния снеговалеж временно се ограничава движението на камионите над 12 тона по АМ \"Тракия\" на територията на Софийска област - от км 0+000 до км 55+600.На АМ \"Хемус\" движението на камиони над 12 тона е ограничено само в посока София, като товарните МПС се спират при Ботевград.За снегопочистване временно е ограничено преминаването на всички автомобили в посока София по АМ \"Люлин\". Шофьорите на леки автомобили се насочват по обходен маршрут по път I-1 Владая - София. В посока Перник на АМ \"Люлин\" е ограничено движението на товарните автомобили над 12 тона, трафикът на автомобилите до 12 тона е без ограничение. Тежкотоварните автомобили е необходимо да изчакват на място, според информация на АПИ към 10:00 часа.Заради силния снеговалеж и за снегопочистване временно е ограничено движението на товарните автомобили над 12 тона по път II-84 Велинград - Якоруда, по път II-62 Самоков - Дупница и по път III-822 Самоков - Ихтиман. Ограничен е и трафикът на превозните средства над 12 тона с ремаркета и полуремаркета по път III-842 Юндола - Белово. Обходният маршрут за шофьорите е по път Белово - Варвара - Велинград - Юндола.От МВР информираха, че е спряно е движението на тежкотоварни автомобили по направленията Кюстендил - София, през село Цървеняно, Кюстендил - Дупница, Кюстендил - Гюешево. Закъсалите товарни автомобили по пътя Кюстендил - Дупница са извън активната пътна лента за движение. Снегопочистващата техника работи в тези пътни участъци.Ограничено е движението на товарни автомобили с ремаркета и полуремаркета през проход \"Превала\", поради силен снеговалеж.Шофьорите трябва да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори, съветват от АПИ.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.В 18 области в Северна България, както и за София-град, София-област, Пернишка и Кюстендилска област има оранжев код за снеговалеж и силен вятър.В останалата част от България е в сила жълт код. Предупреждението за там е за валежи от дъжд, които ще преминават в сняг.", "date": "2018.03.22", "title": "Ограничиха движението на камиони над 12 т по АМ \"Тракия\""}
{"url": "https://news.bg/world/shestima-dushi-zaginaha-pri-eksploziya-v-himicheski-zavod-v-chehiya.html", "text": "Най-малко шестима работници са загинали и други няколко са ранени при експлозия в завод за химикали в Чехия, информират АП и други медии.Инцидентът е станал в завод на компанията за химикали Synthos.Не е ясен точният брой на пострадалите.Заводът се намира в град Кралупи над Вълтава, на около 15 километра от столицата Прага.Експлозията не е засегнала жилищни квартали.Кметът на града Петър Холечек каза пред чешката телевизия, че експлозията е станала в цистерна с неуточнено засега вещество. Той допълни от мястото на инцидента, че няма опасност за града.Говорител на пожарната служба увери, че няма опасност от нови експлозии. Най-малко двама ранени са хоспитализирани.Според \"Ройтерс\" обаче, позовавайки се на властите, експлозията е станала в рафинерия на компанията Unipetrol.", "date": "2018.03.22", "title": "Шестима души загинаха при експлозия в химически завод в Чехия"}
{"url": "https://news.bg/regions/peshehodnite-pateki-redki-iztriti-po-malki-ili-pak-oranzhevi.html", "text": "Със \"срамен списък\" приключи проверката на пешеходните пътеки у нас.  Проверката е обхванала близо 14 000 пешеходни пътеки. Констатирани са фрапиращи пропуски, коментира Цацаров. Начело на срамния списък са общините със системни нарушения на сигнализацията - Благоевград, Пазарджик, Хасково, Стара Загора, Варна.Оценени са били и трите типа пешеходни пътеки и съответствието на вертикалната и хоризонтална маркировка.\"Такава инспекция се прави за първи път\", констатира Цацаров. \"Не приемам и не насърчавам споделената отговорност на институциите\", каза още той.\"Никой от нас не е длъжен да бъде потърпевш нито от управленска безотговорност, нито от липса на финансови средства\", коментира главният прокурор. Сред констатираните нередности са два пъти повече липсващи знаци, неправилно маркиране, неправилна сигнализация.\"Разчитам Министерството на регионалното развитие и благоустройството (МРРБ) освен съставянето на регистър да представи предложение за промяна на нормативната уредба, така че проверка като тази да се правят ежегодно\", заяви Цацаров. Нарушенията следва да бъдат отстранени до 30 юни, при неизпълнение в срок ще се търси административно-наказателна отговорност.Освен това след 30-ти юни констатираните най-фрапантни нарушения ще бъдат повторно проверени.Министърът на вътрешните работи Валентин Радев констатира, че най-често срещаните нарушения са неправилно маркиране, износена маркировка, неизпълнена правилна маркировка, неправилно разположение на пешеходните пътеки.За републиканските пътища министърът на регионалното развитие Николай Нанков коментира, че при около 80% от проверените пешеходни пътеки по републиканската мрежа, не е спазено изискването за тяхната ширина. Използват се и цветове, различни от белия. Освен това липсва и сигнализацията \"Погледни\".Главният прокурор Сотир Цацаров определи ситуацията в Пазарджик, например като: \"оранжево небето - оранжев е градът\"- предвид цветовете, използвани за маркировката . По думите му най-големият проблем е разполагането на пешеходните пътеки на по-малко от 250 метра. \"Тук не опира до средства, а до мислене\", коментира Цацаров. Така пътеките у нас се нанасят без цялостна концепция за местата на пешеходните пътеки. Така например, пешеходни пътеки, които трябва да бъдат премахнати по републиканската пътна мрежа, са 80 броя.\"Има пешеходни пътеки на автомагистрални участъци\", констатира регионалният министър. По думите му пешеходна пътека на автомагистрала - абсолютно недопустимо. Административно-наказателната отговорност е в размер от две до седем хиляди лева.Припомняме, проверката на главния прокурор беше наредена след няколко трагични инцидента с пешеходци в страната в края на миналата година.  Последният такъв инцидент тогава със , където джип връхлетя върху майка и детенцето ѝ. Възрастната жена се оказа с леки наранявания, но детето почина на място. Това предизвика бурни реакции в Първенец, където местните поискаха . Само ден по-рано  в Казанлък. В края на годината смъртни случаи на пешеходни пътеки в и също предизвикаха голямо обществено недоволство.", "date": "2018.03.22", "title": "Пешеходните пътеки - редки, изтрити, по-малки или пък оранжеви"}
{"url": "https://news.bg/health/uvelichavat-zaplatite-v-pirogov.html", "text": "Представители на синдикатите и на ръководството на института за спешна медицинска помощ \"Пирогов\" подписаха Колективния трудов договор (КТД) в болницата. Предвижда се увеличение на основното трудово възнаграждение за 1 година с до 300 лева за лекари и медицински работници, уточниха от болницата.Фонд работна заплата се увеличава за лекарите, специалистите по здравни грижи (медицински сестри, медицински лаборанти, медицински рехабилитатори и др.) и санитарите. Парите за санитарите бяха повишени с увеличението на минималната работна заплата, което е отразено в КТД.Парите за увеличението на основните трудови възнаграждения няма да окажат негативно влияние върху разплащането с доставчиците и покриването на останалите задължения на лечебното заведение.Договорът, който влиза в сила от 1 април 2018 г. , беше подписан между изпълнителния директор на болницата проф. д-р Асен Балтов и председателите на пироговските секции на двата синдиката КНСБ и КТ \"Подкрепа\".Изпълнителният директор на болницата проф. Асен Балтов подчерта, че с този договор се поставят основите на подобряване на основните трудови възнаграждения.От синдикатите обявиха, че с подписването на този колективен трудов договор основните заплатите в \"Пирогов\" стават над средните в браншовия договор в отрасъл здравеопазване. Договорът носи стабилност и основа за развитие на работните заплати при добри финансови резултати на болницата.Припомняме, на 16 март от прокуратурата обявиха, че проверяват \"Пирогов\" и още шест болници. По-късно от държавното обвинение обявиха, че ще проверяват и здравни министри и зам.-министри, били на този пост от 2010 година.Във вторник, 20 март 2018 г., след като от Здравно министерство изпратиха оздравителния план за болницата от \"Пирогов\" обявиха, че изплащат почти 1,5 млн. лева годишно на лекарите за извънреден труд. Причината е, че не достига персонал.Оздравителният план не предвижда съкращения на медицински персонал и на специалисти по здравни грижи. Според плана се предвижда оптимизиране на незаети бройки и структури с ниска степен на използваемост на леглата. Предвижда се и спиране на дублиращи се дейности.Като част от оздравителния план е изготвен график за разплащане на просрочените задължения. Не се предвижда натрупване на нови просрочени задължения. Мерките целят намаляване на просрочията, които към януари 2018 г. са над 14 млн. лв.Изпълнението на плана ще започне в началото на април. Той ще продължи да действа през следващите три години, като МЗ ще наблюдава на месечна и тримесечна база изпълнението на плана.", "date": "2018.03.22", "title": "Увеличават заплатите в \"Пирогов\""}
{"url": "https://news.bg/int-politics/iran-nay-nakraya-mozhe-da-obyavi-pobeda-nad-sauditska-arabiya-v-irak.html", "text": "Не е трудно да се открият знаци, че Иран печели прокси войната със Саудитска Арабия в Ирак. Това се отбелязва в материал на агенция \"Ройтерс\".Налице е иракската шиитска милиция, която се закле във вярност на Иран и политиците, задължени на Техеран. Налице са иранските компании, които произвеждат всичко - от жълтите таксита на Багдад до хладилниците и климатиците, които са наводнили уличните пазари.А също така налице са фурмите. Ирак някога беше най-големият производител на сладкия плод в света. Но унищожени от години на занемаряване и войната с Иран в периода между 1980 и 1988 г., производството на фурми намалява до такава степен, че вносът сега е забранен, за да бъде защитена местната индустрия.Това не е спряло контрабандистите, особено иранските производители, които крият фурмите си под картонени кутии с други плодове. Саудитска Арабия е също голям производител, но иранците контролират пазара.Това е удар по националната гордост, което някои иракчани виждат като емблематично за нарастващото влияние на Иран върху тяхната страна.\"Фурмите на Хакикат сега са най-добрите в Ирак\", изтъква Мехди Хакикат, собственик на иранската фирма \"Хакикат златни фурми\".Преди три години 20 процента от неговите фурми са били продадени в Ирак. Сега тази цифра е нараснала до повече от 90 процента.\"Правителството не прави нищо. Иран контролира иракската политика и икономиката\", оплаква се Кусай Хамдан, търговец на пазар край Багдад.Ирак е едно от многобройните прокси бойни полета, след като шиитски Иран и сунитска Саудитска Арабия се стремят да доминират в Близкия изток.Двете регионални сили подкрепят противоположни страни в конфликтите в Сирия и Йемен. Те са съперници също така в Ливан, където Иран оказва влияние чрез \"Хизбула\", политическо и военно движение, което Саудитска Арабия смята за враг.Тяхното съперничество и регионалните конфликти задълбочиха нестабилността в Близкия изток и подклажда страхове в западните столици, включително Вашингтон, за пряка конфронтация между Рияд и Техеран, която може да въвлече международните им съюзници.Въпреки че Иран воюва с Ирак от 1980 до 1988 г., той има голяма преднина пред Саудитска Арабия.Рияд и Багдад започнаха да предприемат стъпки към умиротворяване едва през 2015 г. след 25 години размирни отношения, започвайки с нахлуването на покойния иракски диктатор Саддам Хюсеин в Кувейт през 1990 г.Иран увеличава влиянието си в Ирак след ръководената от САЩ инвазия, при която Саддам беше свален от власт през 2003 г., а страните сега са близки съюзници. Техеран циментира отношенията, помагайки на Багдад да победи ДАЕШ (\"Ислямска държава\"), които са общ враг, и да потисне стремежа за независимост на неговото кюрдско население.Подобряването на отношенията даде възможност на Иран да изгради връзки в много области, включително в бизнеса.Иран сега е най-големият търговски партньор на Ирак, с годишен оборот от около 12 млрд. долара, според иракските власти. Годишната търговия между Саудитска Арабия и Ирак възлиза на около 6 млрд. долара.Същевременно опитите на Рияд за увеличаване на влиянието в Ирак започват да дават резултати. Петрохимическият гигант SABIC планира да открие офис в Ирак, а енергийната саудитска компания TAQA открива офис в Ирак, за да засили присъствието на частния саудитски сектор в Ирак и да увеличи инвестициите си.Саудитската инвестиционна компания в селското стопанство и животновъдството, която е част от държавния инвестиционен фонд на страната, оглежда възможностите за инвестиции в земеделски земи. Двете страни обсъждат инициатива за електроенергийна връзка и инвестиции в нефтохимически продукти, възобновяеми енергийни източници и производство на електроенергия.Ала Рияд все още има да извърви дълъг път, за да настигне Техеран в Ирак.", "date": "2018.03.22", "title": "Иран най-накрая може да обяви победа над Саудитска Арабия в Ирак"}
{"url": "https://news.bg/world/otvratitelno-oskarbitelno-i-nedopustimo-otgovori-kremal-na-london-za-hitler.html", "text": "Кремъл обяви, че коментарът на британския външен министър Борис Джонсън, че Владимир Путин иска да използва Световното първенство по футбол в Русия като Адолф Хитлер Олимпиадата в Германия през 1936 г. е отвратителен, съобщават АФП и руски медии., каза говорителят на Кремъл Дмитрий Песков.Джонсън се съгласи с британски депутати, че \"Путин ще използва първенството по начина, по който го направи Хитлер с Олимпиадата през 1936 г.\" за пропаганда.\"Мисля, че сравнението с 1936 г. е напълно точно\", отговори министърът, като очаква Путин да \"славослови това спортно събитие\".Разменените коментари идват на фона на ескалиралата словесна война между Русия и Великобритания във връзка с отравянето на бившия руски агент Сергей Скрипал и дъщеря му Юлия в английския град Солсбъри на 4 март.Джонсън също призова Русия да гарантира безопасността на английските фенове на първенството.Песков каза още, че Кремъл разчита на елементарна политическа логика и мъдрост от държавите в Европа, след като премиерът на Великобритания Тереза Мей ще се опита да убеди ЕС да приеме мерки срещу Русия.", "date": "2018.03.22", "title": "Отвратително, оскърбително и недопустимо, отговори Кремъл на Лондон за Хитлер"}
{"url": "https://news.bg/regions/avtobus-se-udari-v-tir-na-patya-ruse-byala.html", "text": "Автобус удари движещ се пред него ТИР. Верижна катастрофа е станала на пътя Бяла - Русе на разклона за град Две могили, съобщи БНР. Няколко души от автобуса са леко ранени.Автобусът е на фирма \"Етап\".От Русе са изпратени три линейки. Движението в района е затруднено.От автобуса няма ранени, казаха от фирмата превозвач пред bTV. Пътниците в него са били 14 и са извозени с леки коли. Сигналът за пътния инцидент е подаден малко след 14:30 ч. Движението в района на инцидента временно е преустановено.Обходният маршрут е по пътя Две могили - Батишница.Според очевидци в района на инцидента тирове са запушили и двете ленти на пътя. Според тях автовоз е блокирал и обходния маршрут.", "date": "2018.03.22", "title": "Автобус се удари в ТИР на пътя Русе-Бяла"}
{"url": "https://news.bg/regions/api-pusna-obshtestveni-porachki-za-polovin-miliard-leva.html", "text": "Агенция \"Пътна инфраструктура\" стартира обществените поръчки за строителство за 425 млн. лв. без ДДС.Става въпрос за процедурите за строителството на пътя Мездра - Ботевград и на участък от Софийския околовръстен път - от връзката с АМ \"Тракия\" до ж. к. \"Младост\".Строителството на пътя Видин - Ботевград ще започне от една от най-сложните отсечки - тази между Мездра и Ботевград, която е с дължина 33 км. Индикативната стойност на поръчките е близо 302 млн. лв. без ДДС. Участъкът е разделен в два лота. Лот 1 е от км 174+800 до км 194+122, а лот 2 от км 161+367 до км 174+800.Предвижда се отсечката да бъде с две платна с по две ленти за движение в посока с габарит 20 метра. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена.При изграждането на пътя ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене.Пресичанията на републиканските и общинските пътища ще се осъществява чрез кръгови кръстовища \"Мездра\", \"Дърманци\", \"Ребърково\", \"Люти дол\", \"Скравена\" и \"Ботевград\". Предвидено е построяването на селскостопански надлези, площадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.Индикативната стойност на поръчката за Лот 1 за допълнително проектиране и строителство е 123 000 000 лв. без ДДС. Срокът на изпълнение е 1 096 дни, от които 180 дни за проектиране и 916 дни за строителство.Индикативната стойност на поръчката за Лот 2 за допълнително проектиране и строителство е 178 800 000 лв. без ДДС. Срокът на изпълнение е 1 096 дни, от които 180 дни за проектиране и 916 дни за строителство.Кандидатите могат да подават офертите си до 17.30 ч. на 4 юни 2018 г.АПИ обясняват още, че направлението Видин - Ботевград (167 км) е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от \"Дунав мост\" 2 ще се осигури бърза и удобна връзка между автомагистралите \"Хемус\", \"Тракия\" и \"Струма\". С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.Открита е и обществената поръчка за проектиране и строителство на Софийския околовръстен път II-18 в участъка от км 35+260 до км 41+340. Това е отсечката от пътен възел \"Цариградско шосе\" до пътен възел \"Младост\".Общата дължина на отсечката е 6.08 км. Проектът ще се изпълнява изцяло със средства от републиканския бюджет. Индикативната й стойност е 123 млн. лв. без ДДС.Кандидатите могат да подават офертите си до 17.30 ч. на 11 юни 2018 г.Началото на проектния участък е при км 35+260, което е малко след края на пътния възел при пресичането на бул. \"Цариградско шосе\" и Софийския околовръстен път. Краят е при км 41+340, където отсечката ще се свързва с реконструирания през 2012 г. участък от СОП.Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. \"Стар Лозенски път\", п. в. Патриарх Герман\", п. в. \"Самоковско шосе\", п. в. \"Младост\". Ще бъдат изградени 3 пешеходни надлеза и мостове над р. Искър и р. Кална.При ремонта е предвидена и реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.Срокът за изпълнение е 910 календарни дни, от които 180 дни за проектиране и 730 дни за строителство. С реализацията на проекта ще се улесни движението на транзитния трафик и връзката между автомагистралите \"Струма\" и \"Тракия\".", "date": "2018.03.22", "title": "АПИ пусна обществени поръчки за половин милиард лева"}
{"url": "https://news.bg/int-politics/otneha-deputatskiya-imunitet-na-savchenko-arestuvaha-ya.html", "text": "Върховната рада (украинският парламент) отне имунитета на депутатката Надежда Савченко, давайки съгласие да бъде привлечена към наказателна отговорност. Малко след това тя е била арестувана в сградата на парламента.Преди това Савченко настоя, че няма да се откаже от званието \"Герой на Украйна\" и няма да се откаже от депутатския си мандат.\"Трябва ли да ви дам мандата си и да напусна политиката, за да ви направя щастливи? Или да се откажа от Звездата на Героя, както мнозина искат? Така че въпросът е трябва ли да предам украинския народ, отказвайки се от звездата. Хора, които ме подкрепят, казват: не давай звездата... Не, няма да я предам. Това звание не се дава с лека ръка. Тази титла се дава с кръв. Аз доказах, че съм герой на Украйна в московските затвори\", изтъкна Савченко от трибуната на парламента.Савченко прие решението на Радата с усмивка, сдавайки депутатската си карта и напусна залата на парламента. При излизането си тя се здрависа с двама депутати от \"Опозиционния блок\", който не подкрепи отнемането на имунитета ѝ.След това придружена от сестра си Вера Савченко излезе от сградата на Радата, където я чакала майка ѝ. Тя я помолила да не се тревожи и да се прибере вкъщи. Тя отказа да отговаря на въпросите на журналистите и се върна в сградата на парламента. Там са ѝ прочели текста, съгласно който я задържат и са я арестували.Украинската прокуратура обвинява Савченко в подготовката на терористичен акт в сградата на парламента. Главният прокурор Юрий Луценко заяви, че тя е планирала да обстрелва центъра на Киев с гранатомет. Според Луценко този терористичен акт целял \"провал на украинската държава\".В сградата на парламента се проведоха два митинга - на привърженици и опоненти на Савченко.Обвиненията срещу нея се основават на делото срещу ръководителя на Центъра за освобождение на пленниците \"Офицерски корпус\" Владимир Рубан, който е бил задържан с голямо количество оръжие при опит да напусне самопровъзгласилата се Донецка народна република и да отиде на територия, контролирана от Киев.В отговор Савченко заяви, че \"само мързеливият не мисли да взриви президентската администрация или парламента\". Също така тя нарече Луценко \"маша в ръцете на Порошенко, който оказва натиск на депутатите\".Надежда Савченко призна, че е изнасяла оръжия от Донбас и е правила схеми за разрушаването на правителствения квартал в Киев, но заяви, че всичко това било \"сюрреализъм и политическа провокация\", а основната ѝ цел е била \"да покаже на властниците, че те също са смъртни\".", "date": "2018.03.22", "title": "Отнеха депутатския имунитет на Савченко, арестуваха я "}
{"url": "https://news.bg/regions/snegorin-prati-kola-mezhdu-mantinelite-na-am-maritsa.html", "text": "Снегорин блъсна автомобил и го прати между мантинелите, разделящи двете платна на АМ \"Марица\", съобщи \"\".Инцидентът е станал малко преди 12 часа. Снегоринът се забил в колата на метри от отбивката на АМ \"Марица\" за Хасково в посока Свиленград.Вследствие на удара е пострадал водача на лекия автомобил. Той е настанен в здравно заведение със счупена ръка. Колата е с разбита предница.По случая е образувано досъдебно производство. Предстои в хода на разследването да се установят причините за катастрофата.Заради инцидента за кратко движението по магистрала \"Марица\" край Димитровград в две от платната беше ограничено, съобщи БНТ.", "date": "2018.03.22", "title": "Снегорин прати кола между мантинелите на АМ \"Марица\""}
{"url": "https://news.bg/int-politics/zashto-sa-tezi-analogii-s-vtorata-svetovna-voyna.html", "text": "Защо политиците сравняват всичко с Втората световна война, какво в името на Бога подбужда нашите псевдо-Чърчили да си играят с Втората световна война, питат в своя статия The Independent.Първа започва Тереза ​​Май с твърдението, че за пръв път от Втората световна война се използва невро-паралитичен газ в Европа. Последва я Борис Джонсън с репликата към Русия \"Битката за Британия и Спитфайър\". Това детско поведение наистина ли е убедително за хората във Великобритания, или показва пълно невежеството, или отново и отново влиза в политическа употреба най-епичната трагедия на 20-ти век, коментира Робърт Фиск.Сега Джонсън отново се заиграва, сравнявайки руската Световна купа това лято с Олимпйиските игри от 1936 г. в Берлин. Но в берлинските игри бяха изключени немските евреи и роми и имаха за цел да заглушат, макар и за кратко, антисемитската и расистката реторика на нацистите в пропагандата на хитлеристката диктатура. Руската Световна купа ще се експлоатира политически от Кремъл, но няма антиеврейски или други расистки ограничения за участие.Когато Джонсън изразява загриженост за безопасността на британските фенове, предполага ли, че те ще са жертва на антиеврейско насилие в стил Хитлер, каква е тази безсмислица? Олимпийските игри през 1936 г. се провеждат три години преди нацисткото нашествие в Полша. Сега Джонсън явно предполага, че Русия ще започне Трета световна война през 2021 г., пита журналистът. Руснаците имат много да отговорят за отравянето на Сергей Скрипал, дъщеря му Юлия, както и за сержант Ник Бейли, но какво общо въобще има всичко това с Втората световна война?Относно невропаралитичния газ, през 30-те години на 20-ти век нацистите открили, че селскостопански пестициди могат да се използват за създаване на нервни агенти. Но те никога не са ги използвали през Втората световна война, защото германците предполагат, че съюзниците вероятно имат още зарин и табун и то повече от тях.Да, японците извършват нечовешки експерименти с всякакъв вид газове в експерименталния завод \"Харбин\" в окупиран Китай, но военнопрестъпниците там са привлечени след войната, за да помагат на американците. Затворници от Япония и Германия също загиват по време на експерименти.Били са използвани химически агенти, но никога в битка през Втората световна война, а в най-голямото нацистко престъпление срещу човечеството, срещу евреите в Европа - газът Cyclon-B в \"Аушвиц\" и други концентрационни лагери за унищожение. Това ли казват Мей и Джонсън, когато споменават \"нервни агенти\" и Втората световна война, и ако е така, защо не го кажат. Или сравнението между отравянето на трима души в Солсбъри с Холокоста е невинно, коментира Фиск.Разбира се, Москва няма никакво право дори да се опитва да убие руски изгнаници във Великобритания, особено по лични указания на Владимир Путин. И все пак, през август 1940 г. - когато истинската битка за Великобритания е в разгара си - руското правителство убива руснак в Мексико. Името му е Троцки и той е убит от агента на НКВД Рамон Меркадор по указания на Сталин. Москва отрича всякакво участие (déjà vu!). И точно в рамките на две години след убийството на Троцки, след нацисткото нахлуване в Съветския съюз, Чърчил приема Сталин като верен съюзник в борбата срещу Хитлер.Вярно е, че Чърчил е отвратен от Троцки - чувствата са взаимни, но е готов да работи с руснаците, въпреки стремежа на Сталин да убие своите бивши колеги, защото е в националния интерес на Великобритания. \"Съвсем случайно през деня гледах кадри от съветски въздушни битки с германци по време на Втората световна война и там, на старата лента, имаше някои от любимите \"Спитфайърс\" на Борис Джонсън, които бяха боядисани в съветски цветове с червена звезда на опашката - подарък от Великобритания\", допълва Фиск.Паралелите не са точни разбира се, въпреки че медиите също се заиграват със сценария за Втората световна война. \"Ройтерс\" например, зае британската линия за отровата, използвана в Солсбъри, описва случая като \"първата известна употреба на такъв нервен агент на европейска земя от Втората световна война\". Но това вярно ли е - химикали, да, но нервни агенти... И ако смятате, че това е малко прекалено, просто погледнете как са се заиграват аналогиите Хитлер-Втората световна война по света.Свикнахме да наричаме Саддам - \"Хитлер на Тигър\", но съвсем скоро принц Мохамед бин Салман от Саудитска Арабия каза на американците, че териториалните амбиции на върховния лидер на Иран, Али Хаменей, може да се сравнят с тези на Хитлер, предупреждавайки, че той \"не иска да става свидетел на същите събития в Близкия изток\". И така, кой от тези два мюсюлмански народа понастоящем е в настъпление с \"Блицкриг\" към съседна държава, пита Фиск.Но странните исторически паралели нямат край, журналистът допълва, че минавайки през Турция през \"уикенда\", разбира, че президентът Ердоган - по повод 103-годишнината от битката за Галиполи - сравнява този сблъсък от Първата световна война с текущата \"борба срещу тероризма\" на Турция в Африн.Войските на АНЗАК в залива Сувла вероятно биха били озадачени, ако знаеха, че един ден ще бъдат сравнявани с кюрдските бойци от YPG (или ПКК). Ердоган наистина е сериозен: \"терористичните вълни срещу Турция\" не са нищо друго освен усилия за съживяване на нахлуването на съюзническите сили през 1915 г. и двата случая са опит да се създаде \"териториален коридор по границата ни\", коментира Фиск думите на Ердоган.За разлика от всички тях, странно, руснаците избягват всякакво споменаване на собствените си действия в световните войни и очевидно (в пъти с по-голямата жертва във Втората от всички останали съюзници събрани заедно), и отговарят единствено във връзка с британския неуспех да се задават очевидни въпроси, дори и с пропагандата си през RT, допълва журналистът.Фиск задава следните въпроси: \"Защо руските изгнаници са убиват само във Великобритания? Защо на Москва не беше даден достъп до детайлите на отровата още от самото начало? Защо няма снимки на Сергей Скрип и Юлия в болница (както имаше на бившия руски агент Александър Литвиненко, когато всъщност умираше от отрова в британска болница през 2006 г.)? Защо британски учени се разхождат в космически костюми за защита в Солсбъри и то на метри от абсолютно незащитени британски граждани?Въпроси, за които трябва да има отлични отговори. И не, всеки, който си мисли, че Москва играе по правилата, да погледне Украйна, а след това да си спомни за Финландия през 1939 г., или да си спомни убийството на Троцки.Но вместо това, ние отново имаме Втората световна война - жалко, детинско, това наистина ли е най-доброто, което Мей и Джонсън могат да направят? Трябва ли наистина да ни правят на деца за пореден път?Защо не се борим с истинската опасност за самата Великобритания - Брекзит? Или тази двойка просто смята, че възмущението, предизвикано със Солсбъри, е просто друг начин да се укрие истинската трагедия, която те причиняват на Великобритания - развитие, което много критици описват като най-голямата опасност за Обединеното кралство от Втората световна война насам.", "date": "2018.03.22", "title": "Защо са тези аналогии с Втората световна война?"}
{"url": "https://news.bg/politics/kratak-srok-ima-ns-da-popalni-sastava-na-byuroto-za-kontrol-varhu-srs.html", "text": "В най-кратки срокове парламентът трябва да избере нов член на Бюрото за контрол върху СРС, след като окончателно беше отстранен Георги Гатев. Той бе освободен предсрочно от поста на зам.-председател на Националното бюро за контрол на специалните разузнавателни средства.Припомняме, в началото на годината тричленен състав на Върховния административен съд (ВАС) отхвърли жалбата на Гатев срещу решението на ДАНС за отнемане на разрешението му за достъп до класифицирана информация.Законът за специалните разузнавателни средства (ЗСРС), чието изменение бе прието от Народното събрание окончателно на 2 август 2013 г., предвижда създаване на Национално бюро за контрол на специалните разузнавателни средства (НБКСРС) като членовете му се избират от Народното събрание за срок от пет години.Процедурата по избора се организира от специализираната парламентарна комисия, която извършва контрол над службите за сигурност и използването и прилагането на СРС.Георги Гатев бе излъчен от квотата на ДПС. Сега отново ще се събират нужните кандидатури и съответната документация на кандидатите - автобиография; документ за професионален стаж; свидетелство за съдимост; медицинско удостоверение, че лицето не страда от психическо заболяване (чл. 34г, ал. 1 от ЗСРС), както и с получените от ДАНС разрешения за достъп до класифицирана информация.За мястото на Гатев могат да претендират номинираните, които са дееспособни български граждани, които имат не по-малко от 8 години юридически стаж или професионален стаж в службите за сигурност или в службите за обществен ред и са получили разрешение за достъп до класифицирана информация с ниво на класификация \"Строго секретно\".Те ще бъдат препитани в спецкомисията. Ще бъде предоставена възможност неправителствени организации, учени, експерти, практици от службите за сигурност и обществен ред, журналисти и заинтересовани граждани да зададат въпроси към кандидатите на електронната поща на Комисията.", "date": "2018.03.22", "title": "Кратък срок има НС да попълни състава на Бюрото за контрол върху СРС"}
{"url": "https://news.bg/regions/banishortsi-gotvyat-bunt-sreshtu-tsentar-po-narkomanii-v-blizost.html", "text": "Граждани събират подписка против настаняването на Центъра по наркомании в близост до детски градини, училища и детски площадки.Инициативата е част от гражданския отпор за преместването на Центъра по наркомании. Една от възможностите е той да бъде преместен в сградата на Националния център по заразни и паразитни болести на бул. \"Столетов\". За да не се случи това и за да няма недоволни граждани от други квартали, е стартирана интернет петиция. \"Целта на петицията е да: Центъра по наркомании да не нито в \"Банишора\", нито в който и да било друг квартал в непосредствена близост до училища, детски градини и детски площадки\", се посочва в текста.В нея се посочва още, че самото наличие на Център по наркомании е важно за лечението на зависими. Изтъква се обаче, че не може лечението да става в близост до децата.\"Не му е мястото до детските площадки и учебни заведения - защото площадките се превръщат в места за сбирки на все още лекуващи се хора, които не винаги са адекватни и често се намират под наркотично въздействие на препаратите; училищата се превръщат в допълнителен терен за пласиране на дрога от заинтересованите лица, които винаги се навъртат покрай лекуващи се. Няма да треперим за децата си, които до скоро спокойно се разхождаха сами в квартала, няма да се страхуваме от посегателства върху собствеността ни и да събираме спринцовки от тревните площи. Има достатъчно индустриални зони и сгради, в които да ги настанят, без да нарушават спокойствието\", се посочва още в страницата на петицията.Адресът на петицията е: След като news.bg откри в квартал \"Банишора\" разлепени по блокове и градинки призив за отпор срещу евентуално преместване, попитахме и граждани на квартала какво е мнението им. Анкетата показва тотално неодобрение за настаняването на Центъра по наркомании в сградата на Националния център по заразни и паразитни болести или така нар. Вирусология на БАН.Сградата на най-старата научно-практическа лаборатория за изследване на вирусните заплахи не се изключва от списъка с възможните места, където центъра да бъде преместен от Министерство на здравеопазването, тъй като разполага с необходимите изолирани входове и изходи, които се поддържат за лабораторните нужди там.Ето какво заявяват част от живущите в столичния квартал \"Банишора\":Пламен Въгленов: Живея в \"Банишора\". Децата ми всеки ден си играят в градинката до Вирусологията и аз съм против това да стане Център за наркомания.Стефка Ковачева: Тук живея от 50 години в \"Банишора\". Кварталът е много приятен, много е добър. Има много детски заведения и мисля, че това не е подходящото място, макар че става дума за лечение. Не искам тук да се премести Центъра за наркомании. Трябва да е по-безлюдно място, на чист въздух, за да може лечението им да се провежда както трябва. Тук в населено място, има детска градина, училище, не мисля, че е удачно.Мирослава Димитрова: Живея в кв. \"Банишора\" от седем години. Не съм съгласна с преместването на този център по наркомании и зависимости в нашия квартал. В близост има много училища. Има няколко градинки, в които децата ни живеят и се разхождат. Ние там живеем, когато са ни малки децата, ние ги разхождаме непрекъснато в тези градинки. Точно до Института по вирусология. Не сме съгласни да се премества този център.Радослава Маврова: Идеята за местене на Центъра по наркомании в квартала никак не ми допада. С две малки деца съм. Центърът се намира до самата детска площадка, тоест идеята наркоманите да съжителстват с децата ми е абсурдна за мен. Не смятам, че има здраво мислещ човек, който да е съгласен с това. Трябва да се намери по-адекватно решение - къде да бъде преместен този център. Не в квартала,не в близост до детската градина. Научих за това от разлепени бележки в квартала и преди време гледах репортаж, в който се казваше, че се търси място, къде да бъде преместен, но така и не дадоха конкретен отговор, къде ще бъде разположен центъра. Там, където е сега - хората също негодуват и са против него. До момента няма ясна представа къде ще бъде сложен центъра. Дали ще бъде тук за момента е само слух - но дори и като слух за нас и за всички в квартала не е добре.", "date": "2018.03.22", "title": "Банишорци готвят бунт срещу Център по наркомании в близост"}
{"url": "https://news.bg/int-politics/zatvor-za-izvestna-turska-pevitsa-za-obida-na-erdogan.html", "text": "Известна турска певица и актриса е била осъдена на 10 месеца затвор за обида на турския президент Реджеп Тайип Ердоган по време на концерт през 2016 година, съобщава турският в. \"Хюриет\".Уточнява се, че певицата Зухал Олджай е била обвинена, че е променила текста на една от песните си, замествайки името на Ердоган в него и правейки обиден жест с ръка, докато пее по време на концерт. Видео от концерта показва Олджай да променя текста на песента си, за да се чете \"Реджеп Тайип Ердоган, всичко е празно, всичко е лъжа, животът ще свърши един ден и ще кажеш \"имах мечта\".В свидетелските си показания Олджай е отхвърлила обвиненията, посочвайки, че e използвала името на Ердоган, защото се връзва с римата и е нямала никакъв \"скрит или обиден мотив\". По думите ѝ, жестът с ръка е бил насочен към човек от публиката.Олджай преди е била глобена с 10 620 лири (2 708 долара) за \"обида на държавен служител\" през 2010 г., припомня Анадолската агенция.Обиждането на президента е престъпление, наказуемо с до четири години затвор в Турция.Адвокати на Ердоган, който доминира турската политика в продължение вече на повече от десетилетие, са завели повече от 1 800 дела срещу хора, включително карикатуристи, бивша победителка в конкурса \"Мис Турция\" и ученици по обвинения в обида.Енес Кантер, турски баскетболист, който играе в НБА, също е съден задочно за обида на Ердоган.", "date": "2018.03.22", "title": "Затвор за известна турска певица за обида на Ердоган"}
{"url": "https://news.bg/politics/nap-ne-16-a-5-4-mlrd-e-nesabranoto-dds.html", "text": "Несъбраните вземания за периода 2000-2017 г. от ДДС не са 16 млрд. лв., а 5,8 млрд. лв. по ревизионни актове. От тях 5,4 млрд. лв. са определени като несъбираеми. Това са задължения на лица, които не притежават никакво имущество и срещу които е невъзможно да насочим принудително изпълнение. Това съобщи изпълнителният директор на Националната агенция за приходите Галя Димитрова на брифинг, посветен на събираемостта на задълженията по ДДС, установени с ревизионни актове от НАП.По думите на Димитрова 16-те милиарда лева дългове към НАП, за които преди дни съобщиха от БОЕЦ, не са несъбрани приходи, а това е целият размер на ДДС, който контролните органи са установили от ревизии, ревизионни актове и ревизионни престъпления.Шефът на НАП припомни, че в периода 2000-2017 година НАП е събрала 200 милиарда лева приходи за бюджета, като е достигнат ръст от 33%. \"Това доказва добрите резултати за едно по-добро изсветляване на българската икономика, но и по-добро спазване на закона\", обясни Димитрова и допълни, че през 2017 г. несъбираемото ДДС е четири пъти по-малко в сравнение с 2011 г.От НАП отчетоха и че реалният ръст на приходите за последните 3 години е над 5 милиарда лева, а те са с 1/3 повече от приходите за 2014 г.\"ДДС измамите не са тайна, а те са общ проблем в целия Европейски съюз\", каза още тя и посочи, че загубата за ЕС в последната една година възлиза на 150 милиарда евро.По официални данни от изследването на Европейската комисия за липсите от ДДС за 2018 година след България са други държави от ЕС, сред които Португалия, Италия и Румъния.По отношение на организационните мерки, които са предприели НАП, Димитрова допълни, че на първо място е въведена специална система за превенцията, чрез която да се избегне натрупването на ДДС.\"Сред другите мерки, които въведохме, са както прилагане на солидарни отговорности, така и командироване на служители в системата на МВР и прокуратурата\", допълни тя. Димитрова уточни, че чрез солидарните мерки за отговорност през 2017 година са установени 216 милиона лева.Създадохме и т. нар. фискален контрол, който е един много добър ефективен метод за залавяне на данъчни измами, отчете изпълнителният директор на НАП.Тя се закани, че от този месец ще се разшири и мониторинга на териториалните контролни действия.Димитрова коментира, че другите мерки, на които се обръща сериозно внимание са в областта на законовите инициативи. Разширихме както кръга на лицата за лична отговорност, така и способността за разваляне на сделки, каза още тя.На въпрос как са ограничени възможностите на някои, който е натрупал задължения, впоследствие да прехвърля дялове, Димитрова заяви, че общият принцип не допуска въвеждането на ограничителен режим на дяловете. Тя уточни, че с чл. 19 от ДПК се включват имената на длъжниците към НАП.На въпрос за данъчните проверки на \"Инерком Груп\" във връзка със сделката за ЧЕЗ Димитрова обясни, че фирмата е обект на проверка, но за да бъде напълно проверена и изследвана, трябва да е налице самата сделка.", "date": "2018.03.22", "title": "НАП: Не 16, а 5,4 млрд. е несъбраното ДДС "}
