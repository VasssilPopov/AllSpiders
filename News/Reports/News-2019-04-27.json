{"url": "https://news.bg/disasters/strelba-v-sinagoga-v-san-diego.html", "text": "Полицията разследва стрелба на синагога в Сан Диего. Има ранени, съобщава Си Ен Ен.Телевизията се позовава на съобщение на местната полиция в \"Туитър\".Стрелбата е станала в синагога в град Поуей.Най-малко четирима са ранени при стрелбата. Те всички са приети в болница, съобщи Ей Би Си. Един от ранените е починал в болница. Останалите са настанени в болница без опасност за живота им.Полицията е задържала един стрелец. Силите на реда смятат, че той е действал сам.Един мъж бе задържан за разпит във връзка със стрелбата, потвърдиха от отдела на шерифа.Стрелбата е станала по време на празника Пасха. Той е един от най-светите еврейски празници на годината, завършва в събота.Кметът на града добави, че това престъпление е извършено въз основата на омраза. Една от жертвите е равин.През октомври 2018 г. . Тогава загинаха 11 души, а други шест души бяха ранени. Сред ранените бяха четирима полицаи. Нападателят е заявил пред властите,. На него му бяха повдигнати , .", "date": "2019.04.27", "title": "Стрелба в синагога в Сан Диего"}
{"url": "https://news.bg/crime/stroyat-nov-zatvor-kray-dupnitsa.html", "text": "Строят нов затвор в бившите казарми край дупнишкото село Самораново, информира БНР, позовавайки се началникът на затвора в Бобов дол Александър Апостолов, който е координатор по проекта.Затворът ще бъде за 400 осъдени.Финансирането е по Норвежкия финансов механизъм и около 35 мил. лева.Сега в бившите казарми при Самораново е затворническото общежитие към бобовдолския затвор изтърпяват присъда около 100 лишени от свобода с по-лек режим.В бъдещият комплекс ще бъде изграден и обучителен център за подготовка на кадри по охраната на затворите и специалисти за системата за изтърпяване на наказанията - психолози, аминистратори и други.Очаква се изгражането на затвора да започне до една година.Първоначалният проект е бил той да е в общежитието в Казичене, по-близо до София, но теренът там се оказал неподходящ.По думите на кмета на селото Райна Александрова засега няма недоволство от страна на местните, тъй като в селото са нямали проблеми със затворниците от сегашното общежитие.", "date": "2019.04.27", "title": "Строят нов затвор край Дупница"}
{"url": "https://news.bg/regions/prodalzhava-prochistvaneto-na-vodata-v-general-toshevo.html", "text": "Продължава прочистването на водопроводната мрежа на квартал. \"Пастир\" в Генерал Тошево, съобщи .Очакват се резултатите от лабораторните изследвания за наличие на пестициди и тежки метали.Забраната за употреба на водата за консумация и битови нужди остава.Кметът на Генерал Тошево Валентин Димитров споделя, че реакцията на кметския наместник и на \"ВиК\" -Генерал Тошево е била своевременна и точна.Димитров уточни, че по постоянен адрес в квартал \"Пастир\" живеят 320 души.Директорът на Областната дирекция на МВР-Добрич Никола Панчев и ръководителят на РД \"Пожарна безопасност и защита на населението\" Дарин Димитров информираха, че след подаване на сигнала за замърсяване, водата веднага е била спряна. След това жителите в квартала са предупредени за замърсяването.По думите на инж. Павлов се извършва промиване на водопреносната мрежа и домовите отклонения, като водата, изразходвана за това, ще бъде приспадната от партидите на абонатите в квартала - 200 на брой.Дружеството е осигурило водоноска, като изрично се предупреждава, че водата, доставяна с водоноската, е само за битови нужди, но не е годна за пиене. Водоподаването е спряно. То ще се възстанови едва след като лабораторни анализи гарантират безопасността на водата.Директорът на РЗИ-Добрич Светла Ангелова заявява, че според резултатите от първите проби се касае за замърсяване с пестициди и хербициди.За случая е информиран министърът на здравеопазването Кирил Ананиев.Припомняме, вчера стана ясно, че са . ", "date": "2019.04.27", "title": "Продължава прочистването на водата в Генерал Тошево"}
{"url": "https://news.bg/world/silni-dazhdove-nahluvat-v-mozambik-sled-tsiklona.html", "text": "Проливните дъждове нахлуват в северната част на Мозамбик, два дни след като циклона Кенет, който разруши сградите и прекъсна комуникациите, предаде \"Ройтерс.Броят на загиналите е нараснал до пет, заявява говорителят на ООН, цитирайки правителството. Агенциите за помощ се борят да оценят степента на опустошението, тъй като много области остават откъснати.Циклонът Кенет донесе бури и ветровете до 280 км / ч, като това е втората мощна буря, която ударя бедната нация в рамките на шест седмици.Циклонът уби трима души в Коморските острови, преди да премине към Мозамбик, който все още се бори да се справи с въздействието на маришкия циклон Идай. Идай изравни пристанищния град Бейра и донесе наводнения, които убиха над 1000 души в южна Африка.Световната програма по прехраната предупреди, че през следващите дни Кенет ще изхвърли два пъти повече дъжд в северната част на Мозамбик, което ще предизвика опасения от повторение на наводненията в регион, като той е податлив на наводнения и свлачища.Според правителствени служители почти всички домове на остров Ибо са били унищожени, като съседният континентален район Макомия също претърпя тежки щети.Подробности за пълния размер на опустошенията все още не са ясни, тъй като агенциите за помощ се борят да достигнат или да се свържат с такива райони откъснати от бурята.Правителството и агенциите за помощ заявиха, че 30 000 души са били преместени на безопасно място преди бурята, но според оценките са били изложени на риск почти 700 000 души.Правителството е създало 20 центъра за евакуация в Пемба, но са необходими самолети, тъй като много от засегнатите райони не са достъпни по шосе.", "date": "2019.04.27", "title": "Силни дъждове нахлуват в Мозамбик след циклона"}
{"url": "https://news.bg/society/tri-samoleta-sa-prenasocheni-ot-letishte-sofiya.html", "text": "Самолет е пренасочен от летище София към летище Варна, съобщи БНР, позовавайки се на летище София. Причината е гръмотевичната буря. Полетът е на нискотарифна компания и е бил от Ливърпул до София.По информация на bTV още два самолета са били пренасочени. Единият от Хамбург е кацнал във Варна, а другият от Милано - в Бургас.По регламент е ангажимент на авиокомпанията да придвижи пътниците до крайната точка на пътуване.От аеропорта са заявили, че няма смущения в разписанието заради случая.И за следващите часове все още в западната половина на страната важи код жълто за бури, интензивни валежи, усилване на вятъра и възможни нови градушки.", "date": "2019.04.27", "title": "Три самолета са пренасочени от летище \"София\" "}
{"url": "https://news.bg/regions/proveryavat-signal-za-zamarsyavane-na-reka-tundzha.html", "text": "Сигнал за замърсяване на река Тунджа проверява районната прокуратура в Ямбол, съобщи БНР.Според очевидци в голям участък водата се е покрила с пяна и се е усещала задушлива миризма.По думите на прокурор Мина Грънчарова е назначена проверка за откриване на причинителите на замърсяването.Взети са и проби за изследване от регионалната инспекция в Стара Загора. Очаква се резултатите да бъдат готови до няколко дни.Това е поредният сигнал за замърсяване на водите на реката в района на индустриалната зона на Ямбол.", "date": "2019.04.27", "title": "Проверяват сигнал за замърсяване на река Тунджа"}
{"url": "https://news.bg/regions/vlak-blasna-mazh-v-sofiya.html", "text": "Влак блъсна мъж в София, съобщи Нова телевизия. Човекът е загинал на място.Инцидентът е станал на метри от гарата в \"Захарна фабрика\".Машината, която ударила жертвата, пътувала от Благоевград към столицата.По първоначална информация мъжът се опитал да пресече жп линии в района на Западния парк.На мястото са пристигнали екипи на полицията и Спешна помощ, които са констатирали смъртта на мъжа. Извършват се следствени действия.Движението на влаковете в района е временно преустановено.", "date": "2019.04.27", "title": "Влак блъсна мъж в София "}
{"url": "https://news.bg/world/bombardiraha-petroloprovod-v-kolumbiya.html", "text": "Колумбийският петролопровод \"Трасандино\" е бомбардиран в западната провинция Нарино, предаде \"Ройтерс\", позовавайки се на държавната петролна компания \"Екопетрол\", като това е седмият случай за тази година.Атаката се е случила в Касас Фриас в община Пупиалес, причинявайки изтичане на петрол във водоизточника Ла Пинуела. Тръбопроводът не е работил по това време.\"Екопетрол\" е изпратил служители в района и е в процес на почистване на разлива.Над 306-километровия тръбопровод има капацитет за транспортиране на около 85 000 барела суров дневно до южното пристанище Тумако.Въпреки, че ‚Екопетрол\" обикновено не посочва групата, отговорна за атаките, бомбените нападения с нефтена инфраструктура редовно се извършват от бунтовниците от армията на Националната освободителна армия (ELN), считани за терористична организация от Съединените щати и Европейския съюз.", "date": "2019.04.27", "title": "Бомбардираха петролопровод в Колумбия"}
{"url": "https://news.bg/regions/padnali-tuhli-zatrudniha-dvizhenieto-po-glavnata-ulitsa-v-kyustendil.html", "text": "Силен вятър стана причина за временно преустановяване на движението по главната улица в Кюстендил \"Цар Освободител\" , информира БНР.Причина за спиране на движението са паднали тухли и парчета строителни материали от джамията \"Фатих Мехмед\". Няма пострадали при инцидента.Движението вече е възстановено, но ще бъде поставена предпазна лента, за да ограничи преминаването на пешеходци под джамията, допълват от полицията.Джамията не е действаща и е архитектурно-строителен паметник на културата с категория \"национално значение\", но се нуждае от ремонт.Работи се и по отстраняването на няколко постъпили сигнали за паднали клони на дървета по пътищата в Кюстендилско", "date": "2019.04.27", "title": "Паднали тухли затрудниха движението по главната улица в Кюстендил"}
{"url": "https://news.bg/society/blagodatniyat-ogan-pristigna-u-nas.html", "text": "Благодатният огън пристигна у нас, съобщи Нова телевизия.Това стана няколко часа, след като Той бе донесен в страната ни от митрополит Киприан.За първи път в правителствения самолет, заедно с нашите духовници, пътува и представител на Македонската православна църква.", "date": "2019.04.27", "title": "Благодатният огън пристигна у нас"}
{"url": "https://news.bg/regions/navodneni-sgradi-v-oblast-pleven.html", "text": "Сравнително спокойна е оперативната обстановка на територията на страната към този момент. На телефон 112 са постъпили 14 съобщения, предимно за паднали дървета и клони. Най-много сигнали са постъпили на територията на област Плевен - за наводнени пътни участъци и три сгради. Съобщения има и от градовете Кюстендил, Дупница, Петрич, Сандански и София.Това съобщиха от пресцентъра на МВР.Министерството на вътрешните работи предприе редица превантивни дейности, свързани с динамична метеорологична прогноза.От ГД \"Пожарна безопасност и защита на населението\" бяха изпратени предупреждения и указания за предприемане на мерки до областните управители и кметовете на общини. Подобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост.Дадени са необходимите указания за наблюдение на критичните точки от пътната и водна инфраструктура и за осигуряване на непрекъсната информация за тяхното състояние.", "date": "2019.04.27", "title": "Наводнени сгради в област Плевен"}
{"url": "https://news.bg/regions/boyko-borisov-hristiyanstvoto-ni-e-zapazilo.html", "text": "\"Благодатният огън е символ на Божията светлина. Затова пристигането му в България е духовната радост, която пламва в сърцата на вярващите\". Това заяви министър-председателят Бойко Борисов по повод пренасянето на благодатния огън от Йерусалим в София с правителствения самолет.\"Нека посрещнем Великден живи и здрави, и с вярата, че сме способни на още много добри дела\", добави премиерът Борисов в своето пожелание по случай предстоящите празнични дни. \"Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България\", отбеляза още премиерът Борисов.Благодатният огън, който за 15-и пореден път пристигна от Йерусалим с правителствения самолет, пренесе старозагорският митрополит Киприан и водената от него делегация. За първи път с нея пътува и представител на Македонската православна църква (МПЦ) - Охридска архиепископия - епископ Яков, който ще отнесе благодатния огън в Скопие.Това се подготви след среща в началото на април т.г. на премиера Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Тогава, по изричната молба на МПЦ, бе организирано пътуването на македонски епископ с българската делегация до Божи гроб.Заедно с благодатния огън, донесен с правителствения самолет на България, в Скопие ще пристигне и поздравителен адрес на министър-председателя Бойко Борисов до македонския премиер Зоран Заев.\"Позволете ми с настъпването на най-светлия християнски празник - Възкресение Христово, да Ви пожелая здраве, благополучие и нека нашите два братски народа да се радват на просперитет\", отбелязва в писмото премиерът Борисов.", "date": "2019.04.27", "title": "Бойко Борисов: Християнството ни е запазило"}
{"url": "https://news.bg/world/v-shri-lanka-zabraniha-islyamistki-organizatsii.html", "text": "Президентът на Шри Ланка Майтрипала Сирисена , заподозрени в участие в редица терористични нападения в страната, съобщи ТАСС.Става дума за групировките \"Джамаат ат-таухид ал-уатания\" и \"Джамаат ал-милату Ибрахим\".Властите на Шри Ланка подозират, че тези организации са участвали в серия от експлозии, станали на 21 април.В същото време правителството възнамерява да конфискува цялото имущество на групировките.В Шри Ланка е наложен полицейски час след поредица от", "date": "2019.04.27", "title": "В Шри Ланка забраниха ислямистки организации"}
{"url": "https://news.bg/regions/eto-kak-blagodatniyat-ogan-katsna-v-sofiya.html", "text": "Благодатният огън кацна в София.Българската църковно-държавна делегация беше водена от Старозагорския митрополит Киприан.Тя е присъствала на богослужението в храма \"Възкресение Христово\" в Йерусалим.Благодатният огън ще бъде разнесен до всички храмове в България.Благодатният огън пренасяме от Йерусалим в специални, огнеупорни фенери, които са доста скъпи, като един фенер струва 1000 лева, обясни по-рано директорът на Дирекцията по вероизповеданията при МС. По принцип носим по четири фенера, а сега ще вземем пет фенера, защото с нас ще е и македонският епископ Яков, поясни той.Той уточни, че три от фенерите с Благодатния огън ще бъдат предадени на главния секретар на Светия синод на Българската православна църква, а самият Емил Велинов и македонският епископ ще продължат с \"Фалкона\" за Скопие, където да пренесат Благодатния огън с два фенера и в Северна Македония. През миналата година духовници от Македонската църква бяха дошли на летище \"София\" да вземат от Благодатния огън, но трябваше много да бързат, за да го занесат за вечерното богослужение, припомни Велинов.Благодатен или още Свещен е огънят, който се запалва свръхестествено всяка година на Възкресение Христово в храма \"Възкресение Христово\", построен точно върху Божия гроб в Йерусалим. Православните християни твърдят, че това запалване става по свръхестествен начин. Този огън в първите минути след запалването има уникалното свойство да не излъчва топлина и да не изгаря. Според традицията на православието Свещеният или Благодатният огън е чудо, което се случва всяка година в деня преди Великден. Синя светлина се появява в гробницата на Исус Христос обикновено от мраморната плоча, покриваща мястото, върху което се смята, че е било положено тялото на Исус за погребение, припомня БНР.Първите сведения за запалването на свещите и на кандилата в църквата на Божи гроб са от четвърти век. Тогава за празника нямало масло и патриарх Нарцис наредил да сложат вода. В нощта на литургията внезапно всички кандила и свещите на самия патриарх се запалили. Оттогава чудото се случва всяка година.Когато Йерусалим преминавал \"през ръцете\" на кръстоносци, евреи, православни, византийци, османци, църквата била разрушавана, поругавана, наново достроявана, но Благодатният огън бил все там на Великден.Има сведение, че Огънят не слязъл един-единствен път в самата църква, а около нея. Арменският патриарх през 1579 г. подкупил султан Мурад, за да получи неговата църква единствена правото да служи Пасха в Божи гроб. Всички вярващи излезли извън затворената църква. Но колкото и да се молел патриархът, огънят така и не слизал. Вместо това като мълния се запалил извън храма, блеснал в една от колоните, където се молел православният патриарх и всички вярващи вече могли да получат частица от него.В Русе, Варна, Велико Търново и Силистра Благодатният огън ще пристигне през Румъния. Около 20 часа се очаква кортежът с румънски свещеници да бъде в Гюргево, а след това русенски свещеници ще го пренесат през Дунав мост.Свещеници от епархиите във Варна, Велико Търново и Силистра ще дойдат тази вечер във Русе, за да получат пламък от огъня:\"Да се надяваме, че както и досега самолетът, с който румънската делегация носи благодатния огън ще пристигне навреме, за да може навсякъде да се получи това благословение за празника\", това каза русенският митрополит Наум и обясни, че въпреки недостига на свещеници в епархията във всички 260 храма ще има празнични служби според предварително създадения график. ", "date": "2019.04.27", "title": "Ето как благодатният огън кацна в София"}
{"url": "https://news.bg/disasters/poredna-sabota-na-protesti-na-zhaltite-zhiletki.html", "text": "Над 23 хиляди души взеха участие в  във Франция. Това съобщи BFMTV.Според телевизията около 2600 души са участвали в протестите в Париж.Както беше отбелязано, по време на демонстрациите в столицата на Франция бяха задържани 14 души.\"Жълтите жилетки\" възнамеряват да проведат мащабни действия из цяла Франция на 1 май.По-рано беше съобщено за в Страсбург. Силите на реда са използвали сълзотворен газ.Протестиращите са се опитали да достигнат до сградата на Европейския парламент в Страсбург.Това стана по време на 25-ите поредни протести срещу политиката на президента Еманюел Макрон.", "date": "2019.04.27", "title": "Поредна събота на протести на жълтите жилетки"}
{"url": "https://news.bg/int-politics/rusiya-razsledva-nekachestveniya-petrol-za-evropa.html", "text": "Министърът на енергетиката на Руската федерация Александър Новак създаде междуведомствена комисия, която да провери нарушаването на показателите за качество на петрола, транспортиран по главния петролопровод \"Дружба\". Това съобщи в събота министерството на енергетиката на Русия.\"В комисията ще се включат ръководителите и заместниците на федералните правителствени агенции, включително министерството на енергетиката, министерството на промишлеността и търговията, Федералната антимонополна служба, Роснед, Ростехнадзор, Росстандарт и ПАО \"Транснефт\", се казва в доклада.По-рано в събота Медведев нареди проверка на обстоятелствата на недоброто качество на петрола, постъпващ в тръбопровода \"Дружба\" по време на доставките за Беларус и наказване на извършителите, както и изпращане на материалите за инспекция до главната прокуратура.На 19 април концернът \"Белнефтехим\" обяви рязко влошаване на качеството на петрола, идващ от Русия чрез участъка на тръбопровода \"Гометранснафт Дружба\", а на 23 април Беларус прекрати износа на нефтопродукти в Украйна, Полша и балтийските страни. Полша, Германия, Украйна и Словакия преустановиха доставките на суров петрол от Русия през тръбопровода \"Дружба\". Вицепремиерът Дмитрий Козак обеща, че висококачественият петрол от Русия ще пристигне на границата с Беларус на 29 април.\"Транснефт\" заяви, че замърсяването на петрол в тръбопровода \"Дружба\" е било умишлено. Според компанията, по инцидента е образувано наказателно дело. Руският президент Владимир Путин обеща, че ако едно корпоративно разследване не доведе до резултати, той ще привлече специални служби за изясняване на всички обстоятелства на нарушенията.", "date": "2019.04.27", "title": "Русия разследва некачествения петрол за Европа"}
{"url": "https://news.bg/regions/varnentsi-se-obyaviha-protiv-izgrazhdaneto-na-lecheben-tsentar-na-myastoto-na-mineralen-baseyn.html", "text": "Жители на Варна готови на протест, ако достъпът им до басейна с минерална вода на крайбрежната алея бъде ограничен, информира БНТ.Те не одобряват идеята там да бъде изграден Център за възстановителни процедури, хидротерапия и калолечение, защото по думите им таксата няма да е по джоба им. Сега варненци ползват басейна с минерална вода безплатно.Басейнът на Офицерския плаж във Варна не остава без посетители дори и през зимата заради лечебните свойства на топлата минерална вода.Притесненията на хората са, че ще назначат търг за концесия и басейнът ще бъде премахнат.Басейнът е построен с дарения, но не е узаконен. Поддържа се от доброволци.Фирмата, изготвила проекта за новия възстановителен център край морето, е обявила на сайта си, че има влязло в сила разрешение за строеж, издадено от Община Варна.От администрацията обаче заявяват, че засега разрешение има само за сондаж.", "date": "2019.04.27", "title": "Варненци се обявиха против изграждането на лечебен център на мястото на минерален басейн "}
{"url": "https://news.bg/world/prodalzhava-stachkata-na-pilotite-na-sas-zasegnati-sa-170-000-dushi.html", "text": "Продължава стачката на пилотите на Скандинавската авиокомпания SAS, към момента са засегнати около 70% от полетите на авиокомпанията и около 170 000 души само през почивните дни, съобщава \"Ройтерс\".\"Ние дълбоко съжаляваме, че нашите клиенти са засегнати от продължаващия стачка на пилотите. Поради стачката още около 64 000 пътници ще бъдат засегнати, когато 587 полета бъдат отменени\", се казва в изявление на SAS, в което компанията описва отмяната на полетите до края на почивните дни.SAS предлага безплатна храна на пътниците, които чакат да намерят алтернативни полети на летищата в Скандинавия, но пътници се оплакват от социалните медии, че не могат да достигнат до служителите обслужващи на клиентите на авиокомпанията.Авиокомпанията заяви, че е готова да поднови преговорите, но предупреди, че изпълнението на исканията на пилотите ще има тежки последици за компанията.Анализатори в Sydbank изчисляват, че стачката коства SAS между 6,3  до 8,41 милиона долара на ден, което на практика ще унищожи очакваната нетна печалба на авиокомпанията за годината, ако тя продължи две седмици.Стачката в SAS не засяга полетите, извършвани от нейните партньори, които съставляват около 30% от всички полети.Авиокомпанията заяви, че предлага на засегнатите пътници, безплатно да променят и резервират полети до 1 май.", "date": "2019.04.27", "title": "Продължава стачката на пилотите на SAS, засегнати са 170 000 души "}
{"url": "https://news.bg/world/shefat-na-politsiyata-v-shri-lanka-otkaza-da-se-ottegli.html", "text": "Началникът на полицията в Шри Ланка отхвърли искането на президента Майтрипала Сирисена да се оттегли след самоубийствените атентати върху църкви и хотели, предаде \"Ройтерс, позовавайки се на двама източници в офиса на президента.Те са отказали да бъдат идентифицирани, тъй като не били упълномощени да говорят с медиите.Президентът Сирисена е изправен пред критики за неуспеха да осуети атаките, той обвини главния инспектор на полицията Пуджит Джаясундара и министъра на отбраната Хемезири Фернандо, че не са споделили предварително предупреждения за атаките с него.Фернандо подаде оставка по-рано през седмицата, но Джаясундара отказа.\"Той отказа да подаде оставка, въпреки искането на президента\", заявява един от източниците. Съгласно конституцията на Шри Ланка, само парламентът може да отстрани шефа на полицията чрез дълъг процес, предназначен да защити офицерите от политическа намеса.Атаките, в които загинаха повече от 250 души, са разкрили разделението между Сирисена и премиера Ранил Уикремесингхе, като и двамата твърдят, че не са виждали предупреждения, дадени от шпионската служба на Индия за предстоящите удари по църквите и индийското посолство, включително и само няколко часа преди атаки.Началникът на полицията не е пожелал да даде коментар по темата. Офицер от полицейското управление обяснява, че той не е подал оставка, но не е отишъл на работа.", "date": "2019.04.27", "title": "Шефът на полицията в Шри Ланка отказа да се оттегли "}
{"url": "https://news.bg/society/blagodatniyat-ogan-sleze-v-tsarkvata-vazkresenie-hristovo-v-jerusalim.html", "text": "Благодатният огън слезе в църквата \"Възкресение Христово\" в Йерусалим, съобщи Нова телевизия.Това е мястото, където според Светото писание, е бил разпънат, погребан и после е възкръснал Исус Христос. Православните християни вярват, че това запалване на Свещения огън става по свръхестествен начин.В първите минути след възпламеняването си този огън има свойството да не излъчва топлина и да не изгаря.Сега предстои той да бъде пренесен в различни точки на света, за да може хиляди православни вярващи по света да се докоснат до светото чудо.", "date": "2019.04.27", "title": "Благодатният огън слезе в църквата \"Възкресение Христово\" в Йерусалим"}
{"url": "https://news.bg/disasters/akt-na-versko-nasilie-raztarsi-kaliforniya.html", "text": "Акт на верско насилие разтърси Калифорния, съобщава Си Ен Ен.Мъж прегази 8 души с автомобила си.В. \"Ню Йорк таймс\" разкрива, че нападателят е ветеран от войната в Ирак.Извършителят е арестуван. Пред полицията бившият военен казал, че действал импулсивно и помислил хората за мюсюлмани.Властите предполагат, че нападението е по религиозни мотиви.", "date": "2019.04.27", "title": "Акт на верско насилие разтърси Калифорния"}
{"url": "https://news.bg/society/stolichniyat-gradski-transport-raboti-s-udalzheno-rabotno-vreme-na-velikden.html", "text": "По време на християнските празници Велика събота и Великден, както и на 1 май- Ден на труда и 6 май - Ден на храбростта и българската армия, градският транспорт в София ще се движи с празнично работно време. Това съобшиха от Центъра за градска мобилност.На Великден автобусите и метровлаковете ще се движат с удължено работно време.\"СТОЛИЧЕН ЕЛЕКТРОТРАНСПОРТ\" ЕАД:На 26.04.2019 г. линиите ще работят по предпразнични разписания.На 27, 28 и 29.04.2019 г. и на 01, 04, 05 и 06.05.2019 г. линиите ще работят по празнични разписания.На 30.04.2019 г. и на 02 и 03.05.2019 г. линиите ще работят по делнични разписания.На 27 април срещу 28 април ще бъде удължено до 01:00 часа работното време по трамвайни линии № 5, 6, 7, 20 и 22 и тролейбусни линии № 1, 2, 5 и 9.\"СТОЛИЧЕН АВТОТРАНСПОРТ\" ЕАД:На 26 април линиите ще работят по предпразнични разписания. На 27, 28 и 29 април и на 01, 04, 05 и 06 май линиите ще работят по празнични разписания, като:На 28 и 29.04.2019 г. и на 01, 04, 05 и 06.05.2019 г. автобусни линии № 78, 88, 94, 102, 111, 113, 120, 213, 280, 310 и 404 ще работят с променени разписания.На 30.04.2019 г. и на 02 и 03.05.2019 г. линиите ще работят по делнични разписания. като:На 30.04.2019 г. и на 02 и 03.05.2019 г. автобусни линии № 9, 11, 26, 45, 56, 64, 67, 72, 73, 74, 76, 77, 78, 79, 82, 83, 84, 88, 94, 98, 100, 102, 108, 111, 120, 150, 184, 213, 280, 305, 309, 310, 314, 404, 413 и 604 ще работят с променени разписания.На 27 април срещу 28 април ще бъде удължено до 01:00 часа работното време по линии № 85, 102, 213, 285 и 310.\"МЕТРОПОЛИТЕН\" АД:На Великден метровлаковете ще имат удължено работно време до 01:30 часа на следните интервали:в участъка метростанция \"Сливница\" - метростанция \"Младост 1\" - 12 минути;в участъци: метростация \"Младост 1\" - метростанция \"Летище София\"; метростанция \"Младост 1\" - метростанция \"Бизнес парк\" и метростанция \"Сливница\" - метростанция \"Витоша\" на интервал 24 минути.", "date": "2019.04.27", "title": "Столичният градски транспорт работи с удължено работно време на Великден"}
{"url": "https://news.bg/weather/promenlivo-vreme-valezhi-zhalt-kod-za-14-oblasti.html", "text": "Времето в съботния ден ще бъде динамично и нестабилно, с валежи предимно в западните райони, условия за градушки. Максималните температури на някои места ще доближават 30 градуса. В 14 области е обявен жълт код.През нощта остава предимно ясно, а през деня на повечето места ще преобладава слънчево време.Над западната половина облачността постепенно ще се увеличава. През втората половина от деня ще се развие купеста и купесто-дъждовна облачност, която ще донесе валежи - на места интензивни. През нощта срещу неделя валежната обстановка ще обхване и Източна България.Дъждовете ще бъдат придружени с гръмотевици и временно усилване на вятъра.Жълт код да обилни валежи и гръмотевици е в сила за областите Видин, Монтана, Враца, Плевен, Габрово, Ловеч, Пловдив, Пазарджик, Смолян, Благоевград, Кюстендил, Перник, София и София-град.Очаква се слаб до умерен вятър от юг и югоизток, който към вечерта ще се преориентира от запад-северозапад и ще се усили.Минималните температури са в интервала 8-13 градуса.Максималните са между 24 и 29 градуса, по Черноморието 16-17.", "date": "2019.04.27", "title": "Променливо време, валежи, жълт код за 14 области"}
{"url": "https://news.bg/press/sadebnata-ni-sistema-e-pod-zaplaha-mestan-zavezhda-delo-za-kleveta-i-stiliyan-petrov-e-sred-postradalite-ot-chernobil.html", "text": "Съботните вестници съобщават за предупреждението на ЕК, че независимостта на българската съдебна система е застрашена.\"Независимостта на съдебната система е под заплаха в страни - членки на ЕС, от Източна Европа като България, Унгария, Полша и Румъния, заяви днес европейският комисар по правосъдието Вера Йоурова, цитирана от \"Асошиейтед прес\", предаде БТА. Тя предупреди, че тази тенденция може да навреди на доверието между държавите от съюза. \"Предизвикателствата пред върховенството на закона се увеличават в някои страни във време, когато необходимите реформи на съдебната система са омърсявани с изключително политизирани дебати\", отчете еврокомисарят по правосъдието. Йоурова отбеляза, че гражданите и компаниите в тези държави, най-вече в Източна Европа, са обезпокоени, че политическият натиск и вмешателство се засилват. Това не само възпрепятства провеждането на справедливи съдебни процеси, но и има риск да навреди на бизнеса, подчерта тя. Еврокомисарят каза, че \"ако съдебната система е разбита в една страна, последиците ще бъдат усетени в целия ЕС, защото ние разчитаме на взаимното доверие\". Йоурова говори при представянето на проучване за това как гражданите на страните членки на съюза възприемат съдебната система, предаде \"Франс прес\", цитирана от БТА...\" - в. \"Дневник\".\"Еврокомисарят по правосъдието Вера Йоурова отхвърли възможността мониторингът върху съдебната система на България да отпадне до края на мандата на комисията Юнкер, който приключва наесен... \"Личното ми мнение е, че това е неосъществимо при тази комисия. Нямаме много време пред нас. Тенденцията не е дотам удовлетворяваща, за да можем ясно да заявим, че можем да спрем механизма за сътрудничество и проверка. Специално в България, усещането за независимост на съдебната система е третото най-ниско в ЕС според последните проучвания на Евробарометър. Така че хората все още имат доста изразено недоверие към съдебната система\", каза тя в Брюксел. \"Все още има конкретни неща, които трябва да бъдат направени, конкретни базови мерки, конкретни цели да бъдат постигнати. Особено такива, които са свързани с устойчивостта и необратимостта\", добави Йоурова. Председателят на ЕК Жан-Клод Юнкер бе изразил преди време надежда, че механизмът за сътрудничество и проверка за България и Румъния би могъл да отпадне до края на мандата на тази Европейска комисия... Йоурова отбеляза в петък още, че общественото усещане за независимостта на съдебната система е намаляло в около три пети от всички държави-членки на ЕС, които са най-вече в Източна Европа. Това не само възпрепятства провеждането на справедливи съдебни процеси, но и има риск да навреди на бизнеса, подчерта тя. Йоурова предупреди, че \"ако съдебната система е разбита в една страна, последиците ще бъдат усетени в целия ЕС, защото ние разчитаме на взаимното доверие\". Тя говори при представянето на проучване за това как гражданите на страните членки на съюза възприемат съдебната система. Възможността за политическа намеса или политически натиск е основната причина за усещането за липса на независимост на съдилищата и съдиите, сочи проучване на Евробарометър. \"Виждаме, че намесата или натиска от страна на политиците, е основната причина за липса на усещане за независимост и от страна на гражданите, и на фирмите. Най-малко 7 от общо 10 души, които оценяват независимостта на тяхната съдебна система, я определят като лоша именно заради това\", каза Йоурова. Тя добави, че в тази връзка наблюдава с голяма загриженост последните промени в румънското законодателство. Като други проблемни страни в тази насока тя открои Полша и Унгария...\" - в. \"Сега\".\"Независимостта на съдебната система е под заплаха в страни членки на ЕС от Източна Европа като България, Унгария, Полша и Румъния, заяви днес европейският комисар по правосъдието Вера Йоурова, цитирана от Асошиейтед прес. Тя предупреди, че тази тенденция може да навреди на доверието между държавите от съюза... Йоурова отбеляза, че гражданите и компаниите в тези държави, най-вече в Източна Европа, са обезпокоени, че политическият натиск и вмешателство се засилват. Това не само възпрепятства провеждането на справедливи съдебни процеси, но и има риск да навреди на бизнеса, подчерта тя. Йоурова предупреди, че \"ако съдебната система е разбита в една страна, последиците ще бъдат усетени в целия ЕС, защото ние разчитаме на взаимното доверие\". Според анкетата хърватите са на първо място в ЕС по съмнения в независимостта на националната съдебна система. 76 процента от гражданите на страната определят положението с независимостта на хърватската съдебна система като много или доста лошо. Следват словаците (60 процента), българите (58 процента) и испанците (55 процента). 50 процента от гражданите на Полша - страна, срещу която Европейската комисия заведе процедури заради спорната съдебна реформа - нямат доверие в националната съдебна система...\" - в. \"Стандарт\".Вестниците напомнят и за трагичната годишнина от аварията в Чернобил.\"Ръководството на БКП начело с Тодор Живков скрива от българското общество аварията в съветската АЕЦ в Чернобил през 1986 г. Престъпното мълчание довежда до това, че хората, поставени в информационно затъмнение, не могат да предприемат елементарни мерки за своята и на семействата и животните си защита. В същото време след аварията Пето управление на ДС - Управление за безопасност и охрана (УБО), се грижи подобаващо за комунистическата върхушка като в специална лаборатория проверява храната и напитките, предназначени на висшето партийно ръководство, които разнася в домовете им в защитени от радиация контейнери. Под натиск от Москва официално съобщение за аварията е направена с няколко дни закъснение, когато вече радиационният облак е минал над територията на България. Тодор Живков, който е генерален секретар на ЦК на БКП и председател на Държавния съвет, престъпно мълчи. След аварията замълчава и тогавашният министър-председател Георги Атанасов. През 1990 г. Главната прокуратура завежда дело за бездействието на комунистическото управление след атомната авария. Живков обаче не е сред обвиняемите. През 1993 г. Върховния съд признава за виновни и осъжда по делото \"Чернобил\" бившия вицепремиер Григор Стоичков и Чавдар Шиндаров, бивш главен санитарен инспектор, на по две години лишаване от свобода за неспазване на нормите за радиационна защита, като с това са допуснали опасност за населението в България при аварията на съветската атомна електроцентрала през 1986 г.\" - в. \"Дневник\".\"...Въпреки че световните медии гъpмят по темата, Бългаpия е в пълно инфоpмационно затъмнение. Няма никакви съвети към населението. На Пъpви май, cамо четиpи дни cлед аваpията, cе пpовежда тpадиционната манифеcтация. Партийните и държавните ръководители начело с Тодор Живков бодpо маxат от мавзолея. Инфоpмиpаните за аваpията бългаpи масово кyпyват йод. Върви мълвата, че за управляващия елит се доставя специална храна от чужбина. Реално единствен военният министър ген. Добри Джуров взима някакви конкретни мерки. Той издава заповед, с която забранява войниците да бъдат хранени с прясно месо и зеленчуци. Вместо тях им се дават консерви и замразено месо...\" - в. \"24 часа\".\"33 години след аварията лекари спорят за точния брой на жертвите - данните варират между 6000 и 100 000... Смята се, че пикът на заболяванията е бил 20 години след аварията, тоест през 2006 г. През 2012 г. един от лекуващите лекари на българския национал Стилиян Петров обяви, че той се е разболял от левкемия именно заради чернобилския облак... Стилиян е израснал в Монтана, която е била по-силно засегната от радиоактивните дъждове, бил е на 6 години и се е разболял горе-долу 20 години след аварията, като в семейството му няма други случаи на рак и може да се търси външна причина за него. Знае се също така, че в Монтана радиоактивността през 1986 г. е 1000 до 1300 пъти над нормата...\" - в. \"24 часа\".Вестниците съобщават също, че е потвърдена присъдата на Ахмед Муса по делото срещу 13-те имами.\"Върховният касационен съд е потвърдил присъдата на Апелативен съд - Пловдив от 1 година затвор за Ахмед Муса Ахмед по делото срещу 13-те имами за радикален ислям. Това съобщиха от Окръжната прокуратура в Пазарджик, предаде БГНЕС. Така общото наказание за Муса става 4 години, тъй като той има предишна 3-годишна условна присъда по подобни обвинения...\" - в. \"24 часа\".\"От прокуратурата съобщиха още, че служители на съдебна охрана вече са задържали Ахмед Муса, за да бъде приведено в изпълнение наложеното му наказание и той е в пазарджишкия затвор. По делото за радикален ислям бяха обвинени 13 имами в проповядване на антидемократична идеология. Окръжният съд в Пазарджик наложи ефективна присъда само за Ахмед Муса, а на останалите бяха наложени глоби. Делото бе разгледано от Апелативен съд - Пловдив, който потвърди присъдите. Заради ефективното наказание само Муса имаше право на обжалване във ВКС. Оттам върнаха делото за преразглеждане на Апелативен съд и след повторното произнасяне на присъдата в резултат на новоназначени поредица от експертизи, сега тя е потвърдена отново и става окончателна...\" - в. \"Стандарт\".Съдебният казус с Лютви Местан също е сред тематичните акценти.\"Лидерът на ДОСТ Лютви Местан ще заведе дело за квалифицирана клевета заради изнесените от Главната прокуратура данни, че от 2013 г. до сега има 15 нарушения за превишена скорост. Според него това са манипулации, свързани с времето, когато той е бил председател на ДПС, информира БНР. Той отрече да е виновен за катастрофата край село Загорско, при която загина 6-месечно бебе. В момента се обмисля дали да бъде поискан отвод на водещите прокурори по делото за тежкия инцидент, за който Местан е обвиняем. Лютви Местан свика медиите на Разпети Петък, защото останал изумен от твърденията на говорителя на Главната прокуратура. Отрече да е извършвал пътни нарушения през цитирания период и да е плащал глоби за тях. \"Самите те знаят, че през този период, в който са извършени тези нарушения, аз ни за секунда не съм управлявал превозно средство. Ако прокуратурата успее да докаже, че това са нарушения, извършени от мен, аз ще поднеса извинение и никога повече няма да си искам книжката обратно\", каза Местан. \"Но какво ще направи прокуратурата, ако не е в състояние да докаже това, ако се окаже, че е излъгала\", каза още той. Местан поиска главният прокурор да разпореди проверка кой е извършил нарушенията - дали той или други лица, шофирали коли, собственост на ДПС. Той изрази съмнения за преднамереност при изграждане на образа му в медиите. \"Не мога да стана съучастник в добре премислен сценарий за изграждане на злодея - убиец на дете, само защото това би обслужило нечии политически интереси с оглед на статута ми на председател на партия ДОСТ\". В Кърджали Местан обясни защо проговаря 13 дни след катастрофата. \"Лъжите и квалифицираните клевети обаче набраха такава скорост и се разгърнаха в такъв мащаб под специалния надзор на прокуратурата, че мълчанието ми вече е недопустимо\". Местан каза, че страда за смъртта на бебето, но е категоричен, че няма да поема чужд грях или вина.\" - в. \"Труд\".\"Срещу мен се води преднамерена кампания, тенденциозно ми се създава образа на убиец на едно невинно дете. Скърбя за бебето, но не мога да допусна да бъда обвинен неоснователно. Това обяви днес на пресконференция в Кърджали лидерът на ДОСТ Лютви Местан, пише Блиц. Брифинга предаваше на живо във фейсбук Евгени Михайлов, известен режисьор от близкото минало, едно от лицата на демокрацията, който преди две години припозна партията на Лютви Местан. Повод за изявлението на бившия председател на ДПС стана тежката катастрофа с негово участие при която загина шестмесечно бебе. Лютви Местан обяви, че иска да разсее манипулации и лъжи, които се мултиплицират около този тежък инцидент преднамерено и тенденциозно. Неверни са твърденията на единия от родителите на пострадалото при катастрофата семейство, че съм стоял в колата си и съм отказал да помогна на пострадалите. Този човек пристигна на мястото на инцидента, след като пострадалите бяха вече откарани в болница, обясни Местан. Той е категоричен, че няма разумно обяснение, как кола, която е престроена в дясното платно по посока Кърджали, е ударена не отляво, а от дясната страна? От ляво моята кола е абсолютно непокътната, ударен бях челно-дясно от автомобила, който идва от Кърджали по посока Маказа. Но почти всички медии избраха най-лесното - да представят катастрофата като причинена от мен. Две трети от медиите показваха стрелка за посока, че колата идва от Маказа и пътува към Кърджали, а ситуацията беше точно обратната. Така се внушава грях. Моята кола се обърна от удара на 90 градуса, а платното, в което се движеше Юсеин със семейството си, остана свободно, въпреки че моята кола е изместена почти три метра. Никоя медия не отрази, че платното на Юсеин остана свободно, и празно, това беше истината. Но експертите трябва да установят, защо Юсеин е напуснал неговата лента, като е навлязъл в моето и се е ударил в колата ми. Важно е да се изясни и с каква скорост се е движел другият участник в катастрофата. Важен е и фактът, че от неговия автомобил няма дори и сантиметър спирачен път. За мен нещата са ясни, но няма да ги коментирам и ще изчакам експертите да си свършат работата. Надявам се да не бъдат подложени на натиск, но ме изпълват съмнения, заяви Местан. Подозренията му идвали от изявлението на говорителя на главния прокурор Румяна Арнаудова, че от 2013 година на Местан са били съставени няколко акта и фишове с глоби за превишена скорост. Информацията им била подадена от Пътна полиция. Това е клевета за, която се носи наказателна отговорност и аз ще я потърся. От 2013 година нямам извършено нито едно нарушение на Закона за пътищата. В продължение на 4 години бях със статут на охранявано лице от НСО и дори за една секунда не съм управлявал превозно средство, това е протоколирано, не съм се качвал зад волана, за да е възможно да съм карал с превишена скорост и да съм имал нарушения. Когато чух тази клевета, изпаднах в огромно изумление, но успешно беше създаден образът на рецидивиста Местан. Питах съпругата си, брат си, племенника си, дали когато са карали автомобила ми, не са им налагани наказания от КАТ. Но те бяха категорични, че нямат нарушения, а освен това от 2015 г. аз нямам кола. През този период, за който ме изкарват рецидивист на пътя бях председател на ДПС. Подадох молба до КАТ, с искане да ми предоставят всички фишове и актове, които уж са ми съставили. Имам обаче предполагаемо обяснение - най-вероятно от КАТ са засекли коли на ДПС собственост и преписват нарушенията им на мен като лидер. Колите са били управлявани от моите заместници и техни шофьори. Когато се регистрират тези нарушения, те се изпращат до собственика. Възможно е да са изпратени до ДПС като собственик, защото заради тези фалшиви нарушения ми е взета отново книжката. Аз ще заведа дело за клевета, независимо коя е институцията, която манипулира обществото и ми създаде този зловещ образ. Имам призив към главния прокурор - да разпореди проверка дали нарушенията, за които ме обвинява говорителят му Румяна Арнаудова, са извършени от мен като физическо лице или от други лица, които са шофирали коли на ДПС. Искам още да се провери, кои са били шофьорите, кой е платил актовете и фишовете, настоява лидерът на ДОСТ. Той разкри и една любопитна подробност за водача на другия автомобил. \"Вижте профила на Юсеин във фейсбук, там има качени кадри, които той си е направил сам и се хвали как изпреварва на непрекъсната линя, как кара със 170 км. в час. Тези кадри ще изчезнат сигурно след часове, защото неговите адвокати ще го посъветват. Но истината е, че аз не съм отнел предимство, бях си в платното. Чувствам се невинен и заради това обжалвам всички мерки, които са ми наложени, като неоснователни. Искам непреднамереност, честност и обективност от разследващите, ще окаже пълно съдействие\", декларира Местан.\" - в. \"Стандарт\".Евроизборите неизменно са сред актуалните теми.\"Спазени са всички изисквания както на Закона за обществените поръчки, така и нашите решения с приетите технически спецификации и условия за машинното гласуване. Не би следвало нашето решение да бъде отменено, т.е., то е законосъобразно. Но все пак нека оставим преценката на съда - да реши дали всичко е спазено като процедура или не\". Това коментира пред БНР говорителят на ЦИК Александър Андреев относно жалбата, подадена в ЦИК вчера, която оспорва процедурата по избор на изпълнител на машинното гласуване. По думите му още вчера жалбата е окомплектована и изпратена към Върховния административен съд. \"Надявам се, че максимално бързо ще бъде разгледано делото\", каза Андреев. По думите му към 30 април договорът все още няма да е подписан. Той е сигурен в процедурата, но чак след като ВАС даде своето становище, тогава може да се сключи договорът. Според него това няма да повлияе на срока за доставяне на машините. Андреев отбеляза, че нито при използването на машинно гласуване, нито при обработката на резултатите от хартиените бюлетини няма предаване на данни по интернет. Отчитането на резултатите и целият изборен процес не са подложени на влиянието на интернет средата и възможността от евентуални намеси, категоричен е той. Говорителят на ЦИК посочи още, че към момента ЦИК не е сигнализирана от районните избирателни комисия за проблеми с липса на предложения от партии и коалиции за попълване на съставите. Той подчерта, че до последния момент е възможно тези хора да бъдат сменяни в определени ситуации. \"В ЦИК тече процесът на подготовка и обсъждане в работните групи на методическите указания за секционните избирателни комисии. Нашето намерение е максимално скоро да бъдат приети тези методически указания и своевременно да бъдат раздадени на районните избирателни комисии, така че в момента, в който стартира обучението на секционните избирателни комисии, те да имат всички необходими материали. ЦИК смята да използва и онези интерактивни методи чрез нашия обучителен портал, където са качени всички материали с оглед практическото обучение и упражнение. Отделно от това при обучението на районните избирателни комисии ще наблегнем на някои основни моменти в процеса - новостите, които са въведени в изборния процес\", обясни Андреев в предаването \"Преди всички\".\" - в. \"24 часа\".\"Сексистки коментари по време на сесия на Европейския парламент, сбиване, разпит на Марк Зукърбърг, гневни забележки от страна на Жан-Клод Юнкер. Медийният партньор на EurActiv Euroefe припомня няколко любопитни момента от осмия мандат на Европейския парламент. На 1 октомври 2014 г. Европейският парламент бе на косъм да блокира номинацията на испанския еврокомисар за климата и енергетиката. Магел Ариас Канете трябваше да се извини за сексистки коментари и да разясни въпроси около евентуален конфликт на интереси заради миналото му в петролния сектор. За да го направи, той бе принуден да продаде дяловете, които имаше в две петролни компании. Неговата съпруга, синът му и деверът му все още са акционери или дори членове на въпросните компании. Една кавга, която не завърши добре На 6 октомври 2016 г. евродепутатът Стивън Улфи, който тогава бе фаворит за ръководния пост в Партията за независимост на Обединеното кралство (ЮКИП), бе приет в болница в Страсбург след сбиване по време на партийна среща в кулоарите на пленарното заседание на Европейския парламент. Снимката на Улфи, лежащ в безсъзнание на пода на Парламента, бързо стана популярна в интернет. Сексистки коментари През март 2017 г. полският евродепутат Януш Корвин-Мике защити разликите в заплащането между мъжете и жените по време на пленарно заседание, обосновавайки се с думите, че \"жените са по-слаби, по-малки и по-слабо интелигентни\". Той бе санкциониран преди да напусне поста си. Сбогом на \"родителите\" на Европа На 1 юли 2017 г. световни лидери като израелският премиер Бенямин Нетаняху, руският премиер Дмитрий Медведев и бившият президент на САЩ Бил Клинтън пристигнаха в Страсбург, за да отдадат почит на бившия германски лидер Хелмут Кол, ключова фигура за европейската интеграция. Той почина няколко дена преди Симон Вейл, първия председател на Европейския парламент и символ на европейския феминизъм и антисемитизма. Гневът на Юнкер Присъствието на едва 30 от всички 751 евродепутати в Европейския парламент по време на реч на малтийския премиер Джоузеф Мускат на 4 юли 2017 г. накара председателя на Европейската комисия Жан-Клод Юнкер да отправи остри критики към Европарламента. \"Ако господин Мускат, премиер на Малта, бе госпожа Меркел или господин Макрон, залата щеше да е пълна. Европейският парламент е отвратителен, много жалък\", каза Юнкер. Извиненията на Зукърбърг В реч на 22 май главният изпълнителен директор на \"Фейсбук\" Марк Зукърбърг се извини пред евродепутатите за скандала с \"Кеймбридж аналитика\" без обаче да даде конкретен отговор на нито един от въпросите, които му зададе политическото ръководство на Европейския парламент. #Metoo През октомври 2018 г. група служители на Европарламента създадоха блог MetooEP, в който жертви на сексуален тормоз или сексистко поведение в институцията да могат анонимно да разказват историите си. В отговор Европарламентът предприе мерки, за да предотврати подобни случаи на тормоз. Спорно изказване за Мусолини На 13 март 2019 г. председателят на Европейския парламент Антонио Таяни трябваше да се извини за думите си за диктатора Бенито Мусолини. \"Не споделям политическите му убеждения (...) но ако трябва да сме честни, Мусолини направи пътища, мостове, сгради, спортни съоръжения, той преустрои толкова райони в нашата Италия. Като цяло не смятам управленската му дейност за положителна, но бяха свършени някои неща\", каза той, но после обясни, че става въпрос за недоразумение. \"Винаги съм бил убеден антифашист Фашистката диктатура, расистките закони и смъртта, която причиниха, са най-мрачната страница в италианската и европейската история\", допълни Таяни.\" - в. \"Дневник\".", "date": "2019.04.27", "title": "Съдебната ни система е под заплаха, Местан завежда дело за клевета, и Стилиян Петров е сред пострадалите от Чернобил…"}
{"url": "https://news.bg/int-politics/tramp-smyata-da-iztegli-sasht-ot-dogovora-za-targoviyata-s-orazhiya.html", "text": "Президентът на САЩ Доналд Тръмп заяви, че ще се обърне към Сената с молба да не ратифицира международния Договор за търговия с оръжие, предаде радио \"Свободна Европа\".В свое изявление в Индианаполис пред активисти от Националната оръжейна асоциация (NRA), Тръмп коментира, че договорът, сключен от предшественика му Барак Обама, \"в основата си е неправилен\" и ограничава конституционните свободи на американците.По думите му, той ще отправи молба към Сената да върне договора в Белия дом, след което той като президент ще оттегли подписа на САЩ под документа.Към договора, който влезе в сила през 2014 г., до момента са се присъединили 101 държави. Той регламентира международната търговия с конвенционални оръжия - от ракетни системи, бойни кораби и танкове до стрелково оръжие. Документът е ратифициран от държавите в ЕС.Русия и редица други държави, произвеждащи оръжия, не се присъединиха към него. Сред тях са Сирия и Северна Корея.Пред форума на NRA Тръмп отново се позова на Втората поправка в американската конституция, отнасяща се до правото за притежаване на оръжие, и обвини демократите, че искат да ограничат правата на гражданите.", "date": "2019.04.27", "title": "Тръмп смята да изтегли САЩ от договора за търговията с оръжия"}
{"url": "https://news.bg/world/ruski-sad-tsenzurira-novaya-gazeta-ima-i-parvi-globen-za-obida-kam-putin.html", "text": "Съдът в Москва постанови, че в. \"Новая газета\" трябва да премахне две статии за мъчения над арестанти. Московските магистрати удовлетвориха иск на Федералната служба за сигурност (приемник на КГБ), която претендира, че с публикациите е накърнена \"деловата ѝ репутация\", предаде радио \"Свободна Европа\". Съдебното решение задължава изданието не само да премахне материалите, но и да публикува опровержение.Представителка на ФСБ настояваше в съда, че вестникът не разполага с доказателства за прилагането на мъчения. Става дума за арестувани след взривовете в Магнитогорск. Според служителката, авторът на статиите не е проверил информацията си \"както трябва\" и не е трябвало да пише, че задържаният е измъчван от \"сътрудници на ФСБ\", без да посочи конкретното управление в Магнитогорск. Според нея така той е накърнил репутацията на цялата ФСБ.От \"Новая газета\" смятат да обжалват съдебното решение. От редакцията посочват, че мъченията са тема, по която не била да се мълчи. Освен това авторът Иван Жилин не е давал оценки, а само е публикувал информация за 29-годишен мъж, който се е оплакал, че е измъчван в продължение на шест часа.Междувременно беше съобщено, че е издадена и първата присъда срещу физическо лице по новия закон за обида към властта.34-годишният безработен машинист Юрий Картижев е обвинен за \"обида към човешкото достойнство\" и изразяване на \"неуважение\" към \"органи на държавната власт\", след като е използвал в социалните мрежи нецензурна дума за президента на Русия Владимир Путин. Картижев е глобен със сумата от 30 хиляди рубли.\"Някои хора казват, че Путин е изправил Русия на крака\", коментира той пред радио \"Свободна Европа\".\"Нищо не е изправил, ние просто имаме нефт и газ. И маймуна да сложите, ще се справи по-добре от Путин\", допълва Картижев.\"Как да мълча? Ще продължа да говоря... Ако си мълчим, ще ни избият един по един\", казва още безработният машинист.", "date": "2019.04.27", "title": "Руски съд цензурира „Новая газета“, има и първи глобен за обида към Путин"}
{"url": "https://news.bg/world/noviyat-zashtiten-sarkofag-varhu-chernobilskata-aets-e-99-gotov.html", "text": "Новият защитен саркофаг върху авариралия реактор на Чернобилската АЕЦ е 99% готов, съобщи агенция \"Укринформ\".Премиерът на Украйна Володимир Гройсман посети съоръжението, известно като проект \"Укритие\", което премина успешно 72-часови изпитания.Построяването му се наложи, тъй като старият саркофаг, изграден след катастрофата, вече не може да осигури надеждна защита от радиацията.\"Основната задача на властта е да гарантира чистотата на околната среда. Правителството ни завърши проекта \"Укритие\", възстановихме целия комплекс от мерки, за да гарантираме живота и здравето на хората. Сега ситуацията е напълно стабилна. Заедно с международните ни партньори прилагаме най-новите технологии и решения за преодоляване на последиците от аварията в Чернобилската АЕЦ.\" - коментира Гройсман.По думите му, внедряването на всички набелязани мерки продължава. Пълното завършване на работата по саркофага е планирано за май-юни тази година.Той благодари на ликвидаторите на аварията, които още през първите минути след катастрофата мъжествено са изпълнили дълга си.Украинското правителство заедно с международните си партньори изпълнява редица проекти в Чернобилската зона. Наред със завършването на саркофага приключва и работата по хранилището за отработено ядрено гориво ХОЯТ-2, работи се по оборудването на Централното хранилище за отработено гориво, развива се алтернативна енергетика.Припомняме, през нощта срещу 26 април 1986 г. вследствие на авария в Чернобилската АЕЦ се стигна до мощно изхвърляне на радиация в околната среда. Чернобилската трагедия е определена като най-страшната техногенна катастрофа в историята на ядрената енергетика.От зоната на радиоактивно заразяване са евакуирани 317 900 души. Радиоактивни поражения са получили около 600 хиляди души, преди всичко ликвидатори аварията. Общо са пострадали 1.81 млн. души.", "date": "2019.04.27", "title": "Новият защитен саркофаг върху Чернобилската АЕЦ е 99% готов"}
{"url": "https://news.bg/world/politsiyata-v-shri-lanka-vleze-v-prestrelka-sas-zapodozreni-za-atentatite.html", "text": "Полицията на Шри Ланка влезе в престрелка с въоръжена група в източната част на страната по време на операция, свързана с  които на 21 април отнеха живота на най-малко 250 души.При акцията въоръжената група, чиито следи са засечени в град Калмунай, е предизвикала взрив, след което е започнала престрелка, предаде Би Би Си.Според местни медии е загинал един мирен гражданин, както и няколко от вероятните терористи - най-малко трима, според информация на агенция EFE. Други трима от групата са ранени.При друга операция са открити взривни материали и флагове на , която пое отговорността за атентатите.През тази седмица стана известно, че властите на Шри Ланка са получавали от спецслужбите предупреждения за готвените атаки. Премиерът на страната Ранил Викремесингхе заяви пред Би Би Си, че не е бил запознат с предупрежденията.Координираните взривове, осъществени от терористи самоубийци на католическия Великден в църкви и хотели, отнеха живота наВластите на Шри Ланка ангажираха около 10 хиляди служители в цялата страна за издирването на замесените в атентатите и за гарантирането на сигурността. Беше засилена охраната около джамиите по време на петъчната молитва.Вчера, 26 април, бяха извършени още 10 ареста, с което  станаха 80. ", "date": "2019.04.27", "title": "Полицията в Шри Ланка влезе в престрелка със заподозрени за атентатите"}
{"url": "https://news.bg/bulgaria/velika-sabota-e-idva-blagodatniyat-ogan.html", "text": "Днес православната църква чества Велика събота. Това е последният ден от Страстната седмица, който предшества Христовото Възкресение.В храмовете в цялата страна ще бъде разпространен Благодатният огън, който ще бъде донесен тази вечер от Йерусалим от българска църковно-държавна делегация с правителствения самолет. Тя ще бъде водена от старозагорския митрополит Киприан.За първи път в самолета с българската делегация ще пътува епископ на Македонската православна църква-Охридска архиепископия. Решението македонски епископ да се присъедини към нашата делегация беше взето на 3 април по време на среща на митрополит Киприан с министър-председателя Бойко Борисов. За първи път Република  от България през миналата година.На Велика събота църквата възпоменава телесното погребение на Христос, пребиваването на Неговото тяло в гроба, слизането Му в ада за възвестяване на победата над смъртта и за избавлението на душите.По обичая на юдеите, Йосиф и Никодим снели тялото Господне от кръста, обвили го в платно с благовония и го положили в нов каменен гроб в Йосифовата градина, която се намирала недалеч от Голгота.Първосвещениците и фарисеите знаели, че Иисус Христос е предрекъл възкресението си. Невярвайки на предсказаното и страхувайки се да не би апостолите да откраднат тялото, те измолили от Пилат военна стража, която да пази гроба, а самия гроб запечатали.Църквата прославя Велика събота като \"най-благословения седми ден\". Защото това е денят, когато Словото Божие лежи в гроба като мъртъв човек, но в същото време спасява света и отваря гробовете.С кръстната си смърт Спасителят изкупува греховете на човечеството и отново отваря райските двери. Това се случва на следващия ден - в неделята на Великден.Богослужението на Велика събота започва от сутринта и продължава до вечерта, когато плащеницата се внася обратно в олтара минути преди пасхалното шествие на кръста.В полунощ на събота срещу неделя вярващите се поздравяват с \"Христос возкресе! - Воистина возкресе!\". Богомолците в храмовете посрещат светлия миг със свещи, запалени с Благодатния огън, донесен от Йерусалим. Огънят е най-великото чудо, което се случва в параклиса на Божи гроб.За да се избегне и най-малкото подозрение, че при запалването му има човешка намеса, параклисът на Божи гроб се проверява за всякакви запалителни средства.След това вратите на Божи гроб се запечатват с голяма пита пчелен восък. Върху него слагат печатите си духовниците от католическата, арменската и коптската църкви, които имат параклиси в големия храм при Божи гроб.При слизането на Благодатния огън в параклиса е само йерусалимският патриарх. Известно време пламъкът не топли и не пари. С него патриархът запалва снопчета от по 33 свещи, които държи в ръцете си и ги изнася на поклонниците в храма.Оттам свещеният огън тръгва по целия свят.", "date": "2019.04.27", "title": "Велика събота е, идва Благодатният огън"}
{"url": "https://news.bg/world/10-tsivilni-zaginaha-pri-vazdushen-udar-sreshtu-provintsiya-idlib.html", "text": "При въздушни удари в сирийската провинция Идлиб са загинали най-малко 10 цивилни, след които две деца, предаде радио \"Свободна Европа\". По данни на Сирийската обсерватория за човешките права, бомбардировките са извършени от руски самолети.Територията, която е била атакувана е под контрола на въоръжената сирийска опозиция.Досега руското командване не е коментирало информацията.Провинция Идлиб се намира в северозападната част на Сирия и граничи с Турция. През септември 2018 г. Москва и Анкара се споразумяха за създаване на демилитаризирана зона с ширина до 20 километра. Предполагаше се, че това ще предотврати атаките на правителствените войски срещу Идлиб. Режимът на президента Башар и Асад и неговите съюзници от Русия и Иран многократно нарушаваха споразумението.", "date": "2019.04.27", "title": "10 цивилни загинаха при въздушен удар срещу провинция Идлиб"}
{"url": "https://news.bg/world/ot-daimler-nedoumyavat-che-kim-chen-un-ima-mertsedes.html", "text": "Германската корпорация Daimler няма отговор на въпроса как севернокорейският лидер Ким Чен Ун се е снабдил с бронирана лимузина, произведена от компанията, предаде \"Асошиейтед прес\".От Daimler уверяват, че не продават своя продукция на Северна Корея. Санкциите, наложени от ООН, забраняват да се доставят на Пхенян предмети на лукса, включително лимузини.Ким Чен Ун се появяваше с лимузини на Daimler на няколко международни срещи. Във Владивосток, където  Владимир Путин, с бронирания влак на Ким бяха превозени два луксозни автомобила - Mercedes Maybach S600 Pullman Guard и Mercedes Maybach S62. Първият от тях беше използван и по време на срещата с президента на САЩ Доналд Тръмп в Ханой.В изявление на производителя на колите Daimler се казва, че компанията не изнася свои автомобили за Северна Корея повече от 15 години и спазва строгите правила за контрол върху експорта на продукцията си. Корпорацията обаче не носи отговорност за трети лица, които биха могли да препродадат лимузините, посочват от Daimler.", "date": "2019.04.27", "title": "От Daimler недоумяват, че Ким Чен Ун има „Мерцедес“"}
{"url": "https://news.bg/society/balgarski-i-makedonski-duhovnitsi-zaedno-nosyat-blagodatniya-ogan.html", "text": "Заедно с македонски духовник, българската делегация ще донесе благодатния огън.\"За нас Македония никога не е била чужда\", заяви Отец Антоний от храм паметник \"Свети Александър Невски\". Той се надява македонската църква да се утвърди.Отец Антоний разказ смисълът на благодатния огън, който трябва да пристигне малко след 20.00 часа. Българският президент ще запали свещичка лично от българския патриарх Неофит. Огънят от Йеусалим ще бъде отнесен от Светия синод до храм паметник \"Свети Александър НевскиЮ.А магията на огъня е ,че в първите минути, след като \"слезе\" при вярващите той не изгаря. Благодатният огън ще бъде донесен в страната ни с правителствения самолет.Най-ранните сведения за Благодатния огън са от втория век след Христа. Оттогава досега всякога, в навечерието на Велика събота, загасят всички кандила и свещи в храма. Светските власти правят строг оглед дали няма оставено нещо запалено. После запечатват входа на параклиса, в който е Божият гроб.Православният патриарх на Йерусалимската Църква сваля богослужебните си одежди. В бял стихар, пристегнат с кожен колан, той застава пред входа на параклиса. Войници проверяват дали в дрехите на архиерея не е укрито огниво.После премахват печата от входа и патриархът влиза в пещерата с Господния гроб. Там цари мрак. Започва напрегнато чакане - 15, 20 или повече минути, понякога и часове. Притихнал, народът очаква отвън и се моли. Изведнъж във въздуха се появяват светлини, подобни на мълнии. Хората започват да ликуват. От северния отвор на параклиса се показва снопче запалени свещи.Днес православната църква чества Велика събота. Това е последният ден от Страстната седмица, който предшества Христовото Възкресение. В храмовете в цялата страна ще бъде разпространен Благодатният огън, който ще бъде донесен тази вечер от Йерусалим от българска църковно-държавна делегация, водена от старозагорския митрополит Киприан.Решението македонски епископ да се присъедини към нашата делегация е взето на 3 април по време на среща на митрополит Киприан с министър-председателя Бойко Борисов. За първи път Република  от България през миналата година.На Велика събота църквата възпоменава телесното погребение на Христос, пребиваването на Неговото тяло в гроба, слизането Му в ада за възвестяване на победата над смъртта и за избавлението на душите.", "date": "2019.04.27", "title": "Български и македонски духовници заедно носят благодатния огън"}
{"url": "https://news.bg/health/doktor-shivachev-spasyavasht-detsa-vizhda-smisal-da-ostane-v-balgariya.html", "text": "Спасителят на ангели. Така го наричат. Помни най-трудните си пациенти. А най-малкият му пациент е бебе с тегло 750 грама с тумор и туморът е бил, колкото бебето. Това е доц. доктор Христо Шивачев от Пирогов, който спасява детски животи.Той е потомствен лекар и от родителите си наследява любовта към професията. Но споделя, че изборът да поеме по пътя на медицината, е лично негов. Вземаш решения, касаещи живот, изтъкна той пред Нова тв в изповед за предизвикателствата в професията.Има смисъл да останеш в България, има смисъл да се опиташ да промениш нещата, тук е страхотно място, категоричен е докторът. Трудно е, но не е невъзможно да правиш чудеса, категоричен е Шивачев.За недоволството на колегите си от педиатричната болница, той смята, че има решение, а проблемите са натрупвани с години. Христо Шивачев смята, че преди държавата е била абдикирала от здравеопазването, но сега има стъпки.Той си пожелава здраве и късмет. Иска и детската педиатрична болница, която е чакана от 40 години да стане факт.", "date": "2019.04.27", "title": "Доктор Шивачев, спасяващ деца, вижда смисъл да остане в България"}
{"url": "https://news.bg/world/15-zaginali-vklyuchitelno-6-detsa-sled-prestrelkata-s-islyamisti-v-shri-lanka.html", "text": "Телата на 15 души, включително шест деца, бяха открити на мястото на ожесточена престрелка на източния бряг на Шри Ланка, съобщи говорител на армията в събота, шест дни след като  над , съобщава \"Ройтерс\".Престрелката между войници и ислямисти избухна в петък вечер в Сентамаруту в Ампара, на юг от град Батикалоа, мястото на един от взривовете на Великден.Говорител на полицията съобщава, че трима заподозрени атентатори са сред 15-те загинали. В сградата, полицията е открива телата на трима атентатори, както и на три жени и шест деца. В двора на къщата, полицията открива телата на трима мъже, които по предварителни данни са извършили самодетонация. Служители на правоприлагащите органи, извършващи специалната операция за елиминиране на бойците, не са ранени.Едно дете, ранено в кръстосания огън, е прието в болница. Военният говорител Сумит Атапату коментира, че след като армията се отправя към къщата, са задействани три експлозии и започва стрелба. \"Армията отвърна и нахлу в къщата, където се съхраняваше голямо количество експлозиви\", допълва той.Той заяви, че ислямистите са заподозрени членове на местната ислямистка група National Towheed Jama'at (NTJ), която е обвинена за атаките миналата неделя.В къща, в същия район са намерени материали за производство на бомби, десетки железни тръби и хиляди метални топки, съобщава армията.Правителството коментира по-рано, че деветима  на Великден, осем от тях са идентифицирани, единият е жена.Полицията съобщи в петък, че се издирват 140 души, които са свързани с ДАЕШ, която пое отговорност за терористичните атаки. Полицията задържа най-малко 76 души, включително чужденци от Сирия и Египет. 20 души са арестувани през последните 24 часа.ДАЕШ не предоставя доказателства в подкрепа на твърдението си, че стои зад атаките. Ако е вярно, това ще е едно от най-тежките нападения на групата извън Ирак и Сирия. във вторник, в което са показани осем мъже, стоящи под черен ислямистки флаг и обявяващи своята лоялност към Абу Бакр Ал-Багдади.Мюсюлманите в Шри Ланка са призовани да се молят по домовете си в петък, след като държавните разузнавателни служби предупредиха за евентуални бомбени атентати, на фона на опасения от ответно насилие.Страховете от репресии вече са принудили мюсюлманските общности да избягат от домовете си след получени бомбени заплахи, задържания и проверки.Посолството на САЩ в Шри Ланка призова гражданите си да избягват места за поклонение през уикенда, след като властите съобщиха, че може да има повече нападения срещу религиозни центрове.Архиепископът на Коломбо, кардинал Малкълм Ранджит коментира пред репортери, че е видял документ от службите за сигурност, предупреждаващ за още атаки срещу църкви.Близо 10 000 войници са разположени в цялата страна, те извършват претърсвания и осигуряват сигурността на религиозните центрове, коментира армията.Властите са фокусирали разследванията си върху международни връзки на две местни групи, които според тях са извършили атаките, NTJ и Jammiyathul Millathu Ibrahim.Длъжностни лица признават за . Президентът Майтрипала Сирисена заяви в петък, че началниците на отбраната и полицията не са споделяли информация с него за предстоящи атаки.Той обвини правителството на премиера Ранил Викремесингхе за отслабването на разузнавателната система, което е съсредоточено върху преследване на военни офицери, обвинявани за предполагаеми военни престъпления от десетилетната гражданска война с тамилските сепаратисти, която приключи през 2009 г.Противопоставящите се фракции на Викремесингхе  и Сирисена често отказват да комуникират помежду си и се обвиняват за всичко. Атаките на Великден разкъсват относителното спокойствие, което съществува в будистка Шри Ланка след гражданската война с участието предимно на индуски етнически тамилски сепаратисти. Досега, християните успяват да избегнат най-тежките конфликти на острова.Повечето от жертвите на Валикден са от Шри Ланки, властите съобщават, че са загинали най-малко 40 чужденци, много от тях туристи. Загиналите са британски, американски, австралийски, турски, индийски, китайски, датски, холандски и португалски граждани. ", "date": "2019.04.27", "title": "15 загинали, включително 6 деца, след престрелката с ислямисти в Шри Ланка"}
{"url": "https://news.bg/politics/vazrazhdane-alarmira-ministerstvoto-obuchava-uchiteli-kak-da-falshifitsirat-balgarskata-istoriya.html", "text": "На 6 и 7 април 2019 г. в София се проведе поредният кръг от обучения на учителите по история, организирани от Министерството на образованието. МОН не за първи път провежда такива семинари за българските учители, но за първи път от почти десетилетие насам държавата плаща всички разходи на командированите специално за целта преподаватели от цялата страна. Причината е прозаична - от началото на тази година министерството провежда изключително агресивна кампания за тотална подмяна на методиката, по която се преподава българската история, като основната цел е да се накарат българските учители да внушават на българските деца, че основният враг на България е Русия, че най-близък и приятел ни е Турция, че турско робство не е съществувало, че българите доброволно са приемали исляма и на драго сърце са си давали децата за еничари, че българският народ не е славянски и че най-голямото зло в нашата история е комунизмът между 1944 г. и 1989 г.С ПП \"Взраждане\" се свързаха няколко учители, които независимо един от друг разказаха напълно подробно какво се е случвало на този семинар. Помолили са последният от тях да изпрати и писмо, в което да опише какво се е случило и как са се отнасяли с тях техните \"обучители\".Ето го и самото писмо:.Н                    Сами виждате как и по какъв начин колониалният режим у нас се опитва буквално да пренапише българската история и окончателно да превърне нашите деца в аморфна маса без национално самосъзнание. За това, че в момента Министерството на образованието се контролира от хора, наричащи себе си патриоти, пък въобще няма смисъл да се говори.Съществуването в държавното управление на партии, наричащи себе си патриотични, но прокарващи най-антибългарска политика, е безспорно най-подходящият срамен епитаф, който заслужава това нещо, известно в момента като Република България. Ние българите нямаме друг избор - или унищожаваме този колониален тумор, който убива нашият народ и е превърнал уж \"българската\" държава в най-големият ни национален враг, или туморът ще ни довърши. Като преди това, за да е пълна деградацията ни, ще превърне от нашите деца еничари, верни на чужди държави, каузи и култури.От повече приказки смисъл няма - инструментът за оцеляването на Отечеството се нарича Възраждане. На 26 май българският народ ще има възможност да вземе този инструмент в ръцете си и да започне разправата с враговете си. Защото успехът ни в борбата може да е само общ!Възраждане - само ние можем!", "date": "2019.04.27", "title": "\"Възраждане\" алармира: Министерството обучава учители как да фалшифицират българската история"}
{"url": "https://news.bg/world/kipar-e-v-shok-sled-razkritiya-za-parviya-serien-ubiets-na-ostrova.html", "text": "Кипър е в шок след признание за убити седем жени и момичета, като всички са чужденки, в това, което се смята за първото серийно убийство на острова, съобщава БиБиСи.Властите са изправени пред обвинения, че не са разследвали напълно случаите, когато жените са обявени за изчезнали.Досега са открити телата на три филипинки, а две езера се претърсват за още жертви. Заподозряният е 35-годишен офицер от кипърската гръцка армия, той е задържан.В Кипър нивото на престъпността е ниско и насилието срещу жени в този мащаб не е наблюдавано извън военно време. Страната е с население около 890 000 души. Средиземноморският остров е разделен между северна част, управлявана от кипърско турско правителство, и международно признатото правителство на юг, управлявано от кипърски гърци.Претърсванията са насочени югозападно от столицата Никозия. В изявление президентът Никос Анастасиадис коментира, че е \"шокиран от разкриването на толкова много срамни убийства срещу невинни чужденки и деца\".\"Катимерини-Кипър\" изпрати писмо за извинение на семействата на жертвите и обяснява, че това е \"престъпление срещу страната, извършено от убиец\", но \"извършено и от държава и общество, постоянно развиващи ксенофобски тенденции и расистко поведение\".По-рано този месец бяха открити телата на две жени, 38-годишната Мари Роуз Тибурсио и Ариан Паланас Лозано от Филипините, те са обявени за изчезнали миналата година. След проследяване на онлайн съобщения на Тибурсио, е арестуван офицер от армията по подозрение в убийство.Първо той отрича убийството на трета филипинка, 31-годишният Марикар Валтез Аркиола, която е изчезнала от края на 2017 г., но след това променя показанията си и признава убийството на седем жени и момичета през последните три години.След ареста, задържаният показва на следователите кладенец в армейски полигон, където е открито неидентифицирано тяло на жена от непалски или индийски произход. Властите сега претърсват две езера на юг за телата на румънска майка и нейната дъщеря.Търсят и шестгодишната дъщеря на Тибурсио, като задържаният също е признал за убийство й. Властите са обвинени, че не са взели случаите на сериозно поради това, че жените са от чужд произход. Основната опозиционна партия АКЕЛ призова шефа на полицията и министъра на правосъдието да подаде оставка.\"Демонстрирано е безпрецедентно безразличие, просто защото тези хора не са с кипърски произход, а идват от други страни\", коментира лидерът на АКЕЛ Андрос Киприану.Дорос Поликарпу, директор на \"Киса\", група за подкрепа на мигрантите и бежанците, обяснява пред \"Ройтерс\", че в Кипър управлява \"двустепенна система\", в която \"някои не-кипърци не се ползват със същите права като местните. Неведнъж сме казвали, че мигрантите и бежанците в нашата страна са особено уязвими\", допълва тя.Кипърската полиция заяви, че ще разследва как са разследвани случаите.Мария Мапориду, кипърски инженер-химик, организира Фейсбук събитие за бдение в отговор на убийствата и обяснява че са присъствали 1500 души. Организаторът допълва, че смъртта на жените \"дойде като шок\" и доведе до  поглед върху положението на жените мигранти в общественото съзнание. \"Страхувам се да кажа, че не сме забелязали тези жени, които са живели тук и работят за нас и са дошли тук за по-добър живот. Не сме чули нищо за тях, но въпросът е, попитахме ли?\", коментира тя.\"Те винаги са отхвърляни като по-ниска класа, заради работата, която обикновено вършат\", обяснява протестиращ, като посочва, че нито правителството, нито църквата са организирали дни на траур, посветени на жертвите.Кристина Скарпари обяснява, че е била на протеста, защото е ядосана, че е управлявана от система, която не успява да защити жените и обществото като цяло. \"Липсата на справедливост, съчетана с липсата на отчетност и недостатъчни отговори на правителството за смъртта на тези хора, кара хората в моята общност да се почувстват гневни\", допълва тя.\"Липсата на системен подход по отношение на разследванията, правата на жените, дълбокия расизъм, сексизъм и липсата на социална справедливост като цяло, е представителна извадка за Кипър и корумпирания манталитет, който е част от нормата\", обяснява Скарпари.", "date": "2019.04.27", "title": "Кипър е в шок след разкрития за първия сериен убиец на острова"}
{"url": "https://news.bg/world/nasa-i-fema-s-uchenie-za-reaktsiya-sreshtu-asteroid-udryasht-zemyata.html", "text": "Когато става въпрос за космически заплахи, вниманието никога не е прекомерно, затова NASA и FEMA заедно с някои международни групи, провеждат учение за това, което ще последва в случай, че астероид, комета или друг близък до Земята обект (NEO) се приближат достатъчно за сблъсък с планетата, съобщава СиЕнЕн.Това природно бедствие е много малко вероятно да се случи, но би било катастрофално, коментираха от NASA през юни 2018 година.Двете агенции си партнират с международни групи като Офиса за координация на планетарната отбрана (PDCO), Европейската космическа агенция и нейният сегмент за космическо наблюдение - NEO и Международната мрежа за предупреждение за астероиди (IAWN).Учението ще се състои следващата седмица на годишната конференция за планетарната отбрана, където се събират учени от цял свят, за да обсъдят \"заплашителни за Земята обекти\". По-конкретно, те ще участват в измислен сценарий, при който астероидът има траектория на въздействие със Земята.Ето и сценарият, по който се провежда учението: На 26 март астрономите откриха NEO, който е потенциално опасен за Земята. След като проследяват астероид, който те наричат ​​2019 PDC в продължение на месеци, те установяват, че той има шанс 1 към 100 да се удари със Земята през 2027 г. (Учените са установили тези шансове като праг за действие и възможна реакция).\"Тези учения наистина ни помагат в общността на планетарната отбрана да разберем какво трябва да знаят колегите ни по въпросите на управлението на бедствията\", коментира директорът на планетарната защита на NASA Линдли Джонсън. \"Това учение ще ни помогне да развием по-ефективни комуникации помежду си и с правителствата.\"NASA участва в шест подобни учения за въздействие на NEO досега. И тъй като NASA продължава да проучва по-точно възможните места и ефекти на въздействие, както и орбиталните движения, те ще могат да разкрият по-точни прогнози в случай на възникване на реална заплаха.През  най-накрая . Ще прекара две години в изучаването на Бену.Изучавайки близкия до Земята астероид, учените се надяват да съберат повече информация за астероидите, които биха могли да повлияят на Земята, както и как се формират планетите и как започва животът.", "date": "2019.04.27", "title": "NASA и FEMA с учение за реакция срещу астероид удрящ Земята"}
{"url": "https://news.bg/regions/v-petrich-remontirat-nesashtestvuvashta-sgrada-s-1-5-mln-lv.html", "text": "В Петрич ремонтират несъществуваща сграда с 1,5 млн. лв. по трансграничен проект с Гърция, общината е обявила обществена поръчка, съобщава БТВ.Общината коментира, че проектът е за реконструкция, а не за ново строителство. При подготовка на документите се оказва, че има само една стена, около която трябва да се надгражда, но тя паднала.Архитекти считат, че обществената поръчка е компрометирана. Ремонтира се стара постройка на военно поделение, която трябва да се превърне в музей, но на място се казва, че сграда липсва. \"Тук става въпрос за доста повече, по-голям брой стени, ос от 1 до 9. В техническото задание мисля, че говорят само за една стена, а става въпрос за няколко. За мен това е един нов обект\", обяснява архитект Даниела Караиванова.\"Тук нямаме съществуващ обект към този момент, което според мен, общината би следвало да е по-запозната от мен, все пак там има много специалисти\", допълва тя.Вече има и избран изпълнител, който е подписал, че се е запознал с обекта за ремонт. Според местни жители такава сграда е съществувала, но е бутната преди години.", "date": "2019.04.27", "title": "В Петрич ремонтират несъществуваща сграда с 1,5 млн. лв."}
{"url": "https://news.bg/society/zhiteli-blokiraha-patya-za-makaza.html", "text": "Блокираха пътя за Маказа. Жителите на хасковското село Конуш излязоха на протест заради лоши пътища, съобщи bTV.Образува се колона от автомобили, пътуващи за Гърция през Маказа, тъй като хората са спрели движението.Блокадата е била кратка и не създавала напрежение.По думите на местните всички обещават, но никой не се грижи.Това е вторият протест в рамките на месец, с искане за асфалт, канализация и питейна вода.От общината вече заявиха, че проблемът с водата ще бъде решен скоро, но това не успокои хората.", "date": "2019.04.27", "title": "Жители блокираха пътя за Маказа"}
{"url": "https://news.bg/int-politics/putin-iska-da-znae-pozitsiyata-na-zelenski-za-iztochna-ukrayna.html", "text": "Руският президент Владимир Путин заяви, че иска да узнае позицията на украинския президент Володимир Зеленски за конфликта в Източна Украйна, съобщава \"Ройтерс\".Путин каза пред репортери в Пекин, че ще трябва да обсъди начини за прекратяване на конфликта със Зеленски и че украинският народ е уморен от този конфликт.Пълномащабно  в Сирия \"сега не е целесъобразно\" и сигурността на цивилните трябва да бъде взета предвид, обясни още руският президент.Путин обясни, че Русия ще работи със сирийската опозиция за финализиране на състава на конституционен комитет, част от усилията за осигуряване на политическо уреждане на конфликта.Русия помогна на силите, верни на сирийския президент Асад, да си върне по-голямата част от страната в осемгодишната война, но сблъсъците продължават.Владимир Путин в събота критикува присъдата на Мария Бутина в САЩ като \"произвол\", добавяйки, че не разбира защо е въобще е задържана.\"Не можем да я обвиним в нищо, но за да не изглежда напълно нелепо, тя е осъдена на 18 месеца затвор\", обясни той .\"Всъщност това е произвол. Не разбираме защо е осъдена\", коментира руският президент.В по-нататъшни коментари Путин заяви, че разследването на замърсения руски петрол трябва да се извърши с помощта на правоприлагащите органи. Полша, Германия, Украйна и някои други страни спряха вноса на руски петрол през тръбопровода \"Дружба\" тази седмица поради замърсяване.Русия планира да възстанови доставките на петрол през тръбопровода за Европа до две седмици.Той също така коментира, че не е чул никакви сигнали от членове на ОПЕК за възможността да напуснат сделката за ограничаване на добива на петрол, като добави, че това е малко вероятно.Путин допълва, че сделката е в сила до края на юни и той се надява Саудитска Арабия да не се налага да повишава производството си, за да компенсира  поради .", "date": "2019.04.27", "title": "Путин иска да знае позицията на Зеленски за Източна Украйна"}
{"url": "https://news.bg/society/nedovolni-protestirat-sreshtu-zastroyavaneto-po-chernomorieto.html", "text": "Любители на къмпингуването се събраха на протест край екоплажа в защитената местност Иракли, информира bTV.Протестът е провокиран от застрояването на Черноморието - разораните дюни на къмпинг смокиня, строежите на Арапя и Алепу и край къмпинг Градина.Организаторите на протеста заявяват категорично, че им е писнало да се бетонира навсякъде. Те подчертават, че искат природосъобразен туризъм.Фирмата, изкупила земите край плаж Иракли, има издадено строително разрешение за изграждане на ваканционно селище още от 2006 г.През 2014 г. строителството е спряно от екоминистерството, но инвеститорът обжалва. Съдът се разпореди в негова полза и строителството продължава. Част от бунгалата вече са изградени. Протестиращите са се организирали и да почистят плажа от боклуците, които морето е изхвърлило през зимата.", "date": "2019.04.27", "title": "Недоволни протестират срещу застрояването по Черноморието "}
{"url": "https://news.bg/crime/arestuvaha-9-dushi-sled-sbivane-v-gabrovo.html", "text": "9 души са арестувани в Габрово заради сбиване след пиянски скандал, съобщиха от МВР.Инцидентът е станал пред заведение в града. Полицията и прокуратурата работят по изясняване на обстоятелствата за инцидента. Пострадал е мъж на 31 години, криминално проявен и осъждан за нападение на полицай през месец февруари тази година. Той е подал сигнал, че няколко човека са го нападнали пред заведението.При последвалата проверка е станало ясно, че преди инцидента в заведението е имало скандал между 31-годишния пострадал и група мъже.По данни на МВР спорът е възникнал, след като младият мъж се е държал непристойно с момиче, а управителят на механата на няколко пъти му е направил забележка за това. След това скандалът прераснал в сбиване навън пред заведението. Продължават разпитите на свидетели. По информация на МВР няма данни инцидентът да е породен от етническо напрежение.", "date": "2019.04.27", "title": "Арестуваха 9 души след сбиване в Габрово"}
