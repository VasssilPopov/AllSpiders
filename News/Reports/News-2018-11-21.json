{"url": "https://news.bg/weather/zhalt-kod-za-valezhi-v-3-oblasti-za-chetvartak.html", "text": "Жълт код за валежи е обявен в 3 области за четвъртък. Това съобщават от НИМХ. Кодът е в сила за Бургас, Хасково и Ямбол. През нощта и утре до обяд се очакват нови интензивни валежи от дъжд с количества до 20 л/кв.м. Вълнението на морето ще е 3-4 бала.Валежи от дъжд се очакват в цялата страна. Ще духа до умерен вятър от север-североизток. Максималните температури в страната ще са между 5 и 10 градуса. В Северозападна България те ще са около 0 градуса. Атмосферното налягане ще се повиши и ще бъде по-високо от средното за месеца. Припомняме, че за сряда бе обявен жълт код за обилни валежи, а в три от областите - оранжев.", "date": "2018.11.21", "title": "Жълт код за валежи в 3 области за четвъртък "}
{"url": "https://news.bg/bulgaria/proekt-na-balgarskite-vms-e-prioriteten-za-otbranata-na-es.html", "text": "Проект на Българските военноморски сили е одобрен като приоритетен за отбранителните способности на Европейския съюз. Той е един от общо 17-те проекта, които бяха одобрени на заседанието на Съвета \"Външни работи/Отбрана\" на Европейския съюз.Българското предложение е за създаване на \"Модулен елемент за бързо развръщане за подводни интервенции\" (Deployable Modular Underwater Intervention Capability Package - DIVEPACK). Освен България, която е координатор на проекта, в него участват Гърция и Франция. От своя страна Италия и Полша се присъединиха със статут на наблюдатели.DIVEPACK предвижда изграждането на специализиран модулен елемент за осигуряване на пълния спектър от отбранителни операции за подводни интервенции в експедиционен формат, с изключение на мисии и задачи на Силите за специални операции.В проекта се включва широк набор от водолазно оборудване и безпилотни подводни апарати.Иновативната концепция на проекта ще подобри възможностите за бърз и фокусиран отговор и гъвкав подход в широк спектър от сценарии, както на море така и във вътрешни водни басейни, в рамките на мисии и операции по линия на Общата политика за сигурност и отбрана на Европейския съюз.", "date": "2018.11.21", "title": "Проект на българските ВМС е приоритетен за отбраната на ЕС"}
{"url": "https://news.bg/crime/milka-pancheva-e-odobrena-za-zam-predsedatel-na-varhovniya-administrativen-sad.html", "text": "Милка Панчева е одобрена днес от Пленума на съдиите за заместник-председател на Върховния административен съд (ВАС). При таен вот \"за\" кандидатурата й гласуваха 63 от присъствалите общо 80 души.Панчева е предложена за поста от председателя на ВАС Георги Чолаков. Тя е с над 30 години стаж като съдия, над 20 години от които са във ВАС. Завършила е \"Право\" в СУ \"Климент Охридски\".По време на днешния Пленум на съдиите, по предложение на председателя Георги Чолаков, е гласувано той да получи 20% натовареност и да участва в разглеждането на дела в петчленни състави.Пленумът на съдиите от ВАС определя членове на Звеното за анализи и тълкувателна дейност, което е създадено със заповед на председателя, да имат 50% натовареност по дела.Приема се председателите на отделения във ВАС да правораздават при натовареност от 40%, а не при 60%, както е досега.", "date": "2018.11.21", "title": "Милка Панчева е одобрена за зам.-председател на Върховния административен съд"}
{"url": "https://news.bg/crime/blizo-60-000-e-broyat-na-visyashtite-dela-za-2017-g-spored-doklad-na-mp.html", "text": "В края на 2017 година общият брой на висящите дела възлиза на 59 250 или с 29% по-малко в сравнение с края на 2016 година. Това се посочва в годишния доклад на министъра на правосъдието Цецка Цачева, който беше разгледан от правната комисия.Към 31 декември 2017 година по-голямата част от висящите дела са срещу Румъния- 9900, Русия-7750, Турция- 7 500 и Украйна- 7 100. Следват Италия, Унгария, Азербайджан, Грузия , Армения и Полша.През миналата година по този критерий страната ни се нарежда извън първата десетка- на 15 място с 623 броя жалби. Страната ни е и на 19 място по брой жалби на глава от населението. В последните седем години България е трайно извън десетте страни с най-много жалби в ЕСПЧ.Държавите с най-голям брой осъдителни решения са Русия с 293 решения, Турция с 99 решение, Украйна с 82 осъдителни решения, Румъния с 55 и Гърция с 36.Страната ни е на шесто място с 31 решения, установяващи поне едно нарушение на Конвенцията за правата на човека.През миналата година са постановени 65 решения по дела срещу България. Най-много са нарушенията по прилагане на правото на ефективни вътрешноправни средства за защита, правото защитата на собственост, правото на личен и семеен живот и др.Тревожно е обстоятелството, че страната ни все още е на челните места по брой прецеденти в засилена процедура. През миналата година правителството успяло да изпълни рекорден брой решения-116.През 2016 са приключени едва 31 решения.", "date": "2018.11.21", "title": "Близо 60 000 е броят на висящите дела за 2017 г, според доклад на МП"}
{"url": "https://news.bg/int-politics/turtsiya-osadi-74-dushi-na-dozhivoten-zatvora-zaradi-opita-za-prevrat.html", "text": "74 души, включително войници, получават доживотни присъди за ролята им в опита за преврат в Турция, съобщава \"Анадолу\", цитирани от \"Ройтерс\".Обвиняемите получават доживотен затвор при строг режим за \"опит за нарушаване на конституционния ред\". Техните доживотни присъди са с по-тежък режим в затвора и не подлежат на преразглеждане или обща амнистия. Не се споменава колко войници са сред осъдените.Правозащитни групи и западни съюзници на Турция изразяват загриженост относно обхвата на чистката, заявявайки, че Ердоган използва преврата като претекст срещу опозицията. Правителството обаче заявява, че мерките са необходими поради сериозността на заплахите, пред които е изправено., последва  в държавата. Повече от 240 души загинаха през нощта на 15 юли 2016 г., когато група войници с танкове и бойни самолети опитаха да съборят президента Ердоган от власт., полицаи, бяха съдени или уволнени. Също така бяха затворени около 130 медии. Турция обвинява Фетулах Гюлен и задържа около 160 000 души, включително академици, войници и държавни служители.В страната бе въведено извънредно положение, което бе удължавано няколко пъти. 77 000 души официално са обвинени и държани в затвори по време на процесите.След референдум и законодателни промени, .", "date": "2018.11.21", "title": "Турция осъди 74 души на доживотен затвора заради опита за преврат"}
{"url": "https://news.bg/education/ot-kt-podkrepa-iskat-da-se-pishat-otsenki-za-povedenie.html", "text": "От КТ \"Подкрепа\" настояват да се въведе оценка \"дисциплина и поведение\" при учениците, съобщават от БНР.В момента Синдикатът обсъжда въпроса с Министерството на образованието. Предвижда се оценката за поведение на учениците да се определя от училищното ръководство и да е балообразуваща при кандидатстване в гимназиите.Според председателя на синдиката Юлиян Петров оценката ще е от значение най-вече за седмокласниците. Учениците, които са доказали доброто си възпитание и дисциплина ще бъдат оценявани по-високо, обясни той.Освен това Петров заяви, че предвидените в бюджета 4,1 милиарда лева за образование не са достатъчни. Според синдиката са необходими поне 10 милиарда лева, за да се изпълнят заложените цели - привличане на млади учители, цялостно оборудване на училищата и въвеждане на едносменния режим на обучение.", "date": "2018.11.21", "title": "От КТ \"Подкрепа\" искат да се пишат оценки за поведение"}
{"url": "https://news.bg/comments/dobar-orban-losh-orban-i-chuzhdopoklonnichestvoto-ni.html", "text": "Неведнъж съм изразявал симпатии към унгарския премиер и председател на ФИДЕС Виктор Орбан. Одобрявах, когато Орбан се опълчваше на неадекватната имиграционна политика на Европа, вдъхновена от Меркеловия призив: \"Елате хиляди младежи!\". Одобрявах, когато Орбан аргументирано критикуваше безумията на брюкселските евроидиоти. Одобрих, когато Орбан се обърна към британските избиратели в навечерието на референдума, довел до Брекзит, с думите: \"Вие решавате как ще гласувате, но за нас, унгарците, е чест да сме в един съюз с вас!\". Одобрявах, когато Орбан притискаше НПО-тата и дори се опита да прогони от страната си ляволибералната проказа, наречена Централноевропейски университет.Конкретно в news.bg имам два публикувани материала, посветени на Виктор Орбан - и двата с положително отношение към унгарския лидер. Възможно е вече да съм създал усещане у читателите, че съм негов фен.В действителност, отношението ми към Орбан (както и към който и да е друг чуждестранен политик) стъпва преди всичко върху (разбирането ми за) българския национален интерес в дадения казус. И ако досега съм хвалил Орбан, то това е било така преди всичко, защото съм смятал, че действията му са съвпадали с нашите интереси. Подобно е отношението ми и към Ярослав Качински, Себастиян Курц, Доналд Тръмп, Матео Салвини - държавници, за които засега имам по-скоро положително мнение.Когато обаче някой чужд политик настъпи нашия интерес, това трябва да се посочва ясно и категорично. И никакъв \"актив\" от миналото не бива да омаловажава настоящото действие.По македонския казус Виктор Орбан играе против България. Не само че прие във вилата си бившия македонски премиер Никола Груевски, а и молбата на последния за политическо убежище в Унгария бе удовлетворена. Това е сериозен удар по интересите на нашата страна. Но и досегашното поведение на Орбан никак не вдъхваше доверие - да припомня, че в началото на юни тази година окуражаваше опозицията в Македония да блокира споразумението с Гърция за името на държавата.България има интерес Република (Северна) Македония колкото се може по-скоро да бъде приета в Европейския съюз и НАТО - перспектива, която изглежда възможна едва след като Никола Груевски падна от власт. Политиката на Груевски беше откровено антибългарска, в угода на сръбските интереси в Македония и косвено обслужваща руската доктрина за дестабилизация на Европа - конкретно чрез саботиране на европейската перспектива на Западните Балкани. По някакви свои причини Орбан реши да влезе в този отбор. И това не е добре за нас.Реалистично погледнато, не можем да очакваме действията на унгарския премиер да са винаги в тон с нашите интереси - логично е той да мисли на първо място за своята страна. Но не бива никога да поставяме чужда политическа фигура, чужда партия или чужда държава над и преди България!За съжаление чуждопоклонничеството е широко застъпено у нас. Немалко български граждани (и цели политически партии) възприемат Русия за вечен приятел на България. До степен да не могат да си представят, че двете държави биха могли да имат различни или дори противостоящи си интереси. И, волно или неволно, се оказват проводници на руската хибридна агресия срещу България (и срещу ЕС като цяло).Други пък дотолкова са обладани от русофобия, че са склонни да оправдаят всяка глупост, която идва от Брюксел. И да привиждат \"дългата ръка на Кремъл\" във всичко и навсякъде. Като по този начин, волно или неволно, се превръщат в обслужващ персонал на чужди интереси.Трети се кланят на САЩ. Четвърти - на Турция. И така нататък, и така нататък...А всъщност, заставането \"на колене\" пред всеки \"голям брат\" (или не толкова голям) е еднакво осъдително. Независимо дали е в посока Москва, Вашингтон, Анкара, Париж, Берлин или Будапеща.Другите държави (и техните лидери) следва да бъдат уважавани, но България и българските интереси трябва да бъдат поставени в центъра на нашето разбиране за геополитика. Разбиране, в което чуждопоклонничеството няма място.Нормално е да изпитваме благодарност към Русия за решаващата ѝ роля във възстановяването на българската държава - и заради Руско-турската освободителна война от 1877-78г., и заради Временното руско управление, което създава основите на съвременните български държавни институции. Разбираемо е и наличието на симпатии към Русия сред българското общество. Но чувствата ни към Руската империя от втората половина на 19-и век и Александър II не бива механично да бъдат прехвърляни към днешната Руска федерация и Владимир Путин. И уважението не бива да преминава в чуждопоклонничество. Най-малкото, защото отсрещната страна се възползва от това в свой интерес за сметка на нашия. Един елементарен пример: колкото по-\"русофобско\" е правителството в София, толкова по-изгодна е цената, на която Русия ни продава природен газ. В края на 90-те години на миналия век правителството на Иван Костов спечели \"газовата война\" и успя да договори по-ниски цени с \"Газпром\". В края на 2012-а година кабинетът \"Борисов 1\" също свали цената с 20%. А на какви цени купувахме природния газ при русофилските правителства на БСП?Нормално е също да уважаваме и САЩ заради демократичните ѝ традиции и нейния икономически прогрес през годините - \"страната на неограничените възможности\". Тази страна спечели \"Студената война\" поради ред причини, сред които централно място заема факта, че американския \"лайф\" е за предпочитане пред руската \"жизнь\". Само че сляпото следване на САЩ в международните отношения няма да ни донесе американски \"лайф\" - по-скоро да ни доближи до руската \"жизнь\". Може да сме съюзници в НАТО, може да сме търговски партньори, може да сме част от една цивилизация, но когато е необходимо, трябва да отстояваме своето. Както през 1999-а година, когато Иван Костов отказа на САЩ да приеме десетки хиляди косовски бежанци на българската територия. А когато \"проамериканското\" правителство на НДСВ-ДПС бе сред инициаторите на доминираната от САЩ международна коалиция за военна интервенция срещу Ирак (България бе непостоянен член на Съвета за сигурност на ООН и една от четирите държави, наред със САЩ, Великобритания и Испания, които внесоха резолюцията), страната ни успя ли в максимална степен за защити интересите си? Капитализирахме ли участието си в тази война? До каква степен български фирми участваха в следвоенното възстановяване на Ирак? Получихме ли адекватна компенсация за иракския дълг към България?Турция е съседна на нас държава, а в нашата страна живее значително турско етническо малцинство. Изключително важно е да поддържаме добросъседски отношения. Но в същото време следва да си даваме сметка, че туската геополитическа доктрина на неоосманизъм е в тотално противоречие с нашите интереси да сме регионален фактор на Балканите и колкото е възможно по-влиятелен член на ЕС. И когато се налага, да \"удряме през пръстите\" всеки турски дипломат, който се намесва във вътрешната ни политика.А що се отнася до Европейския съюз, крайно време е да осъзнаем, че \"Брюксел - това сме ние\" (наред с другите държави-членки). Това, което идва от европейската администрация, не е Библия и подлежи не само на коментар, а и на актуализация - в съответствие с националните ни интереси. Можем да влияем, можем да създаваме \"тематични коалиции\", можем да налагаме вето - но времето на \"по-големия брат\" следва да остане безвъзвратно в миналото.Сред българския политически елит, сред българските общественици и сред българските граждани трябва да се възпита усещане за \"българоцентричност\". Първо България, после другите. Така, както е във всяко уважаващо себе си общество.И ситуацията с Виктор Орбан е много добър повод.", "date": "2018.11.21", "title": "Добър Орбан, лош Орбан и чуждопоклонничеството ни"}
{"url": "https://news.bg/politics/iskren-veselinov-ima-pozitivni-ochakvaniya-za-noviya-vitsepremier.html", "text": "\"В лицето на Марияна Николова ще имаме ефективност от гледна точка на административната работа. Смятам, че тя е прилежен човек с много големи познания, особено правни. Мисля, че ще бъде полезна за управлението.\" Това заяви пред Нова телевизия Искрен Веселинов от \"Обединените патриоти\" по повод изборът на новия вицепремиер.Веселинов изрази позитивните си очаквания спрямо Николова като заяви, че тя ще допринесе за едно по-системно следване на приоритети, които \"Обединените патриоти\" са заложили в управленската програма.Той е категоричен, че трябва да мине време отношенията в коалицията да се успокоят.Според него желанието на всички е малката коалиция да остане стабилна.Веселинов разясни, че патриотите са дали заявка говоренето пред медиите да спре.Той е на мнение, че нито една политическа партия не е готова за евроизборите.Според него е малко вероятно да се стигне до предсрочни парламентарни избори.Припомняме, че по-рано днес със 116 гласа \"за\", 62 \"против\" и нито един въздържал се. Вчера, 20 ноември, стана ясно, че досегашният началник на кабинета на вицепремиера Валери Симеонов - Марияна Николова, е предложена да стане вицепремиер по демографската политика на мястото на  Предложението бе подписано от премиера Бойко Борисов. ", "date": "2018.11.21", "title": "Искрен Веселинов има позитивни очаквания за новия вицепремиер"}
{"url": "https://news.bg/politics/neno-dimov-i-ucheni-opazvat-vodnite-resursi-s-novi-merki.html", "text": "Новият подход за  за питейно-битово водоснабдяване и подготвяните промени в Закона за водите обсъдиха в Съвета на учените към министъра на околната среда и водите Нено Димов в МОСВ.Директорът на дирекция \"Управление на водите\" на МОСВ Илияна Тодорова коментира, че предложението за промяна на режима в България има за цел да гарантира опазването на водните ресурси, като се въведе възприетата от Европейската общност концепция за защита на водите за питейно-битово водоснабдяване на база оценка на риска. Проектът на промени предвижда въвеждане на три нива на защита - \"защитен пояс\", \"охранителна зона\" и \"зони за защита на водите\".Тодорова обясни, че промените в закона ще бъдат обсъдени на широка дискусия с всички заинтересовани страни. Ще се даде възможност местните общности и стопанските субекти да защитят интереса си. С дискусията в Съвета на учените се дава начало на обсъжданията на експертно ниво.\"Едно от първите предизвикателства беше това как да интегрираме различните системи за наблюдение на  - системата за граждански мониторинг, на ИАОС и на Столичната община, за което работим заедно с НИМХ и Физическия факултет към СУ \"Св. Кл. Охридски\". През тези месеци получихме независима експертна оценка и по конкретни казуси - за защитена  и за природен парк \"Витоша\", добави министърът.\"Водата е обект на ключов интерес в цялата човешка дейност и затова е важно да се намери балансът между това как да я използваме и за питейни нужди, за възобновяема енергия и за напояване\", добави Димов.\"Желанието на министерството е нашият научен съвет да е първият кръг от хора, който разглежда предложенията за промени в Закона за водите. Затова днес започваме дискусия, която ще се разшири и с други институции и заинтересовани организации\", коментира Нено Димов. \"Изцяло подкрепям тези предложения, защото те са в защита на питейните води\", коментира доц. Ирина Костова (УАСГ). Положителни становища за новия режим на опазване на питейните води изразяват и други членове на Съвета. Сред участниците в заседание са още почетните членове акад. Александър Александров, проф. Никола Колев и проф. Георги Цанков, както и проф. Христомир Брънзов (НИМХ към БАН), доц. Анна Ганева (ИБЕИ към БАН), доц. Петинка Галчева (Шуменски университет), доц. Христо Хинков (НЦОЗА), проф. Валентин Колев (ТУ София) и комисар доц. Иван Тодоров (Академия на МВР).", "date": "2018.11.21", "title": "Нено Димов и учени опазват водните ресурси с нови мерки"}
{"url": "https://news.bg/regions/zadarzhaha-kamion-s-pet-kontrabandni-konya-na-dunav-most.html", "text": "Камион, в който са натоварени пет коня, е бил задържан при преминаване на граничния пункт \"Дунав мост\" от Румъния към България, съобщи БНР.Конете са били транспортирани на територията на страната в камион със софийска регистрация, управлявана от румънски гражданин.Според документите превозното средство е трябвало да бъде празно, но при граничен контрол в него са открити пет коня. За тях не са представени документи.Животните са конфискувани и предадени на Областната дирекция по безопасност на храните и са откарани с камиона на територията на Карантинна база-Русе.По думите на директора на Областната служба по безопасност на храните Георги Дяков, ако собственикът не представи документи за здравния статус и произхода на конете, те ще бъдат евтаназирани.Той поясни още, че не може да се допускат на територията на страната да влизат болни животни, които могат евентуално да заразят други.На шофьора на камиона ще бъдат съставени два акта за извършените нарушения.", "date": "2018.11.21", "title": "Задържаха камион с пет контрабандни коня на \"Дунав мост\""}
{"url": "https://news.bg/world/razsledvat-makron-za-predizborni-dareniya.html", "text": "Френската прокуратура разследва предизборната кампания на настоящия френски президент Еманюел Макрон, съобщиха световните информационни агенции. Неизвестни дарители на общо 144 000 евро, получени от партията \"Република, напред!\" привлякоха вниманието на държавното обвинение. Средствата са превеждани по електронен път и източниците за момента не са открити. Новината е била потвърдена от източници на прокуратурата, като в съобщението се подчертава, че за момента няма доказано нарушение на законодателството. Агенциите припомнят, че според френското законодателство индивидуален донор може да  дари до 7500 евро годишно. Проверява се дали този лимит не е бил надхвърлен. Противниците на Макрон в изборите също бяха подложени на подобни проверки. Сред тях бе и левият кандидат Жан-Люк Меленшон. Центристът Макрон спечели изборите през 2017 година, след като победи кандидата на \"Националния фронт\" Марин льо Пен. Партията му \"Република, напред!\" бе основана през 2016 година. От офиса на Макрон вече отрекоха за допуснати нередности. От там твърдят, че средства от неидентифицирани дарители не са били използвани в кампанията, а са били върнати на изпратилите ги. Разследването срещу управляващите идва на фона на продължаващи протести в страната, завършили с жертви и стотици ранени. Припомняме, че т. нар. движение на \"жълтите жилетки\" е насочено срещу увеличаването на данъците върху горивата от 1 януари 2019 година.Френският премиер Едуар Филип заяви, че правителството ще остане твърдо в плана си за увеличаване на акциза. Управляващите призоваха да не се радикализират протестите. ", "date": "2018.11.21", "title": "Разследват Макрон за предизборни дарения "}
{"url": "https://news.bg/world/erdogan-soros-razdelya-sveta.html", "text": " Това заяви турският президент Реджеп Ердоган, цитиран от РИА \"Новости\".Не за първи път той обвинява милиардера, че се намесва в управлението с помощта си за опозицията. Този път той обвини финансиста, че подпомага турски активист, известен като критик на властта. Става въпрос за бизнесмена и филантроп Осман Кавала, който се намира в затвора от година и очаква да започне процесът срещу него. В изказването си, президентът не споменава по име затворника, но определя като \"терористи\" всички, които са свързани с протестите за парка \"Гези\" през 2013 година. Според държавния глава, Сорос с действията си цели държавен преврат. Ердоган не пропусна да засегне милиардера и на етническа основа.  заяви Ердоган. Агенцията припомня, че Турция е поредната държава, която обвинява американския милиардер Сорос, известен с либерални каузи, които подкрепя по света чрез своите фондации.Преди нея Унгария предприе действия, с които да ограничи дейността му, както и на либералните неправителствени организации.Будапеща обвинява Сорос за масовата миграция с цел подкопаване на Европа, което се отрича от милиардера.Пакетът антиимиграционни закони на унгарските власти стана известен като \"Спри Сорос\". Самият той обяви, че ще съди властите. ", "date": "2018.11.21", "title": "Ердоган: Сорос разделя света "}
{"url": "https://news.bg/politics/joncheva-obvinyava-v-arogantnost-vlastta-i-za-horata-na-ulitsata.html", "text": "Няма никакви аргументи защо , смущаващо е, че премиерът Борисов отсъства от пленарната зала, при една такава \"важна, съществена рокада и то в критична ситуация за България, би трябвало да изслушаме аргументите на господин Борисов\", коментира пред БТВ говорителят на ПГ на \"БСП за България\" Елена Йончева.\"Това е редно в една демократична държава, може би е нормално в един автократичен режим. Важни са в този момент аргументите, защото хората вече излизат на улицата, защото търпението вече им свършва\", обясни тя.Йончева коментира и че не е казвала, че се чувства застрашена, винаги е карала личния си автомобил като депутат, нито веднъж не е ползвала кола на парламента в служебните си пътувания. \"Предложиха ми от БСП, защото имат определена информация и аз бях поставена в ситуация да не откажа\", добяви говорителят на БСП.Арогантното поведение на властта, а не Валери Симеонов изкарват хората на улицата, \"Симеонов подпали това недоволство, той даде израз на това недоволство по някакъв начин, но арогантността на цялото правителство се състои в това, че от сутрин до вечер говорят колко е добре България, докато хората мизерстват и няма никакъв изход от тази мизерия\", добави Йончева.Тя коментира, че 53% от българите са работещи бедни, те получават чисти доходи 460 лв. В същото време правителството говори за икономически растеж, но никой не казва от какво е този икономически растеж. Икономическият растеж не е поради работеща икономика, а защото българи изпращат от чужбина помощи за своите роднини. Всяка година изпращат по 2,5 млрд лв. в България работещи българи и става дума само за суми по банков път, обясни тя.\"В България няма никакъв растеж. Според БАН цифрата вероятно е два пъти по-голяма. Говорим, че е спаднала безработицата и най-вероятно най-спаднала е в най-бедните райони, защото хората заминават, те вече не желаят, не могат да работят в България. В България няма никакво чувство за справедливост. Преките чуждестранни инвестиции са паднали повече от 10 пъти за последните 10 години\", допълни Йончева.Във връзка с исканата от строителния бранш оставка на Йончева, тя коментира\" \"Искаме от АПИ да ни даде разрешение да бъдат взети в присъствието на АПИ, на експерти, на КАТ, проби от четирите магистрали, от тези участъци, които са построени в последните 5 години, защото след петата година има степен на износване. Става дума за четирите магистрали \"Тракия\", \"Хемус\", \"Марица\" и \"Струма\". Това за моя голяма изненада предизвика тази бурна реакция\".Елена Йончева обясни, че до 40% от стойността на автомагистралите се връща обратно към властта, поне според много експерти. \"С една такава проверка ние не само ще дадем цялостна картина, но ще докажем дали това е така, дали има обосновани съмнения за едно такова предположение\". и евентуалният свидетел, Йончева коментира, че свидетелят вероятно е един от депутатите, подали сигнала, Делян Добрев, Тома Биков или Антон Тодоров. \"Прокуратурата не е повдигнала обвинения. Аз си дадох имунитета\", допълни тя.", "date": "2018.11.21", "title": "Йончева обвинява в арогантност властта и за хората на улицата"}
{"url": "https://news.bg/world/mirnite-pregovori-za-jemen-prodalzhavat-prez-dekemvri-v-shvetsiya.html", "text": " Това обяви американският военен министър Джим Матис, цитиран от АФП. По думите му, в тях ще вземат участие и двете страни във военния конфликт.  е съобщил Матис. В момента пратеникът на ООН Мартин Грифитс е в Йемен, за да проведе ключови преговори за освобождаването на Ходейда и намиране на изход от кризата, на която са заложник милиони йеменци. През септември ООН неуспешно се опита да организира преговори между хусите и подкрепяното от Рияд саудитско правителство в Женева.Йеменският президент Мансур Хади изрази подкрепа за нови мирни преговори, но преди това поиска освобождаването на провинция Ходейда, където се водят ожесточени битки.Войната, продължаваща години наред в Йемен, отне живота на най-малко 10 000 души, половината от които са жени и деца. Международна хуманитарна организация \"Спасете децата\" обяви, че около 85 000 деца под 5-годишна възраст може да са починали от глад и болести. Според данни на ООН, 14 млн. души са заплашени от глад в страната.Най-малко $200 млн. са необходими, за да започне възстановяването на Йемен, пресметна по-рано АП. Според ООН, за да се подобри хуманитарната ситуация, Йемен се нуждае от спешни инвестиции в икономиката. Цените на хранителните продукти са се повишили, няма работа в страната, милиони хора са загубили източници на доходи.", "date": "2018.11.21", "title": "Мирните преговори за Йемен продължават през декември в Швеция "}
{"url": "https://news.bg/world/makedoniya-nastoyava-za-ekstraditsiya-na-gruevski.html", "text": "Македония настоява за екстрадиция на бившия премиер Никола Груевски, който в момента се намира в Унгария. Обмисля се изпращането на официално искане за това. Това заяви правосъдният министър Рената Десковска, цитирана от местни медии. Според нея, има легални стъпки, които могат да се предприемат за отнемане на политическо убежище, ако се докаже, че няма основание за даването му. Унгарските закони в това отношение са особено стриктни, каза тя. Както стана ясно, Будапеща вече даде политическо убежище, но Скопие настоява това решение да бъде преразгледано и отрича, че Груевски е преследван по политически причини. Припомняме, че експремиерът обтегна отношенията между двете държави. Никола Груевски бе осъден на две години затвор по обвинения в корупция. Той обачеи, след като в Македония беше издадена заповед за ареста му, за да изтърпи присъдата си. Появиха се спекулации, че Груевски е използвал български паспорт, което българските власти отрекоха. След проверка стана ясно, че експремиерът няма българско гражданство. Албания призна в лаконично съобщение, че Груевски е преминал през страната, без да уточнява детайли около престоя му. Според унгарския външен министър Петер Сиярто издирваният е преминал легално 3 граници, преди да пристигне в страната. Документите му са изрядни, процедурите са спазени, категоричен е той. Груевски е бил в унгарското посолство в Тирана и за първи път Будапеща е известена за случая, допълни той. Сиярто уточни, че унгарското външно министерство поддържа контакти с македонските власти и припомни, че не за първи път македонски политици са искали политическо убежище от Будапеща. Черна гора също взе отношение по казуса, тъй като Груевски е преминал от там. Според външния министър Никола Димитров, не е имало никакви основания лицето да бъде задържано от властите. ЕС се намеси в спора и поиска обяснение от Будапеща по случая. Унгарският премиер Виктор Орбан трябва да предложи \"добро обяснение\" за решението на страната си да предостави политическо убежище на бившия македонски премиер, коментира Йоханес Хан в Туитър.", "date": "2018.11.21", "title": "Македония настоява за екстрадиция на Груевски "}
{"url": "https://news.bg/comments/populizmat-zavladyava-evropa.html", "text": "През последните 20 години подкрепата за популистките партии в Европа се е увеличила повече от три пъти, осигурявайки достатъчно гласове, така че тези формации да позиционират своите лидери на правителствени постове в 11 държави и подлагайки под изпитание установения политически ред на Стария континент.Това показват резултатите от на \"Гардиън\", проведено в сътрудничеството с 30 изявени политолози. Проучването е осъществено по проект на Университета в Амстердам и обхваща периода от 1998 година до днес.Изследването показва постоянен растеж на подкрепата на популистките партии в Европа, особено в дясното политическо пространство, на база на провежданите парламентарни избори в 31 европейски държави в посочения период.Данни от проучването сочат, че от 1998 година насам популистките движения в Европа бележат постоянен прогрес. Преди две десетилетия популистките партии на континента са били предимно незначителни политически сили, представляващи едва 7% от европейските гласоподаватели. На последните национални избори обаче един от всеки четири гласа е отишъл аз популистка партия, пише изданието.\"Не толкова отдавна популизмът беше феномен на политическата периферия\", заяви Матайс Родойн от Университета в Амстердам, който е ръководител на изследователския проект.\"Днес популизмът става все по-широко разпространен - някои от най-важните политически събития като референдума за Брекзит и избирането на Доналд Тръмп не могат да бъдат разбрани, ако не вземем предвид възхода на популизма... Почвата за развитието на популизма става все по-благородна, а популистките партии стават все по-способни да жънат успеха от това\", тълкува Родойн.Привържениците на популизма казват, че защитават обикновения човек срещу чужди интереси, от което следвало, че те тези партии са жизненоважни за демократичните процеси в държавите. Критиците обаче са на мнение, че популистите на власт често подкопават демократичните устои, независимо дали чрез подриване на медиите и съдебната власт или чрез потъпкване на правата на малцинствата.Констатациите от проучването идват шест месеца преди провеждането на изборите за Европейски парламент, а според някои анализатори е възможно на тези избори десните популисти да седнат на рекордно много евродепутатски места.Проучването разкрива различните развои на десните популистки движения като това на премиера на Унгария Виктор Орбан и вицепремиера на Италия Матео Салвини, които отбелязват най-голям успех през последните години. Изследва се и пътят на популистите в лявото политическо пространство, които бързо се разраснаха след финансовата криза, но не успяха да намерят място в друго правителство, освен гръцкото, пише още \"Гардиън\".Проектът разполага с виртуална карта на европейските страни, които участват в проучването, сред които е и България. На база на националните избори в тези страни на картата е очертан възходът на популистките партии за периода от 1998 - 2018 година.Картата показва как популизмът едвам проблясва в края на 90-те години. След 2000 година обаче популистите трайно се настаняват в държави от Източна Европа, а след финансовата криза те вече са фактор и в Западна Европа.Според проучването Европа далеч не се изправя сама пред това предизвикателство - то завладява части от изпълнителната власт в пет от най-големите демокрации в света - Индия, САЩ, Бразилия, Мексико и Филипините, информира \"Гардиън\".Популизмът в Европа се завръща в продължение на няколко десетилетия. Пример - крайно-дясната Партия на свободата на Австрия, която е основана през 1956 година от бивш нацист. На изборите през 1994 година партията печели повече от 20% от гласовете в страната. Днес тя е част от управляващата коалиция в Австрия.През 90-те години на миналия век популистките партии се радваха на успех и в Норвегия, Швейцария и Италия. В началото на новия век популистки идеи и техните привърженици започнаха да заливат и държави като Холандия, Франция, Унгария и Полша.Събития като световната финансова криза от 2008 година и бежанската криза през 2015 година в Европа направиха разпространението на популистките партии лавинообразно.Антиаскетичната политика на гръцката СИРИЗА ѝ спечели първо 27%, а после 36% от гласоподавателите в страната.Партията за независимост на Великобритания (ЮКИП) принуди хората на Острова да гласуват за Брекзит.След баща си, Марин Льо Пен стана втора на президентските избори във Франция, спечелвайки 33% от гласовете.Антиимиграционната политика на партията Алтернатива за Германия я превърна в първата крайно-дясна политическа формация от Втората световна война насам, която влиза във всеки Бундестаг, а сега има над 90 места в законодателния орган (94 места).В Италия крайнодясната партия \"Лига\" на Матео Салвини и обявяващото се за смяна на системата Движение \"Пет звезди\" на Луиджи ди Майо събраха близо 50% от вота на гласоподавателите.Фидес на Виктор Орбан в Унгария удари 49% от гласовете.А крайно-дясната партия \"Шведски демократи\" повиши избирателите си до 17.5%.Според изследването левите популисти са далеч по-малко и неуспешни от консерваторите.Клаудия Алварес, доцент в Университета Лусофона в Лисабон, която обаче не участва в екипа на изследователския проект на \"Гардиън\", коментира, че успехът на политиците популисти е свързан със способността им да убеждават аудиторията, че не принадлежат към традиционната политическа система. \"Като такива, те се нареждат редом до обикновените хора, доколкото нито те, нито хората принадлежат към \"корумпирания\" елит\", обяснява Алварес.По думите ѝ възходът на социалните медии играе съществена роля за популистката вълна, защото алгоритмичният им модел възнаграждава и промотира противоречивите послания на популистите. \"Гневът, който популистките политически партии успяват да канализират, се захранва от публикациите в социалните медии, защото самите социални медии са силно проницаеми при разпространението на емоции. Крайният резултат е все по-нарастваща популяризация на политическия и журналистически дискурс\", допълва Алварес.Както вече стана ясно, България е една от страните, които попадат в изследването. Страната ни фигурира в дигиталната карта, която очертава възхода на популистките партии за периода от 1998 -2018 година. Картата показва в проценти дяловете на вота за популистките формации в различните страни, като скалата е разделена през 10-процентов интервал (0-10%, 10-20%, 20-30%, 30-40%, 40%+).Спрямо изследването на \"Гардиън\" през 1998, 1999 и 2000 година в България не е имало популистки вот. През 2001 година обаче страната ни изведнъж става първенец по този показател сред всички участващи в изследването държави с над 40% вот за популистки партии. Положението се запазва на същото ниво и през следващите 3 години - 2002, 2003 и 2004 година.През 2005 година проучването на \"Гардиън\" за България регистрира спад, отчитат се между 20 и 30% популисткия вот у нас. Тези стойности се запазват до 2008 година, включително.През 2009 година България отново влиза в най-крайната графа с над 40% вот за популистки политически партии. От 2009 година до днес, 2018 година, България остава с популистки вот над 40%.България присъства и в графика на политическия спектър на популистките партии. В проучването са включени пет родни политически формации, представени от ляво надясно:\"Атака\" - партията е позиционирана в център-дясно, но все пак най-ляво от всички български политически формации. 2005 година партията записва 8.14% вот, през 2009 година - 9.36%, през 2013 година - 7.23%, през 2014 година - 4.52%, през 2017 година - в \"Обединени патриоти\".НДСВ - партията е позиционирана по-дясно в политическия спектър. През 2001 година партията печели 42.74% от вота на българите, през 2005 година - 19.88%, през 2009 година - 3.02%.ГЕРБ - партията е позиционирана още по-надясно. През 2009 година ГЕРБ печелят 39.72% от вота на българите, през 2013 година - 30.53%, през 2014 година - 32.67%, през 2017 година - 33.54%.Ред, законност и справедливост - през 2009 година печелят 4.13%, а през 2013 година - 1.67%.Патриоти:- НФСБ - през 2013 година печелят 3.70%; - \"Патриотичен фронт\" (НФСБ, ВМРО-БНД) - през 2014 година печелят 7.28%;- \"Обединени патриоти\" (НФСБ-ВМРО-\"Атака\") - през 2017 година печелят 9.31%.Какво е популизъм?Това е политическа позиция или реторика, адресирани към широки слоеве в обществото. Популистите са склонни да оформят политиката като битка между добродетелните обикновени маси и нечестивия или корумпиран елит и настояват, че общата воля на народа винаги трябва да побеждава. \"Гардиън\" възприема класическото определение за популизъм, предложено от политолога Кас Муде. Той обяснява, че популизмът често се съчетава с идеология \"приемник\", която може да бъде от ляво или от дясно на политическия спектър.Популизмът е толкова стар, колкото и самата демокрация, но последните 10 години се оказват особено плодородни: популистките лидери сега управляват държави с общо население от почти два милиарда души, а популистки партии печелят своето политическо място в доста демокрации, много от тях в Европа. На този фон, \"Гардиън\" се зае да проучи в продължение на 6 месеца, кои са популистите, кои са факторите да печелят власт и какво правят.", "date": "2018.11.21", "title": "Популизмът завладява Европа"}
{"url": "https://news.bg/world/kosovo-uvelichava-sas-100-mitata-na-stoki-ot-sarbiya-i-bosna-i-hertsegovina.html", "text": " Това обяви премиерът Рамуш Харадинай, цитиран от РИА \"Новости\". Целта на новите мерки е да се подпомогне вътрешното производство и да се защитят интересите на страната. Те са следваща стъпка след въведени по-рано по-ниски мита. Косово вече наложи 10% мита върху стоките от тези държави с подобни аргументи, а миналата година - специални такси от 40 евро за тон брашно. Европейският съюз също взе отношение по темата и призова Прищина незабавно да отмени решението си. Това се казва в изявление на шефа на външната политика на Съюза Федерика Могерини. , се казва в изявлението. Белград по-рано вече обвини Косово в нарушение на Централноевропейско споразумение за свободна търговия (ЦЕФТА). В състава на ЦЕФТА влизат Албания, Босна и Херцеговина, Македония, Молдова, Сърбия и Черна гора. В момента вносът на сръбски стоки в Косово възлиза на 14%, припомнят агенциите. Очаквано, Сърбия и Черна гора реагираха веднага на решенията на Косово и обвиниха в започване на търговска война. Сръбският президент Александър Вучич коментира остро решението на Прищина за митата. Той предупреди, че то може да разпали регионален конфликт. Държавният глава призова косовските власти да отменят решението и ги обвини в безразсъдство. За момента Сърбия няма да въвежда ответни мерки. Това стана ясно след проведено извънредно заседание на съвета за сигурност. Мерките на Прищина обаче са пореден ход в конфликта между двете държави, който продължава до днес от обявената едностранно неависимост на Косово през 2008 година.", "date": "2018.11.21", "title": "Косово увеличава със 100% митата на стоки от Сърбия и Босна и Херцеговина"}
{"url": "https://news.bg/bulgaria/sofiyskiyat-universitet-vrachva-otlichieto-znak-za-kachestvo.html", "text": "На официална церемония в Софийския университет ще бъде връчено отличието \"Знак за качество\". Тя ще се състои на 22 ноември 2018 г. от 18:00 ч. в Аулата на Ректората по повод 130-тата годишнина на Университета. Отличените с наградата ще получат сертификат за качество и плакет.Наградата е признание за постиженията на хора от академичната общност в три категории:\"Устойчиво развитие\" - за постигнати резултати през последните три и повече години, които отговарят на определен стандарт.\"Успешна промяна\" - за инициативи, които са довели до повишаване на качеството и до значими резултати.\"Значима иновация\" - за приложена иновация в рамките на последната година, която е предпоставка за създаване и развитие на нов стандарт за качество в Софийския университет.Идеята за отличието \"Знак за качество\" възниква през 2013 г. във връзка с проекта \"Ключ към качеството\". Първото и единствено до момента отличие беше връчено през 2014 г. на Факултета по математика и информатика на Алма матер за успешното прилагане на стандартите по качество и активно участие в изграждането на системата за управление на качеството.Идеята се доразвива, като се създава отличие със специален статут и с по-големи изисквания към критериите, по които то да се присъжда.Отличието е израз на признанието за положените усилия при развитието на системата за управление на качество.", "date": "2018.11.21", "title": "Софийският университет връчва отличието \"Знак за качество\""}
{"url": "https://news.bg/politics/priemstvenost-obeshta-mariyana-nikolova.html", "text": "Новият вицепремиер Марияна Николова помоли медиите за толеранс от седмица-две, за да се запознае с работата, която й предстои. Нищо, че до момента е била началник на кабинета на досегашния вицепремиер Валери Симеонов.Николова обеща да продължи правителствената политика. Интерес за мен представляват децата, те са нашето злато, подчерта новият вицепремиер. Акцент с работата й е икономиката и доходите на българите.Тя отказа да коментира поведението на депутатите от \"Атака\", които не присъстваха в зала по време на нейното избиране, и дали хората на Волен Сидеров я подкрепят. Излъчена съм от \"Обединени патриоти\" и съм избрана от Народното събрание, лаконична бе Николова.Новият вицепремиер увери че никога не е членувала в политическа партия, нито е била телевизионна водеща. Николова чувства подкрепата на правителството. Считам, че ще има приемственост в последователната политика, която правителството води, заяви още Марияна Николова.Тя е готова на среща с майките на деца с увреждания, ако те пожелаят. Ще търся диалог с всеки народен представител, обеща Марияна Николова.Николова бе . Не било излъчено цялото му изявление, после се разбрал замисълът му.Тя разказа и автобиографията си. До началник на кабинета на Симеонов стигнала, след като се преборила с още десет кандидати. Била одобрена за позицията заради достатъчния й административен опит. Следяла входящата и изходяща поща за лидера на НФСБ.\"Ще търся диалог с всеки народен представител. Готова съм на среща, разговори и диалог с всички народни представители\". Това повтори и на влизане в Министерския съвет новият вицепремиер Марияна Николова.Николова заяви, че нейната кандидатура е излъчена от коалиция \"Обединени патриоти\" и там е разписана процедурата за внасяне на предложения. Тя даде да се разбере, че не е възмутена от липсата или от конкретна ангажираност на народни представители.Според Николова протестите, които се случват в последно време, са много различни. Тя заяви, че разбира майките дотолкова, доколкото са преживели много.\"Един от моите приоритети ще бъде българското дете\", обяви новият вицепремиер и добави, че подкрепя децата.За нея всяка едно ведомство и институция са важни, готова е за диалог с всеки бранш. Каквото й възложат, ще изпълнява съвестно длъжността си.Николова поясни, че за нея е висока отговорност да поеме длъжността вицепремиер на България и допълни, че е отговорен човек не би отказала такова отговорно решение.", "date": "2018.11.21", "title": "Приемственост обеща Марияна Николова"}
{"url": "https://news.bg/regions/kabinetat-dava-300-hil-lv-za-izgrazhdane-i-remont-na-voenni-pametnitsi.html", "text": "Правителството одобри допълнителни разходи за 2018 година в размер на 300 000 лв. за финансово подпомагане на общините за ремонт, възстановяване, изграждане и довършване на военни паметници, съобщиха от пресслужбата на МС.Военните паметници са публична общинска собственост, с изключение на тези, определени от министъра на отбраната за публична държавна собственост. По данни на МС много общини в страната отправят до Министерството на отбраната предложения за ремонт, възстановяване, изграждане и довършване на военни паметници.Средствата в размер на 300 000 лв. ще бъдат разпределени между над 60 общини, сред които: Петрич, Средец, Сунгурларе, Свищов, Стражица, Ново село, Роман, Дряново, Добрич, Крумовград, Момчилград, Ловеч, Луковит, Гулянци, Чипровци, Перник, Ковачевци, Левски, Долни Дъбник, Марица, Тутракан, Силистра, Сливен, Елин Пелин, Своге, Казанлък, Любимец, Тунджа, Стралджа и други.С приблизително 180 млн. лева ще бъде финансирано изграждане на инсталация за комбинирано производство на енергия в София с оползотворяване на RDF отпадък.Правителството даде съгласието си Управляващият орган на Оперативна програма \"Околна среда 2014 - 2020 г.\" да подпише договор със Столична община в партньорство с \"Топлофикация София\" ЕАД за изграждане на инсталация за комбинирано производство на енергия в София с оползотворяване на RDF отпадък.Проектът се финансира от оперативна програма \"Околна среда 2014 - 2020 г.\", като общата му стойност е приблизително 370 милиона лева, а отпуснатите безвъзмездно средства са приблизително 180 милиона лева.С приетото решение става възможно стартиране на дейностите по изграждането на инсталация за оползотворяване на RDF отпадък, образуван от работата на инсталацията за механично биологично третиране (МБТ) на битовите отпадъци на Столична община преди окончателното одобрение на проекта от Европейската комисия.Целта на проекта е да се осигури оползотворяването на образуваната в инсталацията за МБТ на Столична община RDF фракция, с което ще се осигури цялост и устойчивост на управлението на битовите отпадъци на Столична община.", "date": "2018.11.21", "title": "Кабинетът дава 300 хил. лв. за изграждане и ремонт на военни паметници"}
{"url": "https://news.bg/politics/260-detski-gradini-i-uchilishta-stavat-zashtiteni.html", "text": "Правителството одобри списъка със защитени детски градини и защитени училища за учебната 2018/2019 година.Общо 260 са образователните институции, включени в него - 100 защитени детски градини и части от детски градини, които се намират в 100 населени места на 25 области, и 160 защитени училища, разположени в 106 общини на 26 области.Включените в списъка детски градини и училища отговарят на критериите за статут на защитени, тъй като децата и учениците нямат възможност да се обучават в най-близката детска градина или училище, или ще трябва да изминават повече от допустимите километри, за да пътуват до най-близките.10 защитени детски градини и части от детски градини отпадат заради несъответствие с критериите от 2017 г.Списъкът е изготвен на базата на предложения на кметовете на общините след решения на общинските съвети, извършени проверки и анализ на информацията от информационните карти на детските градини и училищата в страната.Актуализиран е и списъкът на средищните детски градини и училища. Тази година включените в него са 990 в 660 населени места.Включени са 29 нови детски градини и части от детски градини и 4 нови училища, които отговарят на критериите и условията за получаване на статут на средищни.От списъка отпадат 57 средищни институции, в това число 20 училища и 37 детски градини или части от детски градини, поради оптимизация на училищната мрежа и липса на минималния брой от 10 ученика или 4 деца, които пътуват от други населени места.Общият брой на децата в новите средищни детски градините 1 971, а пътуващите деца в задължителна предучилищна възраст са 163.Броят на учениците в четирите нови средищни училища е 487, а пътуващи до 16-годишна възраст ученици са 72.Децата и учениците, които са от населени места без детска градина и училище, се обучават в други с осигурен безплатен транспорт до детската градина или училище.", "date": "2018.11.21", "title": "260 детски градини и училища стават защитени"}
{"url": "https://news.bg/int-politics/otteglyaneto-na-sasht-ot-dogovora-za-raketite-zastrashavalo-sigurnostta-na-rusiya.html", "text": "Руският външен министър Сергей Лавров предупреди, че  да се оттегли от Договора за ликвидиране на ядрените сили със среден обсег (INF) представлява заплаха за сигурността на Русия, предаде ТАСС.Той добави, че ако САЩ продължат с намерението си да се оттеглят от договора, такова действие ще изисква \"съответен отговор\".\"Изразихме опасения от нарастващото напрежение в Европа, което в голяма степен е резултат от растящата военна активност на НАТО в близост до нашите граници и обявеното намерение на Вашингтон да се оттегли от INF. Това става, без да се споменава, че това създава опасности за нашата сигурност, което изисква съответстващ отговор от САЩ и от Организацията на договора за колективна сигурност\", посочи Лавров.Руският президент Владимир Путин заяви по-рано, че Москва ще отговори на решението на САЩ да се оттегли от INF. Той изтъкна обаче, че Русия все още е отворена за диалог с Вашингтон, като се \"надява\", че ще вземе под внимание този въпрос \"с пълна отговорност\".", "date": "2018.11.21", "title": "Оттеглянето на САЩ от договора за ракетите застрашавало сигурността на Русия"}
{"url": "https://news.bg/bulgaria/nad-2-tona-hrani-sa-izzeti-pri-proverki-na-babh-prez-oktomvri.html", "text": "През октомври Българската агенция по безопасност на храните е извършила 12 484 проверки. За установените нарушения са съставени 163 акта и са издадени 806 предписания. Изтеглени са общо 90 000 бр. яйца, 2 254 кг храни от животински и неживотински произход и 73 л сурово мляко и безалкохолни напитки.Количеството е иззето от производствени обекти, складове, магазини и заведения за обществено хранене. Част от конфискуваните храни са били неправилно съхранявани, некоректно етикетирани или с изтекъл срок на годност, а други са нямали здравна и идентификационна маркировка.Вследствие на проверките дейността на 7 обекта в страната е временно преустановена.", "date": "2018.11.21", "title": "Над 2 тона храни са иззети при проверки на БАБХ през октомври"}
{"url": "https://news.bg/politics/pravitelstvoto-promeni-energiynata-strategiya-na-balgariya-do-2020-g.html", "text": "Промяна в маршрутите на доставка на природен газ през територията на България от Север-Юг на Юг-Север, както и потенциално намаляване на транзитираните през страната количества се очаква след 1-ви януари 2020 г. Това стана ясно след днешното заседание на министрите от третия кабинет \"Борисов\".Министерският съвет прие решение за изменение и допълнение на Енергийната стратегия на Република България до 2020 г. Мотивът е необходимостта от предприемане на действия от ключово значение за развитието на газопреносната инфраструктура на България.Предстои изграждане на ключови инфраструктурни проекти в региона, които ще променят основната посока и маршрути на потоците природен газ. Такива са \"Турски поток\", проектите от \"Южния газов коридор\", Транс-анадолският газопровод, Транс-адриатическият газопровод, Междусистемната връзка Гърция-България, както и проектът за нов терминал за втечнен газ в град Александруполис.\"Във връзка с променената среда по отношение на изграждащата се в региона енергийна инфраструктура, Съветът по енергийна сигурност одобри актуализацията на стратегията по време на заседание на 31-ви октомври 2018 г. От стратегическо значение е запазване ключовата роля на България на газовата карта на Европа.С актуализиране на стратегията и предприемане на необходимите стъпки за изграждане на газова инфраструктура ще се гарантира сигурността и диверсификацията на доставките на природен газ, както за България, така и в региона\", информират от МС.", "date": "2018.11.21", "title": "Правителството промени Енергийната стратегия на България до 2020 г."}
{"url": "https://news.bg/regions/dve-zheni-i-dete-postradaha-pri-pozhar-v-stolichen-kvartal.html", "text": "Две жени и дете пострадаха при пожар в столичния квартал \"Света Троица\". Сигналът за инцидента бил подаден снощи около 22 часа в дежурната част на Софийската пожарна.Отзовалите се на място огнеборци установили, че гори стая от апартамент на 9-ти етаж на жилищен блок. Незабавно били предприети необходимите действия по евакуиране на хората от жилището и погасяване на пожара.Пострадали са две жени на 52 и на 24 години, както и 4-годишно момче. Те са настанени в болница.Пожарът бил предизвикан от късо съединение. Огънят унищожил стаята и домашно имущество.", "date": "2018.11.21", "title": "Две жени и дете пострадаха при пожар в столичен квартал"}
{"url": "https://news.bg/int-politics/tramp-blagodari-na-partnyora-si-sauditska-arabiya-za-po-niskite-tseni-na-petrola.html", "text": "Президентът на САЩ Доналд Тръмп благодари на Саудитска Арабия за по-ниските цени на петрола в профила си в \"Туитър\", ден след като обеща, че САЩ ще останат \"стабилен партньор\" на кралството въпреки убийството на саудитския журналист и дисидент Джамал Кашоги.\"Цените на петрола поевтиняват. Страхотно! Като голямо намаление на данъците за Америка и света. Радвайте се! 54 долара, до неотдавна беше 82 долара\", написа Тръмп и за пореден път изрече предизборния си лозунг \"Да направим Америка велика отново\".Той благодари по този повод на Саудитска Арабия заради повишеното производство на петрол, но настоя цените на петрола да поевтинеят още.Това става в контекста на вчерашното обещание на Тръмп да запази много добрите отношения на САЩ със Саудитска Арабия въпреки бруталното убийство на Кашоги, който работеше за американския в. \"Вашингтон пост\" и имаше и американско гражданство.", "date": "2018.11.21", "title": "Тръмп благодари на партньора си Саудитска Арабия за по-ниските цени на петрола"}
{"url": "https://news.bg/disasters/silni-dazhdove-navodniha-pustinyata-na-sauditska-arabiya.html", "text": "Силни дъждове наводниха пустинята на Саудитска Арабия, валежите започнали от 10 ноември, сериозно са повредили къщи, а най-малко 30 души са загинали, съобщава \"Сауди Газет\", цитиран от \"Спутник\".Междувременно спасителните служби са евакуирали близо 4000 души от засегнатите от наводнения райони. Силните валежи са довели до наводнения и в Рияд, Мека и Джеда.По-рано саудитски медии съобщават, че покривът на международното летище \"Кинг Халид\" в Рияд е повреден от силния дъжд.Властите в кралството са изпратили спасителни екипи в Кувейт, за да помогнат на местните служби за спешна помощ да се справят с екстремните климатични условия.", "date": "2018.11.21", "title": "Силни дъждове наводниха пустинята на Саудитска Арабия"}
{"url": "https://news.bg/society/zhiteli-na-kubrat-blokiraha-glavniya-pat-za-ruse.html", "text": "Жители на Кубрат блокираха главния път за Русе на изхода от Кубрат, съобщи Нова телевизия.Хората се оплакват от многобройните дупки по пътищата и към Русе, и към Разград. Това е поредният им протест заради лошите пътища и високите данъци.Местните твърдят, че от Пътната агенция са обещали да започнат ремонти още миналия месец, но все още нямало действия. Жителите се заканват да продължат с протестите. ", "date": "2018.11.21", "title": "Жители на Кубрат блокираха главния път за Русе"}
{"url": "https://news.bg/comments/gavra-ot-klasa.html", "text": "Един стар виц гласи, че разликата между англичаните и евреите е в това, че англичанинът, когато си тръгва, не казва \"сбогом\", а евреинът казва \"сбогом\", но не си тръгва.Лидерът на НФСБ Валери Симеонов може и да пуска тъпи шегички за концлагера \"Бухенвалд\", с което си навлече гнева на българските евреи, но подобно на анекдота той каза \"сбогом\" като подаде оставка като вицепремиер, но реално не си отиде от властта, след като бе наследен на поста от началника на кабинета му Мариана Николова.\"Новата прелест\", както от ДПС нарекоха вицепремиерката, може и да не е била обикновена секретарка на Валери Симеонов, но точно като замяна на шефа със секретарката му беше схваната в социалните мрежи рокадата във властта. Политически това е неравностойна размяна, която показва липсата на специалисти в НФСБ по демографската политика, за която, ако не сте забравили, отговаряше Симеонов, и брутално разкрива желанието на лидерът на НФСБ да продължи да дърпа конците на този ресор в кабинета. Трето, това назначение е просто лековато. Фактът, че то предизвика моментално подигравки, пиперливи подмятания, говори сам за себе си. Депутатът от БСП Александър Симов написа саркастично във фейсбук: \"Сега Валери Симеонов да не вземе да стане шеф на кабинета на Мариана Николова?\" Според бившия вътрешен министър Богомил Бонев пък трябва да сме благодарни, че Симеонов не е номинирал домашния си любимец.Усещането, че нещата не са както трябва, се задълбочи както от нежеланието на премиера Бойко Борисов да обясни защо точно Мариана Николова трябва да бъде вицепремиер по демографските въпроси, така и от първоначалните мнения на коментаторите в телевизионния ефир. Един от най-уравновесените от тях, социологът Кънчо Стойчев нарече в ефира на БНТ смяната \"труден, но грешен компромис\" и с думите си показа, че има прекалено добро възпитание. Според обръгналия наблюдател не било добър знак към обществото, че началник на кабинета е избран да замени доскорошния си шеф. Не беше добър знак и че никой от ГЕРБ не стана в пленарната зала, за да защити кандидатурата на Николова. На практика четири часа депутатите уж се занимава с този въпрос, но всъщност не обсъждаха по същество кандидатурата за заместник на Бойко Борисов. Вероятно е нямало какво да обсъждат.Всъщност, не можем да отречем, че Валери Симеонов пак прояви последователност. Както се изгаври с майките на деца с увреждания, така и продължи като не се извини, а се обяви за жертва на медийна кампания, за да приключи с поредната гавра като натресе шефката на кабинета си да управлява държавата, в случаите когато няма някой друг с по-голяма компетентност. Очевидно Симеонов се е възползвал от позата партер, в която се намира премиерът Борисов спрямо коалиционния си партньор.Министър-председателят ще търпи, защото все още не е готов за предсрочни избори. Със зъби и нокти ще се опитва да задържи това вонящо вече на гнилоч управление, за да го докара криво-ляво до след изборите за Европарламент през април догодина. Тогава вече ще може да въздъхне с облекчение, да си спретне някой друг протест, поводи вече има всяка седмица, и да се самосвали, за да може на есен да съвмести извънредните парламентарни избори с редовните местни. Това е един от обсъжданите в политическите среди сценарии.Още повече, че както се очертава нищо чудно популярният щоумен Слави Трифонов, който се самообяви за институция, да склони да изиграе ролята на поредната патерица на ГЕРБ във властта. Поне такова впечатление оставя той както със старото си познанство с Борисов, така и с екранното си поведение от последните дни. Феновете на Трифонов и предаването му като нищо могат да вкарат в парламента негова или посочена от него политическа формация, сочат социологически изследвания. Чалгализирани, нечалгализирани избиратели - туй е положението. Дори да вземе не повече от десетина процента, това няма особено значение за ГЕРБ и Борисов. Двайсетина славитрифоновски депутати ще му свършат прекрасна работа за още един управленски мандат, пък макар и отново традиционно недовършен. Но за издялкването на новата патерица на Борисов и сие е нужно още време и навеждането пред капризите на Валери Симеонов го осигурява.Най-потресаващото в случая е, че потърпевшите в лицето на българския народ изглежда възприемат случващото се само откъм пикантната му страна. Но нещата са страшни. Общество, което е готово без много да мисли, да протестира срещу всички партии, срещу всичко лошо и за всичко хубаво, е политически незряло и това е потресно трийсет години след 10 ноември. Общество, което изобщо допуска деструктивни хора като Валери Симеонов във властта, което е на път да се довери на шоумен, само за да предостави на Борисов за четвърти, пети, двайсет и пети път властта, явно не е изпило до дъно горчивата чаша на т.нар. преход. То продължава да скача по мотиката. Дано поне дръжката й да се счупи преди българската глава.", "date": "2018.11.21", "title": "Гавра от класа"}
{"url": "https://news.bg/crime/sadyat-emil-milev-za-krazhba-v-stolichen-hipermarket.html", "text": "В разпоредително заседание Специализираният наказателен съд реши да даде ход на делото срещу Емил Милев и други двама участници в организираната и ръководена от него престъпна група. Това ще стане на 26 ноември, понеделник.Припомняме, , като от тогава той е в ареста. Милев на два пъти поиска промяна на мярката си за неотклонение от постоянен арест на по-лека такава, но две съдебни инстанции не уважиха този иск.Специализираната прокуратура обвини Милев на 24 октомври тази година. Тогава спецобвинението внесе в съда обвинителен акт срещу Милев и още трима души за участие в организирана престъпна група, извършила въоръжен грабеж в магазин \"Била\" в столичния квартал \"Лагера\" на 30 декември 2008 година.На посочената дата участниците в групата атакували хипермаркета през служебния вход. Точно в 23 часа те нахлули, облечени в тъмни дрехи, с маски на лицата, бронежилетки с надпис \"Полиция\", автомат \"Калашников\" и пистолети. Същите симулирали полицейска акция, така че да избегнат съпротива на охраната и персонала на магазина. Те извършили обира тогава, разчитайки на оборота от предновогодишния ден.Когато пристигнали на служебния вход с черен джип, обвиняемите вързали с белезници охранителите, които ги посрещнали. Псевдополицаите събрали всички служители в едно помещение и прибрали от трезора на магазина наличния оборот, който се равнява на 193 024 лева.Служителите в хипермаркета разбрали, че става въпрос за обир, чак когато чули звъна от падащите на земята изпразнени касети в трезора, където се съхранявал оборота. Подсъдимите напуснали магазина на 10-та минути от началото на обира.Според разследващите органи обвинените подготвяли удара от 8 месеца. Милев организирал престъпната група през февруари 2008 година. Той привлякъл двама свои познати, като вербувал и още двама, които разполагали с пълна информация за работата на магазина, охраната в обекта и разположението на трезора. Милев обаче преметнал последните двама, като извършил удара, преди насрочените дата и час.От държавното обвинение пишат още, че от задържането си в началото на 2018 година, Милев е подал 33 жалби срещу съдии, прокурори, следователи, съдебни охранители, повечето от които работят в специализираните съдилища и прокуратури. Всички те били по повод досъдебното производство срещу групата. Придружени били и с искания за образуване на досъдебни производства срещу магистрати и служители. Не малък бил и броят и на жалбите на Милев до други институции.", "date": "2018.11.21", "title": "Съдят Емил Милев за кражба в столичен хипермаркет"}
{"url": "https://news.bg/regions/kola-padna-v-izkop-vav-varna.html", "text": " Кола падна от десет метра височина в изкоп на бул. \"Васил Левски\" във Варна, информира БНТ.На мястото се изгражда едно от новите кръгови кръстовища.25-годишният шофьор е карал с превишена скорост и имал малко над 0.5 промила алкохол в кръвта.Той е само с контузии, без сериозни наранявания.Според шофьори мястото не е обезопасено и няма достатъчно знаци, което създавало предпоставка за още инциденти.", "date": "2018.11.21", "title": "Кола падна в изкоп във Варна"}
{"url": "https://news.bg/int-politics/mey-nastoya-da-napusne-es-prez-mart-minuti-sled-kato-predupredi-za-spirane-na-brekzit.html", "text": "Тереза ​​Мей предизвика объркване днес, след като обясни, че Обединеното кралство ще напусне ЕС през март следващата година, само няколко минути след предупреждението, че Брекзит може да бъде спрян, съобщават британски медии.Премиерът отхвърли предупреждения, че ако не се гласува споразумението с ЕС може да се стигне до излизане без договор и коментира, че това може да доведе до цялостна отмяна на Брекзит.Въпреки това, попитана само няколко минути по-късно, дали Обединеното кралство определено ще напусне блока през март 2019 г., премиерът настоя, че наистина може да каже това с \"увереност\".Амбър Ръд коментира, че в камарата на общините няма мнозинство за напускане на ЕС спрямо правилата на Световната търговска организация, така че никога няма да се случи.Главния секретар на Министерството на финансите Лиз Тръс коментира че депутатите могат да изложат страната \"на сериозна опасност да не напускат изобщо\", ако отхвърлят сделката.Тереза Мей коментира пред Джеръми Корбин: \"Ако погледнете алтернативата на сделката с Европейския съюз, тя ще бъде или несигурност, повече разделение, или изобщо няма да има Брекзит\".Но само няколко минути по-късно тя е помолена от депутатът от Торите Естер Маквей, дали Обединеното кралство определено ще напусне през март 2019 г., а Май отговаря: \"Мога да дам уверение, че Обединеното кралство ще напусне Европейския съюз на 29 март 2019 г.\" \"Обществото ни даде инструкция да напуснем Европейския съюз и ние всички трябва да действаме, за да го постигнем ...  ще действам в национален интерес\", обяснява Мей.Депутатът Андрю Росиндъл заяви, че гласоподавателите са \"дълбоко недоволни от предложената от ЕС сделка, за която смятат, че не представлява Брекзит, за какъвто са гласували\".Депутатът призова Мей, на този късен етап, да помисли отново и да води страната в нова посока, като премахне \"веднъж завинаги пипалата на ЕС над нашата островна нация\".Премиерът Мей, която заминава за Брюксел за по-нататъшни преговори с Европейския съюз, настоява да бъде постигнато споразумение за ключови обещания за миграция, независимост на съдебната система и намаляване на финансовите вноски в блока.Даунинг стрийт коментира, че Брекзит без сделка все още е опция.", "date": "2018.11.21", "title": "Мей настоя да напусне ЕС през март, минути след като предупреди за спиране на Брекзит"}
{"url": "https://news.bg/crime/17-godini-zatvor-za-vnuk-udushil-dyado-si-s-vazhe.html", "text": "17 години затвор за внук, удушил дядо си с въже. Това реши днес Апелативният съд в Бургас.Присъдата на съучастника му беше намалена от 15 на 11 години. Двамата подсъдими ще изтърпят наказанията си при първоначален \"строг\" режим.Марио М. (23 г.) и Станислав В.(28г.) бяха признати за виновни за това, че на 20 септември 2016 г. са умъртвили умишлено дядото на Марио - Васил П. Деянието било извършено по особено мъчителен начин.До престъплението се стигнало след като дядото на Марио отказал да му даде пари за пореден път. Заради отказа на възрастния мъж внукът му го удушил с въже, като по тялото на убития били открити счупвания и следи от множество наранявания.По отношение на съучастника на Марио М. Бургаският апелативен съд прецени, че в наложеното му от Ямболския окръжен съд наказание от 15 години затвор е налице явна несправедливост. Според въззивната инстанция пълните самопризнания на Станислав в хода на досъдебното производство са допринесли за разкриването на истината. Според Апелативния съд не е достатъчно оценен и фактът, че подсъдимият Станислав бил верен приятел, готов да помогне на хората, на които държи. Именно този бил водещият му мотив да закара приятеля си Марио до дома на дядо му.Въззивният съд е на мнение, че освен многото смекчаващи вината обстоятелства, Станислав не представлява опасност за обществото. По тази причина присъдата на подсъдимия беше намалена с 4 години.От друга страна, Апелативният съд смята, че наложеното на Марио М. наказание от 17 години \"лишаване от свобода\" е несправедливо занижено. Той обаче няма законова възможност да завиши присъдата поради липсата на протест от страна на държавното обвинение.Решението подлежи на обжалване в 15-дневен срок от съобщаването му на страните пред Висшия касационен съд.", "date": "2018.11.21", "title": "17 години затвор за внук, удушил дядо си с въже"}
{"url": "https://news.bg/int-politics/kitay-zasilva-hakerskite-ataki-sreshtu-sasht.html", "text": "Правителството на САЩ обвини Китай, че засилва хакерските атаки, целящи кражба на американски технологии преди срещата между президентите на двете страни Доналд Тръмп и Си Цзинпин, съобщава \"Асошиейтед прес\".Търговският представител на САЩ Робърт Лайтхайзър изтъкна в доклад, че хакерските опити на Китай, насочени към кражба на американски търговски тайни, са се \"увеличили по отношение на честота и сложност\" през тази година.Докладът отразява скептицизма на САЩ преди срещата между Тръмп и Си, която ще се проведе по време на срещата на Г-20 в аржентинската столица Буенос Айрес в края на ноември.Двете страни увеличиха вносните мита с милиарди долари върху стоки една на друга във взаимната си борба срещу оплакванията на САЩ, че Пекин краде или притиска компаниите в страната да предават технологии.", "date": "2018.11.21", "title": "Китай засилва хакерските атаки срещу САЩ"}
{"url": "https://news.bg/politics/mariyana-nikolova-zamesti-valeri-simeonov.html", "text": "Марияна Николова замести Валери Симеонов като вицепремиер в състава на третия кабинет Борисов.Това стана с гласа на 116 \"за\", 62 \"против\" и без въздържали се. Това стана при процедура на прегласуване, в която участваха общо 178 депутати. Депутатите от \"Атака\" не присъстваха в парламентарна зала, като от групата на Обединени патриоти гласуваха 19 депутати от 27.Припомняме, че , че досегашният началник на кабинета на вицепремиера Валери Симеонов - Марияна Николова, е предложена да стане вицепремиер по демографската политика на мястото на  Предложението бе подписано от премиера Бойко Борисов. Преди това повече от 6 часа в сградата на Министерски съвет се проведе среща на малката коалиция във връзка с поредния разрив между патриотите и .Така и не стана ясно точно в какъв формат се е провела срещата и дали на нея е присъствал премиерът Борисов.  и даде лаконични отговори на журналистите: \"Всичко изчистихме. Всичко е наред. Всичко е прекрасно... Няма нищо какво да ви кажа специално... Аз съм един прост депутат.\"И тази сутрин партньорите от ВМРО не бяха наясно точно как ще гласуват депутатите от \"Атака\" в групата на Обединените патриоти. , че няма официално решение на парламентарната група, а колегата му .Изборът на Марияна Николова за вицепремиер стана след . От БСП настояха за присъствието на премиера Борисов, но той така и не дойде. Николова бе представена от вицепремиера Красимир Каракачанов.С отсъствието на депутатите от \"Атака\" в пленарна зала се поставя под въпрос какво ще бъде взаимодействието между лидерите Валери Симеонов и Волен Сидеров от една страна, както и осигуряването на мнозинство, а от друга и стабилността на кабинета Борисов 3.Представянето на кандидатурата на Марияна Николова от вицепремиера Красимир Каракачанов: ", "date": "2018.11.21", "title": "Марияна Николова замести Валери Симеонов"}
{"url": "https://news.bg/crime/krazhba-na-seno-prati-dvama-v-aresta.html", "text": "Двама мъже са арестувани заради кражба на сено. Полицията от Районното управление в Елхово разкрила крадците за броени часове.Разследването започнало вчера, 20 ноември. В полицията постъпил сигнал, че от лятото до момента от стопанска постройка в село Воден били задигнати общо 1000 бали сено. Разследването отвело служителите на реда до двама мъже на 39 и 42 години. Крадците са задържани за 24 часа.Работата по случая продължава. Образувано е досъдебно производство.", "date": "2018.11.21", "title": "Кражба на сено прати двама в ареста"}
{"url": "https://news.bg/crime/prokuraturata-iska-zatvor-za-chsi-v-shumen-otkradnal-nad-320-000-leva.html", "text": "Шуменската окръжна прокуратура поиска затвор за 5 години за частния съдебен изпълнител Асен Тонев, съобщиха от прокуратурата.Прокуратурата протестира решението на Шуменския окръжен съд. От прокуратурата настояват през този период частният съдебен изпълнител да бъде лишен от правото да заема длъжност и да упражнява професията си. Делото е на специален отчет в Апелативна прокуратура във Варна.Прокуратурата настоява Асен Тонев да бъде признат за виновен по първоначално внесеното обвинение по член 203, ал. 1 и 2 от НК - за длъжностно присвояване в особено големи размери, представляващо особено тежък случай. Частният съдебен изпълнител да бъде обвинен и до пълния размер на присвояването и всички случаи, посочени в обвинителния акт на Окръжната прокуратура в Шумен.В обвинителния акт се сочи, че за времето от 22 май 2007 до 14 януари 2016 г. в условията на продължавано престъпление в качеството на длъжностно лице Асен Тонев е присвоил 321 109 лева. Той ги е похарчил за лични нужди - пътувания в чужбина, покупка на автомобили и плащане на лизингови вноски. Средствата са били внесени по 18 изпълнителни дела в специалната сметка на частния съдебен изпълнител. Парите са му били връчени да ги пази и управлява за удовлетворяване на исканията на кредитори.Припомняме, че състав на Шуменския окръжен съд призна за виновен Асен Тонев, но за длъжностно присвояване на 243 073 лева от специалната сметка на ЧСИ, но го оправда по обвинението за особено тежък случай. Той бе признат за виновен и за укрити данъци в особено големи размери.Според Шуменската окръжна прокуратура наложеното му общо наказание по трите обвинения, по които е бил предаден на съд, за срок от 2 години и 10 месеца, отложено за изтърпяване с 5-годишен срок, не съответства на степента на обществена опасност на деянието и дееца, смята прокуратурата. Условната присъда не постига целта осъденият да се поправи и превъзпита, както и да въздейства предупредително върху него и възпитателно и предупредително върху другите членове на обществото.От прокуратурата настояват Асен Тонев да бъде лишен от право да упражнява професията \"Частен съдебен изпълнител\" не за 3, а за 5 години.Предстои по протеста на прокуратурата да се произнесе Апелативният съд във Варна.Припомняме,  спрямо частния съдебен изпълнител Асен Тонев.На  да не отстрани от длъжност частния съдебен изпълнител, присвоил огромна сума пари.На ..Едва на  от длъжност за кражба на над 250 000 лева.", "date": "2018.11.21", "title": "Прокуратурата иска затвор за ЧСИ в Шумен, откраднал над 320 000 лева"}
{"url": "https://news.bg/disasters/81-dushi-sa-veche-zhertvite-na-ogneniya-ad-v-kaliforniya.html", "text": "Броят на жертвите от опустошителните горски пожари в северната част на американския щат Калифорния нарасна до 81 души, след като са били открити останките на още две жертви, съобщава \"Франс прес\".Броят на хората, обявени за изчезнали в най-смъртоносния и най-разрушителен пожар в историята на щата, е скочил с близо 200 до 870 души.Този брой се колебае много през последните дни на фона на объркването в издирването на тела в град Парадайс, който до голяма степен беше разрушен от пламъците.Данните стигнаха пикови равнища в събота, като тогава бяха обявени 1276 изчезнали, докато в понеделник броят им беше намален до 699 души.Сега броят им отново се увеличи, след като полицията e проучила гласовите обаждания, уточни местният шериф Кори Хонеа.Други трима души са загинали при втория голям пожар, който се разрази в Малибу в южната част на Калифорния.В северната част на щата т. нар. \"лагерен огън\" опустоши 152 000 акра земя и разруши повече от 12 600 жилища. Той започна на 8 ноември и сега е локализиран само на 75 процента.Сега обаче властите се готвят за обилен дъжд, който ще помогне за овладяването на огъня, но може да доведе до наводнения, превръщайки пепелта и саждите в гъста паста и евентуално може да измие човешки останки.", "date": "2018.11.21", "title": "81 души са вече жертвите на огнения ад в Калифорния"}
{"url": "https://news.bg/int-politics/v-turtsiya-opredelyat-za-komichno-izyavlenieto-na-tramp-v-zashtita-na-sauditska-arabiya.html", "text": "Турция обвини САЩ, че си затваря очите за убийството на саудитския журналист Джамал Кашоги и определя коментарите на президента Тръмп по въпроса като \"комични\", съобщава \"Ройтерс\"., въпреки че Саудитският престолонаследник Мохамед бин Салман може да е знаел за плана за убийството на журналиста, който е гражданин на САЩ и журналист от \"Вашингтон поуст\".Номан Куртулмус, зам.-председател на партията на турския президент Ердоган, отхвърля коментарите на Тръмп. \"Вчерашното изявление е комично изявление\", обясни той пред телевизия TRT Haber.\"Не е възможно разузнавателна агенция като ЦРУ, която дори знае цвета на козината на котката, която се разхожда из градината на саудитското консулство ... да не знае кой е дал тази заповед. Това не е достоверно както за общественото мнение на САЩ, така и за световното обществено мнение\", обясни Куртулмус.След убийството в саудитското консулство в Истанбул миналия месец, Турция многократно заяви, че заповедта идва от \"най-високите нива\" на саудитското правителство, въпреки че не пряко обвинява принц Мохамед.Саудитска Арабия отрече, принцът да е заповядал убийството. След като предложи многобройни противоречиви обяснения, Рияд обясни миналата седмица, че Кашоги е убит и тялото му е унищожено, когато се провалят \"преговорите\" да го убедят да се завърне в Саудитска Арабия.Тръмп заяви, че Саудитска Арабия, основен производител на петрол, е важен бизнес партньор и \"велик съюзник\" в борбата срещу иранската власт в Близкия изток.След среща с държавния секретар на САЩ Майк Помпео във Вашингтон турският външен министър Мевлют Чавушоглу заяви, че Анкара не е напълно доволна от нивото на сътрудничество, което получава от Саудитска Арабия по отношение на случая.Чавушоглу коментира, че Анкара може да потърси официално разследване на ООН.", "date": "2018.11.21", "title": "В Турция определят за комично изявлението на Тръмп в защита на Саудитска Арабия"}
{"url": "https://news.bg/tourism/80-ot-balgarite-patuvat-samo-v-stranata.html", "text": "79.8% от българите реализират туристически пътувания само на територията на страната. Това сочат данни на Националния статистически институт (НСИ) за туристическите пътувания и разходите на хората в туристическия сектор за третото тримесечие на 2018 година.Според данните през третото тримесечие на 2018 година 1 милион и 883 хиляди български граждани са реализирали туристически пътувания.От тях 14.8% са пътували само в чужбина, а 5.4% са пътували както в страната, така и в чужбина.В сравнение със същото тримесечие на миналата 2017 година общият брой на пътувалите лица се понижава с 5.5%, като броят на пътувалите само в страната или само в чужбина намалява съответно с 8.3 и 3.1%. Увеличение има само при тези сънародници, които пътуват и у нас и зад граница, като ръстът е с 56.8%.За посочения времеви интервал българите на възраст 25 - 44 години пътуват най-много - 844.6 хиляди или 44.9% от всички пътуващи.При пътуванията в чужбина най-голям е делът на хората между 15 и 24 години (18%).Според статистиката на НСИ по-голяма част от туристическите пътувания на лицата на възраст 15 и повече навършени години както в страната (61.5%), така и в чужбина (78.4%) са били с цел \"почивка и екскурзия\".През третото тримесечие на 2018 г. като самостоятелни са били регистрирани 2 297.4 хил., или 87.0% от общия брой лични пътувания. Относителният дял на самостоятелните пътувания без резервация в страната е 92.7%, а на тези в чужбина - 56.8%, допълват от НСИ.", "date": "2018.11.21", "title": "80% от българите пътуват само в страната"}
{"url": "https://news.bg/int-politics/salvini-otryaza-bryuksel-byudzhetniyat-defitsit-ostava-2-4-protsenta.html", "text": "Вицепремиерът на Италия Матео Салвини обяви, че не е отворен за преговори във връзка с бюджетния дефицит на Италия от 2,4 процента от БВП през следващата година, въпреки че други аспекти на бюджета, по думите му, биха могли да бъдат обсъдени, съобщава \"Ройтерс\".Европейската комисия отхвърли бюджета със завишените разходи за 2019 г. на Италия, защото ревизира ангажимента за намаляване на заемите, направен от предишното правителство.\"Винаги сме отворени за диалог, можем да говорим за инвестиции, но не и за дефицита от 2,4 процента или за реформата на пенсионното законодателство\", коментира Салвини.Комисията посочва, че Италия трябва да направи повече, за да намали огромния си публичен дълг от повече от 130 процента от БВП, пропорционално вторият най-голям в еврозоната след този на Гърция.Тя отхвърля аргумента на правителството на Италия, че чрез увеличаване на разходите в бюджета тя може да стимулира растежа и приходите, като намали дълга като дял от БВП.\"Дългът ще намалее, ако икономиката расте\", посочи Салвини, добавяйки, че хората не трябва да се съмняват в стабилността на често разделената управляваща коалиция на неговата крайнодясна партия \"Лига\" и антиелитисткото движение \"Пет звезди\".", "date": "2018.11.21", "title": "Салвини отряза Брюксел: Бюджетният дефицит остава 2,4 процента"}
{"url": "https://news.bg/int-politics/oae-osadi-na-dozhivoten-zatvor-31-godishen-britanets-za-shpionazh.html", "text": "Британски докторант е осъден на доживотен затвор, след като е признат за виновен за шпионаж в Обединените арабски емирства (ОАЕ), съобщава БиБиСи.Съдът в Абу Даби го обяви за виновен за \"шпионаж за или от името на\" правителството на Обединеното кралство. Британецът постоянно отрича всякакви нарушения. Кореспондентът на медията в Близкия изток Пол Блейк коментира, че на чуждите медии са е забранено да присъстват и присъдата е разкрита от семейството на Хеджис.Външният секретар на Обединеното кралство Джеръми Хънт заяви, че е \"разочарован\" от присъдата. Той е повдигнал въпроса до \"най-високите нива на правителството на ОАЕ\", а присъдата \"не е това, което очакваме от приятел и доверен партньор на Обединеното кралство и противоречи на по-ранни уверения\". Той призовава ОАЕ да преразгледа случая.\"Нашите консулски служители са в близък контакт с Матю Хедж и семейството му. Ще продължим да правим всичко възможно, за да го подкрепим\", коментира Хънт.Говорител на семейството коментира, че изслушването \"е продължило по-малко от пет минути и неговият адвокат не е присъствал\". Той допълва, че Хеджис е в лошо здравословно и психическо състояние, а съпругата му Даниела Теяда критикува липсата на лечение в затвора.Матю Хеджис, 31-годишен от университета в Дърам заявява, че провежда изследователско пътуване, когато е арестуван на 5 май на летището в Дубай. под гаранция.През последните близо шест месеца Матю Хеджис е държан в единична килия и в изолация. Британецът пътува до ОАЕ, за докторат на политическа тема за така наречената \"Арабска пролет\".За целта той е интервюирал експерти от ОАЕ за външната политика и стратегията по сигурността на страната.", "date": "2018.11.21", "title": "ОАЕ осъди на доживотен затвор 31-годишен британец за шпионаж"}
{"url": "https://news.bg/economics/lockheed-martin-nyama-da-mozhe-da-ni-dostavi-iztrebiteli-za-2-godini-1.html", "text": "България няма да може да се сдобие с изтребители F-16 в рамките на 24 месеца от подписването на договор за многофункционални бойни самолети. Това стана ясно от изказване на Джеймс Робинсън - директора на \"Програмата за международно бизнес развитие - F-16\" към Американската корпорация Lockheed Martin, която произвежда изтребителите.Фирмата няма да може да успее да спази поставеното от правителството условие за срок до 24 месеца, каза Робинсън в София.Под въпрос е и възможността да платим осемте самолета на вноски, каквото е едно от другите изисквания.Петър Иванов, директор на Американската търговска камара в България, обаче изреди някои от предимствата, ако България избере да закупи изтребители F-16. По думите му основното предимство би било развитието на партньорството на страната ни с НАТО и САЩ. Това мнение изрази и посланика на страната у нас Ерик Рубин.Той посочи още, че избирането на F-16 пред конкурентните оферти, ще бъде \"стратегически избор\", който може да донесе ползи на страната в икономически план, както и що се отнася до отношенията в НАТО.Иванов посочи и че изтребителят е най-използваният самолет в Алианса. Към момента той е на въоръжение в 15 държави в Европа, а други са в процес на придобиване. Сред тях са и нашите съседки Гърция, Румъния, както и Словакия и Словения.Подчертано бе и че това ще осигури съвместимост.Иванов припомни, че американските инвестиции в България през последните 15 години са над 4.5 милиарда лева, като по-голямата част от тях са във високи технологии.Посланик Рубин припомни и част от инвестициите на САЩ в българската армия, които възлизат общо на над $300 милиона долара, от които $50 милиона във Военновъздушните сили. Само за последните 3 години са вложени $43 милиона в проекти в база \"Граф Игнатиево\" и \"Ново село\".Процедурата, започната от Министерството на отбраната, предвижда покупката на осем или девет изтребителя на стойност 1.8 милиарда лева, като те ще бъдат платени разсрочено за 9 години.Сумата включва покупката, обучение на пилоти, средства за наземно обслужване, въоръжение и поддръжка в рамките на три години.Сред  са Швеция с нови \"Gripen\", както и Италия с употребявани \"Eurofighter\".По време на събитието бе спомената и възможността за инвестиции на Lockheed Martin в България, но детайлите към момента са твърде неясни - включително дали такава инвестиция ще бъде осъществена. По подобие на държавите от Северна Европа, тези от Централна Европа, където бе включена и България, могат да получат възможността да обслужват части от изтребителите, включително двигателите им и други.Междувременно стана ясно, че Министерството на отбраната е изпратило на 9 ноември тази година запитване за предоставяне на  до седем компании: \"NAVAL GROUP\", \"Fr.Lurssen Werft GmbH & Co.KG\", \"DAMEN\", МТГ-\"Делфин\", \"Fincantieri\", \"Navantia\" и \"ThyssenKrupp\".Срокът за получаване на отговорите е до 15 февруари 2019 г.Инвестиционният проект предвижда първият кораб да бъде доставен до края на декември 2023 г., а вторият до края на декември 2024 г.", "date": "2018.11.21", "title": "Lockheed Martin няма да може да ни достави изтребители за 2 години"}
{"url": "https://news.bg/politics/bogomil-bonev-da-sme-blagodarni-che-simeonov-ne-nominira-domashniya-si-lyubimets.html", "text": "Бившият вътрешен министър Богомил Бонев се изказа саркастично относно номинацията на новия вицепремиер в кабинета \"Борисов-3\" - Марияна Николова.Според него трябва да сме благодарни, че бившият вече вицепремиер Валери Симеонов не е номинирал домашния си любимец.В социалната мрежа Фейсбук Бонев написа:\"\".Припомняме, бившият вицепремиер в кабинета \"Беров\" Нейчо Неев, който бе и министър на транспорта остави в историята една крилата фраза: \"Ега ти държавата, щом аз съм ѝ вицепремиер\".", "date": "2018.11.21", "title": "Богомил Бонев: Да сме благодарни, че Симеонов не номинира домашния си любимец"}
{"url": "https://news.bg/crime/prokuraturata-iska-nova-prisada-po-deloto-alabin.html", "text": "Присъдата на подсъдимите по делото \"Алабин\" на Софийския градски съд е протестирана от прокурор Милко Момчев с искане за постановяване на нова, осъдителна присъда.До Софийска апелативна прокуратура и Софийска градска прокуратура е постъпил сигнал от адвокат Ина Лулчева, защитник на подсъдим по делото. Сигналът касае изявления на наблюдаващия прокурор Милко Момчев, направени пред медии непосредствено след постановяване на оправдателната присъда по това дело на 14 ноември.Твърди се, че изразената публично позиция от Милко Момчев - че вероятна причина за оправдаването на подсъдимите е настъпила вследствие на промяна на показанията на основен свидетел, представлява \"заблуждаване на обществото и уронване на авторитета на правосъдието, за да се избегне лична професионална отговорност и да се оправдае поддържането на явно необосновани обвинения\".Според Лулчева \"такова поведение не би следвало да остане без последствия.\" Тя твърди, че според Конституцията има основание за освобождаване на длъжност на магистрат заради накърняване на престижа на съдебната власт. На 19 ноември едновременно с подаването на сигнала, в сайта \"Медиапул\" е публикувана и статия със заглавие \"Сигнал срещу прокурора по делото \"Алабин\", че лъже и манипулира обществото\".Административните ръководители на прокурор Милко Момчев считат, че няма каквито и да е основания за образуване на дисциплинарно производство срещу него.Според тях с изявлението си той не е нарушил професионални задължения или етични правила. те определят предявяването на сигнал за дисциплинарно освобождаване като опит за влияние върху наблюдаващия прокурор.Припомняме, на 19 септември 2006 г. загинаха две млади жени. Двете приятелки -  покрай сградата на улица \"Алабин\", когато тя се срутила върху тях. , притиснати от отломките на постройката, която се ремонтираше в момента.", "date": "2018.11.21", "title": "Прокуратурата иска нова присъда по делото \"Алабин\""}
{"url": "https://news.bg/int-politics/bryuksel-othvarlya-proektobyudzheta-na-italiya-shte-ya-nakazva.html", "text": "Европейската комисия обяви, че отхвърля проектобюджета на Италия за 2019 г., стана ясно от неин доклад, публикуван днес.През октомври от Европейската комисия настояха Италия да преразгледа проектобюджета си, който предвижда високи публични разходи, като поиска Рим да даде официален отговор на Брюксел до 13 ноември.\"Нашият анализ показва, че правилото за дълга трябва да се смята, че не е било спазено\", се посочва в документа, като се допълва: \"Заключението ни е, че откриването на процедура за прекомерен дефицит въз основа на дълга е оправдано.\"Говорейки по темата, заместник-председателят на Европейската комисия Валдис Домбровскис посочи по време на пресконференция в Брюксел, че \"проектобюджетът на Италия е в особено сериозно несъответствие\".\"С това, което правителството на Италия е поставило на масата, виждаме риск страната да изпадне в нестабилност\", подчерта той, добавяйки, че \"откриването на процедура за прекомерен дефицит е... оправдано\".По-рано вицепремиерът на Италия Матео Салвини потвърди, че правителството му няма да преговаря за параметрите, поставени в проектобюджета на страната. Той добави, че всякакви евентуални санкции срещу Рим биха били \"неуважителни\" спрямо италианския народ.", "date": "2018.11.21", "title": "Брюксел отхвърля проектобюджета на Италия, ще я наказва"}
{"url": "https://news.bg/politics/karakachanov-prizna-za-problemi-pri-patriotite.html", "text": "Имаме проблеми. Това призна вицепремиерът и военен министър Красимир Каракачанов в кулоарите на парламента след гласуването на промените в кабинета.Вчера четири часа са водени тежки разговори в Министерския съвет. Резултатът обаче е днешната липса на депутатите от партия \"Атака\" в зала.Каракачанов отпрати въпросите за отсъствието им към господин Сидеров.От ВМРО искали минимум сътресения в Обединени патриоти. В тази връзка Каракачанов увери, че няма да искат промяна на формата на ръководство на групата.Припомняме, в момента председател на ПГ на ОП е Волен Сидеров, но депутатите от НФСБ свалиха доверието си от него още преди седмици.Каракачанов коментира и появилите се твърдения, че лидерът на \"Атака\" иска да е водач на евролистата на патриотите.\"Не е задал въпроса така. Той зададе въпроса по следния начин на Симеонов: \"Ще бъдем ли заедно на евроизборите\", обясни вицепремиерът.Валери Симеонов му казал, че след толкова оплюване от негова страна, трябвало първо да разговаря с партията си.Българският парламент за пореден път стана жертва на вътрешнопартийните битки в БСП, коментира дебатите за избора на новия вицепремиер Марияна Николова лидерът на ВМРО. На Нинова й е ясно, че ако не държи хард тон и не се опитва всеки ден да сваля властта, ще я свалят нейните хора в партията, защото има огромна опозиция срещу нея, смята той.А за новия вицепремиер Марияна Николова се надява да бъде енергична по отношение на демографската криза. Именно това бил най-сериозният проблем пред страната в последните 20 години.Когато се говори за демографски политики, страната ни трябва да спре да финансира маргиналната раждаемост, е позицията на Каракачанов. Нямаме никаква полза да финансираме гетата, категоричен е той.Лидерът на ВМРО вярва, че връщането на Симеонов в парламента ще подпомогне комуникацията в парламентарната група.", "date": "2018.11.21", "title": "Каракачанов призна за проблеми при патриотите"}
{"url": "https://news.bg/politics/ivan-dimitrov-stava-predsedatel-na-komisiyata-za-regulirane-na-saobshteniyata.html", "text": "Правителството определи Иван Димитров за председател на Комисията за регулиране на съобщенията, съобщиха от Министерския съвет. Той заема поста, след като предишният председател на Комисията Росен Желязков беше освободен от длъжността, защото беше избран за министър на транспорта, информационните технологии и съобщенията.Димитров ще довърши 5-годишния мандат, който изтича през януари 2023 г.Иван Димитров е магистър по право във Великотърновския университет \"Св. Св. Кирил и Методий\" и инженер по съобщителна и осигурителна техника в Техническия университет - София. До момента заема длъжността директор на дирекция \"Информационни системи и аналитична дейност\" в Агенция \"Митници\". Работил е в Министерство на вътрешните работи и в Министерство на съобщенията.", "date": "2018.11.21", "title": "Иван Димитров става председател на КРС"}
{"url": "https://news.bg/politics/balgariya-podkrepya-sporazumenieto-mezhdu-obedinenoto-kralstvo-i-es.html", "text": "Министерският съвет одобри днес позицията на България за предстоящия на 25 ноември в Брюксел Европейски съвет по чл. 50 относно преговорите за  (ОК) от Европейския съюз.България подкрепя  за урегулирано оттегляне на ОК от ЕС с преходен период, което да гарантира максимално възможна последователност и приемственост в редица важни за страната ни области.Република България се обявява за постигането на възможно най-всеобхватно и тясно сътрудничество на ЕС с ОК след Брекзит, отчитащо значимостта на страната за Европа.", "date": "2018.11.21", "title": "България подкрепя споразумението между Обединеното кралство и ЕС "}
{"url": "https://news.bg/politics/alarmirat-za-reabilitatsiya-na-komunizma-i-rekomunizatsiya-na-balgariya.html", "text": "От Сдружение \"Достойнство, отговорност, морал\" (ДОМ), чийто председател е бившият политик от СДС Иван Сотиров, предупредиха в открито писмо до президента, премиера, председателя на Народното събрание и председателите на парламентарни групи, че през последните години \"сме свидетели на масирана кампания за реабилитация на престъпния комунистически режим и на тенденция към рекомунизация на страната ни\".Според ДОМ това представлява \"директна заплаха за конституционно установения демократичен ред в България\".Предупреждава се, че тази кампания била в пълен резонанс с хибридната война за ревизия на цивилизационния избор на нашия народ.\"Замисълът България да бъде откъсната от ЕС и НАТО, от семейството на развитите демокрации, от общността, която гарантира нашата сигурност, свобода и просперитет е национално предателство\", изтъкват от ДОМ.Според тях всеки, който работи за запазване на зависимостта на страната ни от Кремъл и за връщането ѝ в евразийската зона на режими, управляващи с насилие и корупция, извършвал тежко престъпление срещу българския народ.\"Очевидно е, че зад всички тези действия стои днешната олигархия, в която се е трансформирал корумпираният политически елит на комунистическия режим и репресивният му апарат\", констатират от сдружението.Те призовават висшите държавници да предприемат действия в защита на демокрацията и българския национален интерес, като предлагат да бъде създаден Институт за национална памет за комунистическите престъпления и за да бъде поддържано знанието за истината за тях да се осигури седмично документално-публицистично предаване в обществените медии - БНТ и БНР.ДОМ настояват бъде изменена ал. 1 на чл. 108 от Наказателния кодекс, като след думата \"фашистка\" се добави \"националсоциалистическа, комунистическа\" и така текстът на ал. 1 да стане: \"Който проповядва фашистка, националсоциалистическа, комунистическа или друга антидемократична идеология, или насилствено изменяне на установения от Конституцията на Република България обществен и държавен строй, се наказва с лишаване от свобода до три години или с глоба до пет хиляди лева.\"От сдружението настояват да бъдат предприети ефективни действия за защита на българските потребители от господстващото положение на пазара на руската компания \"Лукойл\" и за възстановяване на българската държавност на територията на рафинерията и пристанището ѝ Росенец, а не да бъдат третирани като привилегирован руски анкалав.Искат българските служби да идентифицират и екстрадират от наша територия всички лица, които провеждат враждебна дейност срещу страната ни и срещу нашите съюзници и съседи.\"Всеки един от вас има морален, конституционен и политически дълг да бъде лидер в борбата срещу опитите за реабилитиране или налагане на недемократични методи на управление и срещу хибридната война срещу България. Вашата пасивност е равносилна на престъпно съучастие\", предупреждават от ДОМ.", "date": "2018.11.21", "title": "Алармират за реабилитация на комунизма и рекомунизация на България"}
{"url": "https://news.bg/regions/sofiyantsi-se-vklyuchvat-v-sedmitsata-za-po-malko-otpadatsi.html", "text": "С два мобилни пункта за електрически и опасни отпадъци и модно ревю се включва Столичната община в Европейската седмица за намаляване на отпадъците. Инициативата се провежда между 17 и 25 ноември с различни прояви, които са насочени към три значими групи отпадъци - електрическо и електронно оборудване, опасни отпадъци и текстилни отпадъци.В рамките на Европейската седмица за намаляване на отпадъците общината разкрива мобилни пунктове, в които гражданите могат да изхвърлят своите електрически и електронни отпадъци, както и опасните си отпадъци.Мобилният пункт за електрически и електронни отпадъци ще бъде разположен на ъгъла на ул.\"Московска\" и бул. \"В. Левски\" на 22 ноември между 12 и 14 часа.Мобилният пункт за опасни отпадъци ще бъде разположен пред Столичния инспекторат - на ул.\"Париж\" 5 на 23 ноември между 8:30 и 10:30 часа.Инициативата \"Детокс на гардероба\", започнала през септември, ще завърши с модно ревю. Чрез стационарни контейнери и мобилен пункт бяха събрани 4.5 т. текстилни отпадъци от домакинствата. Част от старите дрехи бяха предоставени на дизайнерите от Sofia Green Fashion Days, които изработиха от тях модна колекция \"Детокс на гардероба: Втори живот\". Тя ще бъде представена на 26 ноември от 19 часа в зала 6А на НДК, а входът ще бъде свободен.Европейската седмица за намаляване на отпадъците насърчава институциите и организациите да обединят усилия, за да реализират едновременно различни действия, които са насочени към намаляване на отпадъците и повишаване на информираността на гражданите за значението на намаляването на отпадъците.", "date": "2018.11.21", "title": "Софиянци се включват в Седмицата за по-малко отпадъци"}
{"url": "https://news.bg/society/detskata-gradina-v-chernomorets-ne-bila-opasna-za-detsata.html", "text": "От общината в Черноморец заявяват, че сградата на детската градина няма проблеми с конструкцията и няма опасност за децата, съобщи БНТ.По думите на Вера Милчева, началник отдел \"Образование\", специалисти от общината и съответни фирми са направили оглед през август и септември. След това е изяснено, че това са пукнатини по неносещите елементи на сградата и се работи по тяхното поправяне.Милчева обяснява, че е направено отводняване на подпочвените води.От огледа на специалистите става ясно, че теренът на този етап е подсушен. Милчева подчертава, че от общината работят по проблема от месеци и са предприети действие по вътрешен ремонт на сградата.Припомняме, че миналата седмица жител на Черноморец алармира за . За помощ той потърсил бургаския омбудсман Тодор Стамболиев.Според строителен инженер А. Стоянова учебното заведение има спешна необходимост от ремонт.Тя отбелязва, че не става въпрос за напукване на мазилката, а за конструктивни промени, причинени от пропадане на постройката, в която ежедневно се обучават близо 30 деца, разпределени в две групи.", "date": "2018.11.21", "title": "Детската градина в Черноморец не била опасна за децата"}
{"url": "https://news.bg/society/chestvame-denya-na-hristiyanskoto-semeystvo.html", "text": "На 21 ноември отбелязваме празника Въведение Богородично. Това е един от 12-те велики християнски празници еднакво почитани и от православието, и от католицизма.В Константинополската църква празникът е въведен през 7 век от патриарх Терасий, а в Римокатолическата църква - през 1374 г. от папа Григорий Единайсети.Според традицията, на този ден е въведена в храма от своите родители 3-годишната Мария - бъдещата Божия майка, родила Иисус.С решение на Светия Синод на Българската православна църква, от 1929 г. този празник се чества и като Ден на християнското семейство и на православната младеж.Това е денят, в който малките деца се въвеждат в храма. Традицията повелява цялото семейство да отиде на черква, а в дома да се съберат на празнична вечеря.Въведение Богородично за първи път се е отпразнувал като самостоятелен празник през 715 година. През 543 година император Юстиниан Велики построил в Константинопол черква, посветена на Въведение Богородично.", "date": "2018.11.21", "title": "Честваме Деня на християнското семейство"}
{"url": "https://news.bg/politics/ninova-obvini-upravlyavashtite-che-zhiveyat-v-paralelen-svyat.html", "text": "Лидерът на БСП Корнелия Нинова взе думата в дебата за рокадите в правителството. Според нея хората получили поредното доказателство в правотата си да искат смяна на модела.Един човек решава еднолично, каза тя, визирайки премиера.Според Нинова обаче българските граждани са получили доказателство за своята сила. Те се страхуват от вас, обърна се към хората Корнелия Нинова.Тя видя обърканост и страх у властта от народа.По мнението й оставката на Валери Симеонов няма да реши нищо. Това е коалиция за власт, пари и постове, отсече соцводачът. Вчера в МС имало караници за власт и постове, а не за ръст на пенсиите.Уважаеми управляващи, вие не си изпълнявате програмата, заяви Нинова и продължи: \"Живеете в паралелен свят.\"По думите й вече е време да се мисли за бъдещето. Нинова предупреди и че загиваме като народ в демографска криза.Всичко ще продължи по старо му, недоволна е лидерката на столетницата.", "date": "2018.11.21", "title": "Нинова обвини управляващите, че живеят в паралелен свят"}
{"url": "https://news.bg/regions/dva-novi-perona-oblekchavat-preminavaneto-na-tirove-prez-kapitan-andreevo.html", "text": "Два нови перона облекчават опашките на тировете на граничен пункт \"Капитан Андреево\", съобщи БНТ, позовавайки се на директорът на турската генерална дирекция \"Митници\" към министерството на търговията Мустафа Гюмюш.Отговорни представители от двете страни на граничните пунктове на турско-българската граница са се ангажирали с взаимни действия за премахване на опашките от чакащи тирове.Проблемът с опашките е поставен на обсъждане и при посещението на турския министър на търговията Рухсар Пекджан в София.По думите на директора на Агенция \"Митници\" Георги Костов с около 30% е ускорено митническото обслужване и преминаването на ГКПП \"Капитан Андреево\".Той отбелязва, че са показали на турските си колеги двата нови перона и двата кантара, които предстои да се открият на граничния пункт, като по този начин ще се ускори преминаванията и няма да има натрупвания.Турският директор потвърди, че са договорени важни инициативи, за да може опашките по границите да останат в миналотоТой добави, че са взети и решения по отношение на електронното обслужване на документацията на тировете, преминаващи през България на път към Европа.", "date": "2018.11.21", "title": "Два нови перона облекчават преминаването на тирове през \"Капитан Андреево\""}
{"url": "https://news.bg/crime/mvr-i-traditsionni-klubove-obsazhdat-promenite-v-zakona-za-orazhiyata.html", "text": "От МВР организират среща с представители на организации, които правят възстановки на битки, съобщи БНР.Повод за срещата са готвените промени в Закона за оръжията и боеприпасите. С измененията е възможно оръжията за възстановки да станат незаконни.Според Момчил Тачев от клуб \"Братя по оръжие\" не може без картечница да се покаже атаката на българската армия при Дойран през Първата световна война. Същото е за възстановката на битката при Тутракан, без тракането на картечниците.\"Ако те бъдат забранени или влязат в някакъв изключително рестриктивен режим, практически ние ще бъдем ограничени по този начин. Някои държави също имат изключително сериозни несъгласия с тази директива. В нея пише, че ако сега действащото законодателство в страна - членка отговаря или припокрива директивата, то не е необходимо нейното тотално възприемане\", изтъкна Тачев.Целта на промените в Закона за оръжията и боеприпасите е въвеждане на европейска директива, която цели борбата с тероризма.МВР е готово да предложи преднопълнещите оръжия да преминат на уведомителен режим.По-късно през деня водещата вътрешна комисия ще обсъжда две предложения за промени в Закона - на депутатите от ВМРО и на спорния, предложен от Министерския съвет. За сега предложенията за промяна в Закона за оръжията, боеприпасите, взривните вещества и пиротехническите изделия са минали през комисията по отбраната. Земеделската комисия ги е отхвърлила.", "date": "2018.11.21", "title": "МВР и традиционни клубове обсъждат промените в Закона за оръжията"}
{"url": "https://news.bg/int-politics/ukrayna-obyavi-za-spechelena-bitkata-za-prezident-na-interpol.html", "text": "Министърът на вътрешните работи на Украйна нарече избирането на южнокорейския кандидат за ръководител на Интерпол \"победа за страната\" си, съобщава \"Асошиейтед прес\".Украйна, заедно със страни от Запада и руски опозиционни фигури, категорично се противопоставиха кандидатът на Русия да заеме поста президент на международната полицейска организация.Критици на руския президент Владимир Путин алармираха против избирането на руския кандидат Александър Прокопчук, опасявайки се, че той би могъл да насърчи злоупотребата със системата за издаване на заповеди за арест на Интерпол.Украинският вътрешен министър Арсен Аваков написа в \"Туитър\" от конферентната зала, където се проведе гласуването за новия шеф на Интерпол, изтъквайки, че \"руският кандидат беше отхвърлен. Тази битка е спечелена!\"Междувременно говорителката на руското вътрешно министерство обяви, че руският кандидат за президент на Интерпол, който загуби изборите, щял да продължи да работи като вицепрезидент на международната полицейска организация.Прокопчук, срещу когото се обявиха САЩ, Великобритания и други европейски страни, загуби изборите по-рано днес от южнокорееца Ким Йон-ян.Ким ще бъде президент до 2020 г., завършвайки 4-годишния мандат на своя предшественик Мън Хунвей, който беше арестуван в Китай по обвинение във взимане на подкупи.", "date": "2018.11.21", "title": "Украйна обяви за спечелена битката за президент на Интерпол"}
{"url": "https://news.bg/crime/4-g-sled-tragediyata-v-zavod-midzhur-varnahme-na-gartsiya-190-570-mini.html", "text": "България окончателно върна на Гърция 190 570 противопехотни мини от завода край село Горни Лом, съобщиха от МВР.В завод \"Миджур\" на 1 октомври 2014 г. при взрив загинаха 15 души. Взривната вълна беше няколко километра, тя помете и части от завода.Боеприпасите трябваше да бъда унищожени в завод \"Миджур\", но след взрива лицензът за утилизация на фирмата, която стопанисваше завода бе отнет. Това наложи противопехотните мини да бъдат върнати обратно на собственика им - Въоръжените сили на Република Гърция.Координацията за връщане на опасните муниции продължи четири години между различни институции на България и на Гърция. С връщането им българското правителство изпълни ангажиментите на страната по Конвенцията за забрана на противопехотните мини.Противопехотните мини бяха транспортирани със специализирана техника и охрана в продължение на 8 седмици. ГД \"Национална полиция\" осигури трасета и конвой. Часовете по връщането на опасната пратка бяха съобразени така, че да се минимизират допълнителни затруднения на трафика.Припомняме, на . Първоначално имаше информационно мълчание по случая и само по непотвърдена информация се споменаваше за 15 загинали. Три жени бяха ранени, две от тях са се намирали на портала на завода, който е отдалечен на километър от самата фабрика.В съвета на директорите на акционерното дружество на . Според регистъра ДАКСИ Митков участва в управлението на \"Сдружение на Взривните инженери в България\". отново.Междувременно .На  през октомври 2014 година. Тогава .Малко по-късно, на . В складове на завод \"Миджур\" се съхраняват огромен брой взривни вещества, взривни изделия и средства за взривяване, показа и проверка на МОСВ.Във ВАП са получени данни, че собствеността на терена и сградите на завода принадлежи на \"Миджур манеджмънт кънстракшън\" ЕООД. Дружеството е въвело пропускателен режим, а оператор на взривните вещества, средствата за взривяване и взривни изделия е \"Видекс\" АД - отговорен за съхранението и безопасността им.", "date": "2018.11.21", "title": "4 г. след трагедията в завод \"Миджур\" върнахме на Гърция 190 570 мини"}
{"url": "https://news.bg/regions/verizhna-katastrofa-zatrudni-dvizhenieto-na-okolovrastnoto-v-plovdiv.html", "text": "Катастрофа между камион и два леки автомобила стана на кръстовище между околовръстния път и разклоните за кв. Коматево и село Марково, съобщи БНР. По първоначални данни няма сериозно пострадали. Сигналът за инцидента е получен около 9.40 тази сутрин.Колите все още са на пътното платно, което затруднява движението. ", "date": "2018.11.21", "title": "Верижна катастрофа затрудни движението на Околовръстното в Пловдив "}
{"url": "https://news.bg/society/falshivi-saytove-ni-vchernyavat-cherniya-petak.html", "text": "За измамни интернет сайтове по време на Черния петък и предстоящите Коледни и новогодишни празници предупреждава ГДБОП.Сред най-честите капани, в които попадат онлайн потребителите, са сайтове с необичайно големи отстъпки, които рекламират дейността си дори чрез Фейсбук.Друг от признаците, по които може да бъде разпознат определен фалшив сайт, е наскоро регистрираната интернет страница. От ГДБОП съветват да се проверява историята на използвания сайт чрез откритите източници на Интернет (например на адрес ).Освен за скоро регистрираните сайтове с големи отстъпки, потребителите на онлайн търговията трябва да внимават и за сайтове, които продават фалшификати на известни търговски марки на облекла, устройства и други.Фалшивите страници се изграждат на няколко езика. Целта е както да изглеждат по-достоверни, така и да имат по-широк обхват на престъпната си дейност.\"Кухите\" сайтове без реален търговец са активни само един-два месеца. През този период киберпрестъпниците създават широка рекламна кампания - чрез банери в други сайтове и реклами в социални медии. Във фалшивите сайтове обикновено обясняват високите отстъпки с дългия период на доставка - над 40-50 дни. По този начин киберпрестъпниците успокояват жертвите си.След като \"кухата\" страница събере финансовите средства от извършените към нея \"покупки\" и рекламната й кампания приключи, тя изчезва и повече не може да бъде намерена. Клиентите разбират, че са станали жертва на измама едва когато започнат да очакват получаването на \"закупените\" стоки, но те така и не са доставени.Според статистика на специализирания отдел \"Киберпрестъпност\" при ГДБОП броят на измамните сайтове нараства над 10 пъти преди големи празници.Финансовите средства за мнимите покупки на жертвите обикновено постъпват в банкови сметки в Китай и други континенти, което силно затруднява тяхното възстановяване. По тази причина от ГДБОП съветват след покупка клиентите да проверят къде точно са получени техните средства и ако се усъмнят, да откажат финансовата транзакция навреме.", "date": "2018.11.21", "title": "Фалшиви сайтове ни \"вчерняват\" Черния петък"}
{"url": "https://news.bg/politics/100-lv-dopalnitelno-kam-energiynata-pomosht.html", "text": "Правителството ще отпусне еднократна финансова подкрепа от по 100 лева на семействата, на които е отпусната целева помощ за отопление за предстоящия отоплителен сезон. Това обяви социалният министър Бисер Петков след редовното правителствено заседание \"Борисов-3\" в Министерския съвет.Целта на решението е да бъдат защитени допълнително от поскъпването на цените на енергоносителите най-уязвимите групи от населението, уточни Петков и добави, че подпомагането включва 17 целеви групи - възрастни хора, хора с увреждания и самотно живеещи.По данни на Агенцията за социално подпомагане близо 210 000 лица и семейства са одобрени вече за помощта от 374 лева. Към тях ще бъдат изплатени допълнителни 100 лева на основа на взетото днес решение на правителството, посочи социалният министър.Агенцията за социално подпомагане ще изплаща еднократните суми от 12 декември по банков път или на каса.Няма нужда гражданите да правят каквото и да е било, за да получават допълнителната целева помощ.Социалният министър увери, че всички, които са одобрени за получаване на социална помощ за отопление ще получат такава, независимо от енергоизточника, който използват.Нужните средства в размер на 21 милиона са осигурени от бюджета Министерството на труда и социалната политика за тази година и няма да бъдат необходими допълнителни финансови средства от централния бюджет.В проектобюджета на МТСП за следващата година са планирани допълнително 40 милиона лева.", "date": "2018.11.21", "title": "100 лв. допълнително към енергийната помощ"}
{"url": "https://news.bg/int-politics/iran-se-podigrava-na-tramp-za-podkrepata-mu-za-printsa-na-sauditska-arabiya.html", "text": "Външният министър на Иран Мохамед Джавад Зариф отговори подигравателно на изявлението на американския президент Доналд Тръмп, че ще продължи да провежда политика на близки отношения със Саудитска Арабия въпреки убийството на саудитския журналист и дисидент Джамал Кашоги, който беше също така и американски гражданин, съобщава \"Франс прес\".\"Тръмп странно посвещава ПЪРВИЯ параграф от срамното си изявление за саудитските зверства, за да обвини ИРАН за всякакъв род престъпления, за които той може да се сети\", написа Зариф в \"Туитър\".Изявлението на Тръмп за Саудитска Арабия действително беше изпълнено с редица упреци срещу Иран, които той използва, за да оправдае продължаването на подкрепата си към саудитския престолонаследник принц Мохамед бин Салман, който е реалният владетел на страната в момента.\"Вероятно ние също така сме отговорни за пожарите в Калифорния, защото не помогнахме за почистване на горите\", добави иронично Зариф.Това беше препратка към неотдавнашна подигравка на Тръмп за твърдението му, че  - като тези, които засегнаха северната част на Калифорния през последните дни - биха могли да бъдат предотвратени с \"повече почистване и вършене на работа\".Тръмп се противопостави на нарастващите доказателства за участието на правителството на Саудитска Арабия в убийството на Кашоги, включително предоставени от неговите собствени специални служби.", "date": "2018.11.21", "title": "Иран се подиграва на Тръмп за подкрепата му за принца на Саудитска Арабия "}
{"url": "https://news.bg/int-politics/es-iska-obyasnenie-ot-orban-zashto-ungariya-dava-ubezhishte-na-gruevski.html", "text": "Унгарският премиер Виктор Орбан трябва да предложи \"добро обяснение\" за решението на страната си да предостави политическо убежище на бившия македонски премиер, коментира Йоханес Хан в Туитър.Никола Груевски, който напусна Македония, след като бе осъден на две години затвор по обвинения в корупция, заяви вчера, че е получил политическо убежище в Унгария.Еврокомисарят Хан отговарящ за преговорите за разширяването на ЕС, коментира, че е видял информацията за предоставяне на убежище в Унгария, която е член на ЕС. \"Ако се потвърди, очаквам добро обяснение на основанията от Виктор Орбан\", пише Хан.\"Върховенството на закона остава основен принцип както за държавите-членки, така и за кандидатите за присъединяване. То е от решаващо значение за доверието в Европа. Изненадващо, че Унгария подкрепя членството на Македония в ЕС, но явно не я счита за безопасна\", допълва Хан.На 14 ноември  информацията, че бившият македонски премиер Никола Груевски е подал молба за убежище в Унгария, като обяснява, че върховенството на закона е основният принцип на Европа.\"Върховенството на правото е основен принцип на ЕС както за страните членки, така и за страните кандидатки. Очакваме всички страни да се придържат строго към правилата. Това е съдебна процедура, която не бива да се политизира\", обясни тогава ЕК.", "date": "2018.11.21", "title": "ЕС иска обяснение от Орбан защо Унгария дава убежище на Груевски"}
{"url": "https://news.bg/regions/bum-na-otroveni-kucheta-v-pazardzhik.html", "text": "За масово отравяне на кучета в центъра на Пазарджик сигнализираха природозащитници. Местната полиция е започнала разследване.По думите на притеснени майки от града част от отровата била посипана и в парковете, където играят децата.Пред Нова телевизия Галина Медарова заяви, че все още не е ясна точната бройка на отровените кучета, но до момента има информация за 15 пострадали животни. Тя допълни, че има сигнали и за 4-5 домашни кучета, които са починали.Отровата е разпръсната в най-централните части на Пазарджик, включително в близост до паркове, училища, детски градини и площадки, обясниха природозащитниците и разказаха, че група деца сами опитали да спасят отровено куче, като му дали активен въглен. Според защитниците това е умишлен акт, който продължава вече седмица. Те твърдят, че подобни случаи има 2 пъти годишно - всяка пролет и всяка есен. На мнение са, че отровата е предназначена за бездомните кучета, за които няма отговорен орган в Пазарджик. За случая вече са уведомени общината и полицията.От общината обаче твърдят, че не те отговарят за бездомните животни и препращат към зоополицията, която е към Областната дирекция на МВР. От там съобщават, че вече има образувани 2 досъдебни производства за 2 отровени кучета. Към момента извършителят не е разкрит.По последна информация полицията в Пазарджик е опровергала информацията, че отровата за кучета е била разхвърлена по детските площадки, както и че броят на отровените животни е толкова голям.\"През миналата седмица е открит труп на едно улично куче. Има сигнал за друго починало домашно куче. Все още няма резултати от аутопсията, която трябва да каже точната причина за смъртта им\", обясни пред БНР говорителят на полицията Мирослав Стоянов. Той призова гражданите да използват официалния канал за общуване с полицията или телефон 112, а не фейсбук групи.\"Ние трябва постоянно да следим във Фейсбук кой какво пише и да правим проверки, без да сме официално сигнализирани\", обясни той.", "date": "2018.11.21", "title": "Бум на отровени кучета в Пазарджик"}
{"url": "https://news.bg/int-politics/merkel-tvardi-paktat-za-migrantite-na-oon-e-v-interes-na-germaniya.html", "text": "Канцлерът на Германия Ангела Меркел заяви, че е в интерес на Германия да подкрепи пакта за миграцията на ООН, който държави като САЩ, Унгария, Австрия, Полша и Чехия отхвърлиха, съобщава \"Асошиейтед прес\".Меркел увери пред депутатите в Бундестага, че Глобалният пакт за безопасна и урегулирана миграция щял да осигури много от условията, които вече съществуват в Германия.Германските власти се надяват, че правно необвързващият пакт, който трябва да бъде одобрен през следващия месец в мароканския град Маракеш, ще намали потока от мигранти към Германия, като гарантира, че те могат да очакват хуманни условия и на друго място по света.Меркел използва речта си относно държавния бюджет за догодина, за да подчертае важността на международното сътрудничество, отбелязвайки, че Германия дължи възстановяването си след Втората световна война отчасти на многостранни институции като Европейския съюз и Организацията на обединените нации.", "date": "2018.11.21", "title": "Меркел твърди: Пактът за мигрантите на ООН е в интерес на Германия"}
{"url": "https://news.bg/world/vtora-zhertva-na-protestite-na-zhaltite-zhiletki-vav-frantsiya.html", "text": "Втора жертва взеха протестите на \"жълтите жилетки\" във Франция, предадоха информационните агенции.37-годишен мотоциклетист се е опитал и да заобиколи пътна блокада на протестиращите и се е сблъскал с камион. По-късно той е починал от получените травми.Инцидентът е станала в град Порт ле Валанс, в югоизточния департамент Дром.Припомняме, недоволството на т. нар. движение на \"жълтите жилетки\" е насочено срещу увеличаването на данъците върху горивата от 1 януари 2019 г.На 17 ноември заради блокада на протестиращите в град Пон дьо Бовоазен загина жена. Тя попадна под колелата на автомобил, шофиран от майка отиваща с детето си на лекар. Водачката е била подплашена от демонстрантите, които са тропали по колата й.Държавният секретар на Министерството на вътрешните работи на Франция Лоран Нунес заяви пред телевизионния канал BFM, че разследването по случая продължава, но вече \"има двама загинали заради блокирането на улици\".Вътрешният министър Кристоф Кастанер е наредил на органите на реда да изтласкат протестиращите и да прекратят блокадите на хранилища на горива и на стратегически важни точки.Той осъди радикализацията на гражданското движение.Президентът Еманюел Макрон на свой ред призова протестиращите към диалог.До момента при демонстрациите са ранени около 530 души, 17 от тях - тежко, съобщава AFP.", "date": "2018.11.21", "title": "Втора жертва на протестите на „жълтите жилетки“ във Франция"}
{"url": "https://news.bg/press/priemat-ni-v-shengen-mariyana-nikolova-zaema-posta-na-valeri-simeonov-priznanie-za-balgarski-softuer.html", "text": "Топ новината сред новинарските издания е на в. \"24 часа\", който съобщава, че България ще бъде приета в Шенген с въздушните си граници:\"Влизаме в Шенген! От май българите минават бързо по летищата в Европа Според високопоставени източници от Брюксел след 5 месеца ще ни приемат по въздух. Паспортният контрол за българи става бърз, самолетите от и за София вече няма да са на най-крайните гейтове. До края на мандата на комисията \"Юнкер\" България ще бъде приета в Шенгенското споразумение, но само по въздух. Това научи \"24 часа\" от високопоставени източници в Брюксел. Евровотът е през май. Добрата новина вече била намекната пред премиера Бойко Борисов и пред шефа на комисията по сигурност в Народното събрание Цветан Цветанов. В рамките на конгреса на ЕНП в Хелзинки лидерът на депутатите от ГЕРБ и зам.-шеф на партията направи важни двустранни срещи, включително с германския вътрешен министър Хорст Зеехофер. След приемането ни в Шенген по въздух паспортните проверки по летищата за българи ще са облекчени, а самолетите от и за София вече няма да са неизменно на крайни гейтове. България няма да бъде в сухопътния Шенген, защото сме външна граница на ЕС и мигрантският натиск остава голям.\"Събитията около малката коалиция остават сред водещите теми на вестниците в сряда.\"След дълги часове лидерът на \"Атака\" Волен Сидеров напусна сградата на Министерския съвет, без да даде съществена информация на медиите. Изненадващо водачите на \"Обединените патриоти\" Красимир Каракачанов, Волен Сидеров и Валери Симеонов се събраха тази сутрин в кабинета на премиера Бойко Борисов. Това се случи преди насрочения за днес коалиционния съвет, на който НФСБ , ВМРО и\"Атака\" трябва да решат как ще се развиват отношенията им, кой ще замени подалия оставка вицепремиер Валери Симеонов и има ли причини Красимир Каракачанов също да освободи поста си на заместник на премиера, както изненадващо предложи Волен Сидеров. \"Попитайте премиера кой ще замести Валери Симеонов. Той ще избере новия вицепремиер. Коалицията е стабилна, изчистихме всички проблеми. Оставаме във властта. Всичко е наред между нас. \"Не ме питайте повече неща, все пак аз съм един прост народен представител\", отсече Сидеров, напускайки \"Дондуков\" 1. Валери Симеонов и Красимир Каракачанов останаха още при министър-председателя. Бойко Борисов още вчера проведе разговор със Сидеров. А тази сутрин е решил да събере тримата лидери от \"малката коалиция\" в опит да заглади противоречията в \"Обединени патриоти\". Доколко е успял, ще проличи в следващите часове. Не е ясно кога и дали все пак ще се състои насрочения за днес съвет на \"малката коалиция\" - на НФСБ, ВМРО и \"Атака\". Междувременно изтече информация, че партията на Симеонов Национален фронт за спасение на България (НФСБ) ще предложи юристката Марияна Николова за поста вицепремиер. Николова е досегашен началник на кабинета на Симеонов и се ползва с изключително доверие в управляващата коалиция на премиера Бойко Борисов, съобщи бургаското издание flagman.bg. Лидерът на \"Атака\" обаче твърди, че постът на Валери Симеонов направо трябва да се закрие...\" - в. \"Сега\".\"Марияна Николова ще бъде предложена да наследи като вицепремиер Валери Симеонов. Това стана ясно след близо 10 часа преговори, срещи и кавги между тримата лидери на \"Обединени патриоти\". Рокадата в кабинета е вписана като първа точка в утрешното заседание на парламента. Николова, която досега беше началник на кабинета на Симеонов като вицепремиер, е адвокат по професия. От 2015 г. до 2017 г. е ръководител на отдел \"Договорно-правен и правна защита\" . Преподавател е по структура на администрацията и административен процес в Института по публична администрация към МС. Още от момента на подаването на оставка Валери Симеонов е настоявал именно тя да го наследи като вицепремиер. До решението за номинацията й обаче не се е стигнало никак лесно, разказаха запознати с преговорите. \"Не може да сложим за вицепремиер един чиновник\", контрирал от самото начало лидерът на \"Атака\" Волен Сидеров. Той предложил или мястото да заеме неговият съпартиец и зам.-председател на НС Явор Нотев или лидерите на малката коалиция да си стиснат ръцете, че няма да имат вицепремиери. Другият вицепремиер на Патриотите Красимир Каракачанов обаче подкрепил Валери Симеонов, че НФСБ трябва да излъчи неговия наследник. Въпреки това лидерът на ВМРО също имал опасения как ще се приеме номинацията на Марияна Николова. Резерви изказали и голяма част от депутатите на \"Обединени патриоти\", които също бяха привикани да участват в дискусията. Като алтернатива на Николова били обсъждани зам.-председателят на правната комисия в парламента Християн Митев и колегата му Валентин Касабов - и двамата от НФСБ. Валери Симеонов обаче бил категоричен, че твърдо стои зад номинацията на Марияна Николова и не приема друг вариант. Настоял за това и в разговора на четири очи с премиера Бойко Борисов, който в крайна сметка склонил да внесе предложението. Совалките около овакантения пост започнаха още в 9 часа, като този път всички заседания и на големия, и на малкия коалиционен съвет бяха на \"Дондуков\" 1.Лидерите от Обединени патриоти първо вкупом разговаряха с премиера Бойко Борисов. След това министър-председателя имаше среща насаме с Валери Симеонов. На обяд започна съвет на малката коалиция. Завъртя се дори информацията как Борисов заявил, че ще заключи Волен Сидеров, Валери Симеонов и Красимир Каракачанов в кабинет на \"Дондуков\" 1 и няма да ги пусне, докато не се разберат. Разговорите забавиха с повече от 40 минути заседанието на Съвета да тристранно сътрудничество. Социалният министър Бисер Петков и представители на синдикатите и работодателите търпеливо чакаха Валери Симеонов, който макар и в оставка трябваше за последен път да води заседанието на Тристранката. Накрая бе съобщено, че по известни на всички причини Симеонов няма да участва в съвета и той ще се води от Бисер Петков. На пресекулки в преговорите участваше Красимир Каракачанов. Той влизаше и излизаше от Министерски съвет, тъй като имаше среща с иранския министър на отбраната и други ангажименти във ведомството си. \"Всичко е наред, всичко изчистихме, всичко е прекрасно. Няма проблеми в Обединени патриоти!\", заяви лидерът на \"Атака\" и председател на парламентарната група на малката коалиция Волен Сидеров пред журналистите, които чакаха в студа пред Министерски съвет края на преговорите. Сидеров излезе пръв, но бе видимо ядосан. Първоначално каза, че \"няма повод за изявление\". Но настоятелните репортерски въпроси го принудиха да направи няколко лаконични изявления...\" - в. \"Стандарт\".\"Валери Симеонов посочи шефката на кабинета си за наследник, уговаря цял ден Волен и Каракачанов Затворени цял ден в Министерския съвет, тримата лидери на \"Обединени патриоти\" Волен Сидеров, Валери Симеонов и Красимир Каракачанов успяха (засега) да скрепят коалицията си и да заложат на женски сценарий за изход от кризата. Марияна Николова, досегашен шеф на кабинета на вицепремиера в оставка Валери Симеонов, е номинацията на патриотите за овакантения от него пост. Така квотата на НФСБ в изпълнителната власт и конструктът на правителството се запазват. Вариантът жена да наследи Симеонов бе един от двата най-вероятни, както \"24 часа\" съобщи още в понеделник. Алтернативният беше обединените патриоти да останат с един вице - Каракачанов, а властовите позиции в малката коалиция леко да се преразпределят. Без нов вице бе посоката на разговора, за която се чуваше иззад затворените врати на Министерския съвет до ранния следобед във вторник. Мигновено след приключването на драматичната сбирка към 18 ч обаче името на Марияна Николова бе подадено към парламента като предложение за персонални промени в състава на МС. То влиза като първа точка в дневния ред на Народното събрание за сряда сутрин. Как се стигна до сключването на мир между тримата партньори и издигането на близката до Валери Симеонов юристка до високата позиция. Вместо първоначалните анонси, че те ще се съберат в ранния следобед на вторник, лидерите на малкия партньор във властта решиха първо да се явят вкупом при премиера Бойко Борисов. И то още в 9 ч сутринта. На ранната им визита премиерът почерпил Симеонов, Сидеров и Каракачанов и опитал да ги убеди да останат заедно в управлението. Тонът обаче започнал да се изостря, след като Волен Сидеров поставил отново \"творческите\" си виждания как и Красимир Каракачанов трябва да подаде оставка като вицепремиер. Градусът се вдигнал още повече, когато Валери Симеонов номинирал Николова за свой наследник като вице. Срещу нея остро се обявил Сидеров, защото тя, първо, не била член на НФСБ, а и освен това именно Николова бе една от причините Сидеров да атакува Симеонов още през лятото с обвинения, че е в различни - в смисъл на надхвърлящи служебните, отношения с вицепремиера. Премиерът Борисов също не бил особено въодушевен от кандидатурата на Николова. Но бил склонен да я приеме, ако и тримата патриотични лидери я подкрепят и скандалите секнат...\" - в. \"24 часа\".\"ДПС не е влизала в диалог с ГЕРБ относно състава на правителството. Това обяви зам.-председателят на парламентарната група на движението Йордан Цонев в отговор на въпрос дали на среща между представители на двете партии в петък сутринта е обсъждана евентуалната оставка на Валери Симеонов като вицепремиер, която бе подадена по-късно същия ден. \"Имате думата ми - на тази среща освен за вероизповеданията за нищо друго не сме говорили. Ние не сме във фаза диалог с ГЕРБ относно състава на правителство, относно изпълнителна власт, относно никаква власт. Напротив, от известно време ние дори не се държим конструктивно, защото не приемаме начина, по който се държи изпълнителната власт по отношение на исканията на протестиращи, по отношение на модела на управление\", обяви Йордан Цонев пред БНР. Утре се очаква парламентарната група на ДПС да вземе решение за поведението си в Народното събрание след оставката на Валери Симеонов. В последните седмици депутатите не се регистрираха за кворум. Имаше и ултиматум - или оставка на Симеонов, или предсрочни парламентарни избори. На въпрос каква ще е позицията Цонев обяви: \"Едва ли ще бъде по-различна от сегашната.\" \"ДПС е категорично против електронното гласуване, ще подкрепи машинното, но по никакъв начин няма да приеме отпадането на номера пред политическите партии\", каза още Цонев. В петък управляващите внесоха поправки в Изборния кодекс за отпадане на номера в бюлетината и за практическо забавяне на машинното и електронното гласуване...\" - в. \"Дневник\".Всекидневниците съобщават също, че обезщетението за далечни роднини на жертви на катастрофи ще бъде до 5000 лева.\"Таван от 5000 лв. за обезщетения по неимуществени щети при смърт на пътя за далечни роднини одобри бюджетната комисия на второ четене с промени в Кодекса за застраховане. Текстът бе внесен от шефката на комисията Менда Стоянова и заменя нейното първоначално предложение за таван от 20 хил. лв. за съпрузи, деца и родители и от 15 хил. лв. за брат и сестра. За близките родственици сега няма лимит на обезщетението. Депутатите изрично записаха в кодекса, че новите текстове ще са в сила шест месеца. След това ще има методика, по която ще се формират лимити за обезщетенията по \"Гражданска отговорност\". Пред комисията Стоянова прогнозира, че ако новото предложение бъде подкрепено и в пленарна зала, ще се пресекат опасенията от поскъпване на полицата, която плащат 3 млн. души. До идеята за лимити се стигна, след като ВКС разреши за неимуществени щети да претендират и далечни роднини на загинал на пътя. Застрахователите предупредиха, че това може да доведе до дефицит от близо 1 млрд. лв., което ще ги принуди да вдигнат цените на полиците.\" - в. \"24 часа\".\"Таванът на обезщетението за по-далечни роднини на загинал при катастрофа да е до 5000 лева, реши парламентарната бюджетна комисия. Става дума за близки извън най-тесния семеен кръг, който включва съпруг, съпруга, деца, родители. Предстои този лимит да бъде обсъден и в пленарната зала на второ четене. За 2017 г. средното обезщетение, изплатено от българските застрахователи за жертва на пътен инцидент, е било 118 000 лв., обясни председателката на комисията Менда Стоянова. На заседание на комисията бе разгледан на второ гласуване Кодекса за застраховане, касаещ тавана на обезщетенията. Темата за налагане на разумен таван на изплащаните суми стана особено актуална след решението на Върховния касационен съд, с което бе разширен кръгът на лицата, които могат да търсят подобни обезщетения. ВКС включи сред правоимащите дори хора, които нямат особена близост или родствена връзка, които са се почувствали емоционално засегнати от загубата. Ограничавайки до 5000 лева възможните претенции на такива скърбящи, законодателите искат за предотвратят рисковете от голямо поскъпване на застраховките \"Гражданска отговорност\" . За тази година има вече три дела на Върховния касационен съд, които касаят широкият кръг лица. Те са в размер на 100 000 лв. С промените се гарантира, че 3 млн. души няма да плащат по-скъпа застраховка по тази причина, поясни Менда Стоянова.\" - в. \"Сега\".В. \"Стандарт\" съобщава за международно признание за български софтуер: \"Софтуерният продукт MPI2, който помага на хора, страдащи от заекване, вече получава признание в САЩ. Той е разработен от Сирма Медикъл и беше представен на Конгреса на Американската асоциация за слух и говор (American Speech and Hearing Association - ASHA 2018), който се състоя в края на миналата седмица в Бостън, Масачузетс. Приложението MPI2 за борба със заекването е разработено от Сирма в сътрудничество с \"Катедрата по слух и говорни науки\" на Калифорнийския университет в Санта Барбара. MPI2 е единственото средство, което е валидирано чрез клинични изпитания на \"Агенцията за храни и лекарства\" (Food and Drug Administration) в САЩ. MPI2 използва върхови научни био-механизми за обратна връзка, които се прилагат чрез мобилни апликации и които помагат на хората страдащи от заекване да модифицират своето говорно поведение, чрез използване на кратки фонетични интервали. MPI2 се обсъжда с клинични специалисти от Департамента по образование в Ню Йорк, където са назначени над 9 000 логопеди и ще предлага безплатни лицензи на приложението за учениците в държавните гимназии през 2019 година.\"", "date": "2018.11.21", "title": "Приемат ни в Шенген,  Марияна Николова заема поста на Валери Симеонов, признание за български софтуер…"}
{"url": "https://news.bg/disasters/mazh-beshe-pregazen-ot-izlitasht-samolet-na-moskovsko-letishte.html", "text": "Млад мъж беше прегазен тази вечер от излитащ самолет на московското летище \"Шереметиево\", предаде агенция \"Интерфакс\".Съобщава се, че екипажът на пътнически \"Боинг-737\" е сигнализиран на диспечерите, че при набирането на скорост по пистата се е сблъскал с животно. Било е решено самолетът, който е излетял за Атина да не бъде връщан на летището, тъй като не са установени повреди по системите му.На пистата са изпратени служители от звеното за безопасност на полетите, които са открили там човешко тяло и вещи на загиналия.За установяване на самоличността на загиналия е необходима ДНК експертиза. Според предварителна информация, той е на 25 години.Тялото му буквално е било разполовено от излитащия самолет, чийто екипаж не е разбра, че е блъснал човек.Не е известно как мъжът се е озовал на пистата.", "date": "2018.11.21", "title": "Мъж беше прегазен от излитащ самолет на московско летище"}
{"url": "https://news.bg/int-politics/sasht-podkrepyat-yuzhnokoreetsa-kim-za-prezident-na-interpol.html", "text": "Американският държавен секретар Майк Помпео обяви, че САЩ подкрепят кандидатурата на южнокорееца Ким Йон Ян за президент на Интерпол.Припомняме, за днес е насрочен изборът на нов лидер на организацията.\"Призоваваме всички страни и организации, членуващи в Интерпол и уважаващи върховенството на правото, да изберат надежден лидер\", призова Помпео, цитиран от агенция \"Ройтерс\".Той изрази увереност, че Ким ще бъде именно такъв лидер.Към момента Ким е изпълняващ функциите на президент на организацията.По-рано подкрепата си за него изрази и Великобритания.Припомняме, възможността Интерпол да бъде оглавен от руснака Александър Прокопчук предизвика остри международни реакции.", "date": "2018.11.21", "title": "САЩ подкрепят южнокорееца Ким за президент на Интерпол"}
{"url": "https://news.bg/int-politics/zadarzhaha-eksshefa-na-makedonskoto-kontrarazuznavane.html", "text": "В Скопие е задържан бившият директор на македонското контраразузнаване Сашо Миялков - първи братовчед на експремиера Никола Груевски, предаде БГНЕС.Арестът е по искане на Специалната прокуратура. Миялков бе изведен с белезници от луксозния хотел \"Мериот\" в центъра на Скопие и отведен в ареста \"Шутка\" в македонската столица.Основният съд в Скопие е наложил мярка \"задържане под стража за 30 дни\". Мярката е предприета поради опасност Миялков да избяга.Той е обвиняем в делата \"Крепост-Таргет\", \"Трезор\", \"Тортура\" и \"Титаник 2\".Сашо Миялков се смяташе за най-влиятелната личност по време на режима на Никола Груевски. Той е и един от най-богатите в страната. Син е на Йордан Миялков, бивш министър на вътрешните работи в първото правителство на \"Независима Македония\". Арестът идва само седмица, след като  от страната и във вторник официално получи политическо убежище в Унгария. Никола Груевски избяга, след като в Македония беше издадена заповед за ареста му, за да изтърпи присъда от две години затвор за злоупотреба с влияние при купуване на луксозен мерцедес на стойност 600 хил. евро.По-рано македонското правосъдно министерство изпрати до унгарските власти искане за екстрадиция на Груевски.В него се посочва, че никое от делата, по които Груевски е осъден или е подсъдим, не е политическо или дело за военни престъпления и че тези съдебни процеси не попадат сред случаите, за които по Европейската конвенция за екстрадиция може да бъде отказана такава.\"Трансперънси интернешънъл\" също поиска от Унгария да екстрадира Груевски.", "date": "2018.11.21", "title": "Задържаха ексшефа на македонското контраразузнаване"}
{"url": "https://news.bg/int-politics/priemat-ni-v-shengen-s-vazdushnite-ni-granitsi.html", "text": "След 5 месеца България ще бъде приета в Шенген с въздушните си граници, съобщи \"24 часа\" с позоваване на високопоставени източници в Брюксел. Вотът предстои през месец май.Добрата новина вече била намекната пред премиера Бойко Борисов и пред шефа на комисията по сигурност в Народното събрание Цветан Цветанов. В рамките на конгреса на ЕНП в Хелзинки лидерът на депутатите от ГЕРБ и зам.-шеф на партията направи важни двустранни срещи, включително с германския вътрешен министър Хорст Зеехофер. по въздух паспортните проверки по летищата за българи ще са облекчени, а самолетите от и за София вече няма да са неизменно на крайни гейтове.През май България няма да бъде приета в Шенген със сухопътните си граници, защото страната ни е външна граница на ЕС и мигрантският натиск остава голям.", "date": "2018.11.21", "title": "Приемат ни в Шенген с въздушните ни граници?"}
{"url": "https://news.bg/int-politics/bloomberg-gotvachat-na-putin-izprashta-naemnitsi-v-10-afrikanski-strani.html", "text": "Олигархът  известен като приближен на руския президент Владимир Путин, изпраща наемници и политически консултанти в 10 африкански страни, съобщава Bloomberg. Пригожин е собственик на частната армия \"Вагнер\", участваща в бойни действия в Сирия, Източна Украйна и Африка, както и на петербургската \"ферма за тролове\".Агенцията уточнява, че той предлага услуги по обезпечаване на сигурността, подготовката на оръжие и организиране на предизборни кампании в африканските страни Либия, Конго, Судан, Мадагаскар, Ангола, Гвинея, Гвинея-Бисау, Мозамбик, Зимбабве и ЦАР.Името на Пригожин, наричан още \"готвача на Путин\", напоследък се свързва най-често с ЦАР, където официално има руски военни. Припомняме, там бяха убити трима руски журналисти, които имаха намерение да разследват дейността на наемниците от частната армия \"Вагнер\" в африканската страна.В разследването на Bloomberg се посочва, че Кремъл се е ориентирал към Африка, тъй като районът е богат на ресурси и създаването на влияние там би могло отчасти да компенсира дефицита на финансови и други ресурси на Русия в сравнение със Запада. Интересът на Москва е към добив на полезни изкопаеми и износ на руско оръжие в африканските страни.Управляваните от Пригожин структури предоставят охрана, технологии и политическа подкрепа в замяна на правото да разработват природните находища в тези държави.Според източник на агенцията, хора на Пригожин са участвали в кампанията на сегашния държавен глава на Зимбабве - Емерсън Мнангагва.Авторите на разследването допълват, че Русия се стреми да си осигури влияние в една от най-богатите на ресурси африкански страни - Конго, където през декември ще има избори. Твърди се, че Москва подкрепя кандидат, който е близък до сегашния президент.Свързаните с Пригожин политически консултанти участват и в предизборната кампания в Мадагаскар, където Москва подкрепя едновременно няколко кандидати.Bloomberg напомня, че наскоро олигархът участва в преговори между руските и либийските военни в Москва. Твърди се, че той оказва подкрепа на т. нар. либийска национална армия на ген. Халифа Хафтар, който гравитира към Москва.Агенцията напомня, че на една от компаниите на Пригожин от години е поверено осигуряването на храни за Кремъл.В. \"Новая газета\" твърди, че негови структури стоят зад покушенията срещу редица граждански активисти.Евгений Пригожин изключително рядко дава изявления за медиите. Русия не отрича, че продава оръжие и консултира някои африкански страни. Според Bloomberg, проектите на Москва не се ограничават в изброените 10 страни, а в действителност Кремъл развива дейност в 20 африкански държави.", "date": "2018.11.21", "title": "Bloomberg: „Готвачът на Путин“ изпраща наемници в 10 африкански страни"}
{"url": "https://news.bg/int-politics/tramp-iskal-ot-prokuraturata-da-razsledva-klintan-i-bivshiya-shef-na-fbr.html", "text": "Президентът на САЩ Доналд Тръмп е искал да нареди на Министерството на правосъдието (което е и прокуратура в САЩ) да започне наказателно преследване срещу неговия опонент в президентските избори през 2016 г. Хилари Клинтън и бившия директор на ФБР Джеймс Коми, когото той уволни през 2017 г., съобщава в. \"Ню Йорк таймс\".Хора, запознати с темата, са уточнили, че Тръмп е разговарял с юрисконсулта си Дон Макган по темата, но че Макган е заявил, че президентът няма правомощията да нареди наказателно преследване.Източниците обаче добавят, че Тръмп е обмислял да назначи специален прокурор да разследва Клинтън и Коми, както и че \"многократно е изразявал разочарование\" от новия директор на ФБР Кристофър Рей, защото не е разследвал по-агресивно Клинтън.", "date": "2018.11.21", "title": "Тръмп искал от прокуратурата да разследва Клинтън и бившия шеф на ФБР"}
{"url": "https://news.bg/int-politics/senatat-na-sasht-natiska-tramp-da-izyasni-rolyata-na-sauditskiya-prints-za-kashogi.html", "text": "Президентът на САЩ Доналд Тръмп е бил помолен да установи дали престолонаследникът на Саудитска Арабия принц Мохамед бин Салман е изиграл роля в убийството на саудитския журналист и дисидент Джамал Кашоги.Лидерите на републиканците и демократите в Комисията по външните работи към Сената на САЩ са изпратили писмо, в което се настоява за второ разследване на убийството.Тръмп вчера защити отношенията на САЩ със Саудитска Арабия въпреки осъждането на убийството от страна на международната общност. на 2 октомври в саудитското консулство в Истанбул.В изявление вчера Тръмп призна, че престолонаследникът \"може много добре\" да е знаел за бруталното убийство на Кашоги, добавяйки: \"Може да е знаел, а може и да не е знаел!\"По-късно той заяви, че ЦРУ не е на 100 процента сигурно за обстоятелствата около убийството.В отговор на коментарите на президента, сенаторът от Републиканската партия Боб Коркър и сенаторът от Демократическата партия Боб Менендес излязоха с изявление от името на Комисията за външните работи към Сената.В него те призоваха Тръмп да предприеме второ разследване, специално насочено срещу престолонаследника, за да се \"определи дали чужденец е отговорен за убийство, изтезание или друго грубо нарушение\" на правата на човека.Искането, направено съгласно глобалния закон \"Магнитски\", изисква отговор в рамките на 120 дни.Саудитска Арабия хвърли вината за убийството на Кашоги върху действали на своя глава агенти, но отхвърли твърденията, че престолонаследникът е знаел за операцията.Американските медии съобщиха в края на миналата седмица, че ЦРУ смята, че Мохамен бин Салман е наредил убийството.В интервю в неделя Тръмп заяви пред Fox News, че е отказал да чуе запасите от убийството на Кашоги, предоставени от Турция, наричайки ги \"ужасен запис\".", "date": "2018.11.21", "title": "Сенатът на САЩ натиска Тръмп да изясни ролята на саудитския принц за Кашоги"}
{"url": "https://news.bg/politics/patriot-zove-da-dadem-shans-na-shefkata-na-kabineta-na-simeonov.html", "text": "Познавам г-жа Николова от няколко контакта, четейки биографията й виждам, че има доста сериозна подготовка. Надявам се това предложение да бъде удачно.Това заяви пред bTV депутатът от \"Обединени патриоти\" Красимир Богданов в коментар за номинацията на досегашният шеф на кабинета на подалия оставка вицепремиер Валери Симеонов - Марияна Николова, да го смени на поста.Ако имаше друго предложение и друго име щеше да бъде обсъждано. Всеки човек може да бъде атакуван по някакъв начин, нека дадем шанс. Тя ще заеме поста вицепремиер по икономика и демография, допълни лаконично Богданов.Припомняме, вчера - 20 ноември, над 9 часа е продължило обсъждането на Коалиционен съвет на малката коалиция както за наследника на вицепремиерския пост, така и за други теми в патриотичната коалиция. след 26-дневни протести на майките на деца с увреждания, за които той бе казал: \"кресливи жени на уж болни деца\".От думите на Богданов стана ясно, че приемникът на поста председател на Държавната агенция за българите в чужбина също ще бъде излъчен от патриотите.В коментар за откритите от Спецпрокуратурата над 420 000 лева в сейф на главния секретар Красимир Томов, депутатът каза, че държат да бъде спазена цялата строгост на закона и настояват да бъде разследвано ръководството на тази агенция (ДАБЧ).Борисов каза, че това е квота на патриотите - тепърва ще бъде дискутиран, въпросът не е обсъждан до сега, поясни Богданов.Според него Сидеров се е отказал от \"неговото творческо предложение\" - Красимир Каракачанов също да подаде оставка като вицепремиер. \"Работата на Каракачанов е изключително успешна, в МО са в пълен ход трите проекта на превъоръжаване, върви кампанията \"Бъди войник\", обясни депутатът от ОП.Запитан дали премиерът Борисов е приел ролята на \"синя каска\" за помирение в малката коалиция, Богданов каза: \"До известна степен да, но патриотите решават\".Запитан за предсрочни избори Богданов каза, че има такива тези, които се развиват от опозицията и извънпарламентарни сили и опитите за дестабилизация на страната. \"Отговорността е споделена. Всички страни носят отговорност. Ако стъпим реално на това, не сме се отклонили от програмата си. Има грешки, но бързо се реагира и под натиска на обществото, за да се променят\", каза патриотът.Той не потвърди информацията, че лидерите на ОП са били заключени от Борисов. Намерихме и посоки на единодействие (на вчерашното заседание) - данъците за екотакси ще настояваме пред партньорите от ГЕРБ да бъдат променени, допълни Красимир Богданов.", "date": "2018.11.21", "title": "Патриот зове да дадем шанс на шефката на кабинета на Симеонов"}
{"url": "https://news.bg/politics/vmro-ne-znayat-kak-shte-glasuva-siderov-za-rokadata-na-vitsepremier.html", "text": "Всеки път когато си говорим през медиите, губим доверие. Когато седнат да си говорят лидерите - няма проблем... Ние сме си такива и така си говорим.Признанието е на депутатът от ОП/ВМРО Александър Сиди като гост пред Нова телевизия.Въпреки това Сиди не потвърди дали Обединените патриоти ще гласуват единодушно рокадата в правителството - шефът на кабинета на Валери Симеонов Марияна Николова да заеме овакантеното място. Депутатът няма информация точно как ще гласуват депутатите от \"Атака\", тъй като няма официално позиция на групата на Обединените патриоти.Сиди не може и да каже каква е била реакцията на премиера Бойко Борисов на кандидатурата.Отношение на ВМРО е, че партията на Валери Симеонов НФСБ трябва да излъчи човек за мястото и това е нейно право, тъй като НФСБ трябва да имат представител в управлението, както ВМРО и \"Атака\" имат свои министри. Александър Сиди обаче заяви и че не може нито да потвърди, нито да отрече подкрепата на Волен Сидеров.ВМРО подкрепят всяка една кандидатура, стига тя да не е тежко компрометирана, посочи депутатът и изрази увереност, че Марияна Николова е най-подходяща за поста, тъй като, като най-близък човек на Валери Симеонов, няма да има трусове при предаване на властта.\"Няма как да коментирам позиция на Атака. ОП са стабилни и единни. Аз мога да говоря от името на ВМРО\", обясни Сиди.", "date": "2018.11.21", "title": "ВМРО не знаят как ще гласува Сидеров за рокадата на вицепремиер"}
{"url": "https://news.bg/crime/plovdivchanin-prelasti-burgazliyka-i-i-otkradna-30-hil-leva.html", "text": "30-годишен пловдивчанин е откраднал 30 000 лв. и три мобилни телефона на обща стойност 2 800 лв. от 25-годишна бургазлийка, съобщават от МВР в Бургас, като уточняват, че събитията са се разиграли на 6 ноември.Отбелязва се, че извършителят е задържан, като това е Е.Р. от Пловдив.Констатирано е, че бургазлийката и Е.Р. се запознали през май във \"Фейсбук\", като няколко месеца си писали и се виждали само чрез уеб камера.На 6 ноември двамата си уговорили среща и Е.Р. заедно с двете си деца дошъл в апартамента на 25-годишната жена, разположен в к-с \"Меден Рудник\", поговорили известно време и решили да посетят родителите на пловдивчанина, които живеят в Турция.За да разполагат с пари за закупуването на апартамент в Турция, в който да живеят съвместно, бургазлийката изтеглила от банков клон сумата от 15 000 лв., която добавила към спестените си в дома си 15 000 лв. (част от парите били наследство от починалите ѝ родители, а друга част - парични помощи от ТЕЛК за това, че е глухоняма).Жената взела всичките си пари и заедно с Е.Р. и двете му деца се качила в автомобила на пловдивчанина \"Ауди А 4\", с пловдивска регистрация, като потеглили за Турция. В с. Крушевец Е.Р. спрял и помолил бургазлийката да му купи цигари от крайпътен магазин.Тя слязла, след което автомобилът потеглил в посока Малко Търново. Жената махала след аудито, но то не спряло, след което потърсила помощ от полицията.Е.Р. е обявен за общодържавно издирване, като на 19 ноември е установен от служители на ГКПП-Малко Търново при влизане в България от Турция. Задържан е и конвоиран до Районно управление - Созопол, където направил пълни самопризнания.Мобилните телефони са намерени в пловдивчанина и иззети. Той уверил, че ще възстанови и отнетата парична сума. ", "date": "2018.11.21", "title": "Пловдивчанин \"прелъсти\" бургазлийка и ѝ открадна 30 хил. лева"}
{"url": "https://news.bg/politics/prof-konstantinov-troen-e-natiskat-kam-pravitelstvoto-no-to-ostava.html", "text": "Протестите не са фактор, който ще свали правителството. Тези протести не са от глад и са съзнателно обмислени. Въпреки натиска на опозицията, правителството ще остане. Това заяви пред bTV проф. Михаил Константинов.Според него сегашното правителство е подложено на троен натиск. От една страна са протести на хората, до голяма степен неорганизирани. От друга - натиск и атака на политическите противници, главно от БСП. Третата - правителството се бори се със собствената си глупост.\"Защото това, което се развива в малката коалиция, е проява на кристална политическа глупост. Те не могат да си сдържат нервите, очевидно, те се държат не като политици, а като махленски спорещи.\"Той припомни, че през 2019 г. предстоят два важни избора - евроизборите и местните. Освен това изтича и мандата на сегашния главен прокурор и предстои избор на нов държавен обвинител номер 1.\"И нека не се подценява силата на президента, той не е слаб. Той може и да не подпише указа за главен прокурор. При това сегашният президент показа, че иска да използва силата си, каза още Михаил Константинов.В България има Конституция и глобалната промяна може да се случи с Велико народно събрание, то не става от днес за утре, допълни Константинов.Според него има голяма опасност от подмяна на вота с електронно гласуване. Най -много ще дойдат от циганските гета и българите в Турция, които ще променят вота. При интернет гласуването не знаете кой стои от другата страна, гласува някой, който знае кодове.От 2015 г. Русия и Северна Корея са обвинявани, че хакват изборите, припомни проф. Константинов.", "date": "2018.11.21", "title": "Проф. Константинов: Троен е натискът към правителството, но то остава"}
{"url": "https://news.bg/int-politics/i-republikantsi-i-demokrati-shte-podkrepyat-sanktsii-sreshtu-sauditska-arabiya.html", "text": "Санкции срещу Саудитска Арабия за участието на Рияд в убийството на саудитския журналист Джамал Кашоги ще имат категорична подкрепа както от Демократическата, така и от Републиканската партия.Това обяви американският републикански сенатор Линдзи Греъм, добавяйки, че не е в \"националния ни интерес по отношение на сигурността да гледаме на темата по друг начин\", съобщават американските медии.\"Твърдо вярвам, че ще има категорична подкрепа и от двете партии за сериозни санкции срещу Саудитска Арабия, включително срещу подходящите членове на кралското семейство за този варварски акт, който противоречи на всички цивилизационни норми\", подчерта Греъм, заключавайки, че \"въпреки че Саудитска Арабия е стратегически съюзник, поведението на престолонаследника - по много начини - показа неуважение към отношенията ни и го направи, по мое мнение, отвъд токсичността\".Вчера президентът на САЩ Доналд Тръмп излезе с нарочно изявление, в което посочи, че саудитският престолонаследник Мохамед бин Салман може да е знаел за убийството, но настоя, че заставането до саудитците е в интерес на Вашингтон.", "date": "2018.11.21", "title": "И републиканци, и демократи ще подкрепят санкции срещу Саудитска Арабия  "}
{"url": "https://news.bg/politics/bsp-ne-razbrali-zashto-valeri-simeonov-e-podal-ostavka.html", "text": "Депутат от БСП поиска премиерът Бойко Борисов да дойде в парламента. Това стана в началото на дебатите за попълване състава на Министерския съвет след оставката на вицепремиера Валери Симеонов.Не разбрахме за какво е оставката на Валери Симеонов, посочи социалистът Валери Жаблянов.Червените не приемат заместник на премиера да представи промените в кабинета. А поведението на Борисов е неуважение към Конституцията, допълни Жаблянов.По време на дебата за промени в Министерския съвет вицепремиерът Красимир Каракачанов представи Мариана Николова пред депутатите.Недопустимо е малкият коалиционен партньор да представя промените в големия кабинет, пак се включи Иван Иванов, който поиска премиерът Бойко Борисов да дойде в парламента или поне председателят на ПГ на ГЕРБ Цветан Цветанов да представи Николова.Социалистът Драгомир Стойнев я предупреди, че започва с фалстарт. От властта трябва да си тръгне цялото правителство, смята червеният депутат.Управляващата коалиция е най-нестабилната, която е управлявала до момента, според Стойнев. Смяната на отделни персони не означава промяна и на политиките. Симеонов си отива, но и остава, предупреди той.На негово място идва поредният заместител, категоричен е Стойнев. Мнозинството не се занимава с истинските проблеми на хората, допълни червеният депутат. За обществото Симеонов и кабинетът отдавна са извън властта.Заместник-председателят на парламента Емил Христов набързо закри дебатите. Това ядоса депутатите от левицата. Корнелия Нинова излезе и го предупреди: \"Мислете си за господин Главчев\".Припомняме, че след като бе отказал изявление на левицата, и мястото му бе заето от настоящия председател Цвета Караянчева.Христов се извини на соцлидера Нинова, че не я забелязал. Не зная какво ми се случило, че плашите, включи се и Димитър Главчев в разговора в пленарната зала.След това започна поименна проверка на кворума по искане на депутата Данаил Кирилов от ГЕРБ.Депутатите от ГЕРБ и от БСП поспориха за закритите дебати.Дайте думата на всички депутати, които искат да се изкажат, настоя Георги Свиленски от БСП.Председателят на ПГ на ГЕРБ Цветан Цветанов защити зам.-председателя на НС Емил Христов, който води сегашното заседание в пленарната зала.Валери Жаблянов се възмути, че не се дава възможност на опозицията да се изкаже. Опозицията има какво да каже, убеден е социалистът. Дайте ни думата, за да не я вземем от друго място, закани се той.И Веселин Марешки защити Емил Христов. Лидерът на \"Воля\" не иска червените народни представители да се изказват, защото преди това Драгомир Стойнев направил силно изказване и колегите му само щели да го повторят.Не падайте на такова ниско ниво, предупреди и Георги Гьоков. Според него Емил Христов демонстративно не гледа към лявата част на залата.Депутатът от ГЕРБ Данаил Кирилов заяви, че гледа в лявата част на залата и никой от опозицията не искал да се изказва. Направихте артистичен мним жест, обясни той на левите.Георги Свиленски обясни на Кирилов къде е ляво и къде е дясно. Кирилов ако е гледал на ляво е видял патриотите, тъй като червените му се падат в дясно на погледа.По искане на ДПС бе дадена 15 минути почивка.След председателски съвет стана ясно, че депутатите са се разбрали и дебатите по оставката на Валери Симеонов ще продължат.Лидерът на социалистите , обвинявайки ги, че живеят в паралелен свят. Според БСП  за пенсии и заплати, а за власт, пари и постове. Ако реша да напиша книга, ще ви стане лошо. Тази закана отправи Вежди Рашидов в отговор на критиките на левите за възход на олигархията по време на управлението на ГЕРБ. Рашидов попита \"кой създаде олигарсите?\"Лидерът на \"Воля\" Веселин Марешки също застана на позицията, че предишните управления са създали олигарсите. Протестите са срещу цялата политическа класа, включително и срещу президента, посочи той. Марешки настоя за малко по-голяма смиреност и отсече: \"От празни думи полза няма.\"Кабинетът не е паднал от небето, заяви и Тома Биков от ГЕРБ. Излизането на улицата не е решение на проблема, смята той. Ние се опитваме през еволюция, не през революция, подчерта герберът.Не стреляме фойерверки, че един вицепремиер си е тръгнал, заяви и Рамадан Аталай от ДПС. Партията била притеснена за състоянието и на властта, и на опозицията.Харесвате ли езика на вицепремиера, попита Аталай управляващите. Имате време да управлявате, не да властвате, изтъкна депутатът от ДПС.В отговор Цветан Цветанов се ядоса на популизма в парламента. Цветанов заяви че и той не знае кога опозицията е искрена. Това не е политика, смята заместник-председателят на ГЕРБ.Цветанов се заяде с президента Румен Радев, че по време на служебния кабинет, назначен от него, той е вземал еднолични решения. Парламентаризмът е силен, убеден е шефът на депутатите на ГЕРБ.Вицепремиерът Красимир Каракачанов не чу същностен дебат в зала. Целта на този театър бил, за да обърне опозицията темата на вот на недоверие. Доходите на българските граждани се увеличават, има напредък в борбата с битовата престъпност, увери Каракачанов, който е убеден, че до края на мандата минималната пенсия ще стане 300 лева.Факт е, че в обществото има недоволство, призна министър Каракачанов. Недоволството било заради темпа на напредък. Не може да искаш германски заплати, а да работиш като в Анадола в миналия век, подчерта вицепремиерът.Стана ясно, че никой не е заключвал Валери Симеонов в кабинет да го натиска да подаде оставка. Сам е взел това решение. Опитвате се да решите вътрешно-партийните си проблеми, клатейки държавата, обърна се Каракачанов към левицата. В къщата на обесения не се говори за въже, предупреди още военният министър, припомняйки на социалистите протестите от времето на Жан Виденов.", "date": "2018.11.21", "title": "БСП не разбрали защо Валери Симеонов е подал оставка"}
{"url": "https://news.bg/int-politics/izbraha-yuzhnokoreets-nachelo-na-interpol.html", "text": "Международната полицейска организация Интерпол избра за президент южнокорееца Ким Йон-ян, отхвърляйки кандидата на Русия, който беше обвинен в злоупотреба със системата на международната полицейска организация за искане на арест, съобщават световните осведомителни агенции.Ким беше избран от 194-те страни членки на Интерпол по време на заседание на годишния конгрес на организацията в Дубай. Досега той беше временно изпълняващ длъжността президент на международната полицейска организация.Той победи представителя на Русия Александър Прокопчук, срещу чиято кандидатура се обявиха множество страни, тъй като имаше опасения, че ще използва този пост, за да преследва критици на руския президент Владимир Путин.Изборът на Ким идва след изчезването на бившия президент на Интерпол Мън Хунвей, който изчезна след пътуване до Китай през септември. Пекин след това потвърди, че той е бил арестуван и е разследван за предполагаемо взимане на подкупи.Ким ще изкара оставащите две години от мандата на Мън Хунвей.Прокопчук е генерал от запаса, като е заемал висок пост в руското вътрешно министерство. Докато беше шеф на московското бюро на Интерпол, той беше обвинен в нарушаване на системата за издаване на червена бюлетина - международни заповеди за арест - за да преследва критици на Путин. Сред руски правозащитни организации и официални лица от други страни, включително от САЩ и Великобритания, имаше опасения, че Москва би използвала позицията, за да преследва политически опоненти.  Група американски сенатори заявиха по-рано, че евентуално избиране на Прокопчук би било същото, като да сложиш лисица да отговаря за кокошкарника, докато изтъкнат критик на Кремъл настоя, че това било било все едно \"да дадеш власт на мафията\". Литва, която възвърна независимостта си от Русия по време на разпадането на Съветския съюз през 1991 г. и сега е член както на НАТО, така и на Европейския съюз, заплаши да напусне Интерпол, ако Прокопчук бъде избран. ", "date": "2018.11.21", "title": "Избраха южнокореец начело на Интерпол"}
{"url": "https://news.bg/int-politics/evropeyski-strani-napuskat-interpol-ako-nachelo-bade-izbran-rusnak.html", "text": "Европейски страни разглеждат вариант да напуснат Интерпол, ако бъде оглавен от руснак, предадоха информационните агенции.Припомняме, ветеранът от руското вътрешно министерство Александър Прокопчук, който в момента е вицепрезидент на организацията, е обсъждан като вероятен  на китаеца Мън Хунвей, който подаде оставка от президентския пост.Литва и Украйна вече обявиха, че ще напуснат, ако Прокопчук бъде избран. В парламента на Великобритания също се обсъжда подобен ход.\"Това е много странна ситуация, в която не просто сме изправени пред възможността да назначим лисица да управлява кокошарника. Всъщност може да се окаже, че убиец отговаря за разследването на убийства\" - коментира депутатът от Консервативната партия Томас Тугъндхет.Междувременно вътрешният министър Саджид Джавид заяви, че за да бъде надежден Интерпол, за шеф трябва да бъде избран представител на страна, която спазва международните правни норми и уважава човешките права.В понеделник депутатката от Европейския парламент Ребека Хармс призова страните от ЕС да напуснат организацията, ако начело застане човекът на Кремъл.\"Ако вицепрезидентът руснак оглави Интерпол, страните от ЕС трябва да напуснат Интерпол\", написа тя в Туитър.", "date": "2018.11.21", "title": "Европейски страни напускат Интерпол, ако начело бъде избран руснак"}
{"url": "https://news.bg/weather/oblachno-i-dazhdovno-zhalt-i-oranzhev-kod-sa-obyaveni-v-tsyalata-strana.html", "text": "Денят ще бъде облачен и дъждовен, в цялата страна е обявен жълт код за обилни валежи, а в три от областите - оранжев.Най-значителни валежи се очакват в Централна и в Източна България.С оранжев код за валежи от дъжд са областите Стара Загора, Хасково и Кърджали. В останалата част от страната кодът е жълт, като в осем области е обявено предупреждение не само за дъждове, но и за възможни снеговалежи и опасни поледици: във Видинска, Монтанска, Врачанска, Плевенска, Ловешка, Габровска, Великотърновска и Русенска.Очаква се слаб до умерен вятър от североизток.Максималните температури варират в широки граници: от 1-2 в северозападните райони до 11-12 в южните и по Черноморието.Минималните в по-голямата част от страната ще са в интервала 1-6 градуса. В Северозападна България те ще са около и малко под 0 градуса, а крайните южни райони и край морето до 7-8 градуса.", "date": "2018.11.21", "title": "Облачно и дъждовно, жълт и оранжев код са обявени в цялата страна"}
{"url": "https://news.bg/bulgaria/intsidentat-s-vlaka-v-kresnenskoto-defile-e-bil-predotvratim-uveri-ekspert.html", "text": " е бил предотвратим.Това заяви пред бТВ Веселин Киров от Гражданската инициатива за обществен и релсов транспорт и посочи, че е трябвало да се вземат определени превантивни мерки.Вчера министърът на транспорта Росен Желязков определи инцидента като класически случай на форсмажор с непреодолима сила.Според Веселин Киров обаче непреодолимите природни сили са често извинение, с което се оправдават много от хората, от които зависи взимането на решения и носенето на отговорност.Той е на мнение, че намаляването на разходите в държавната железница е довело до съкращаването на броя на кантонерите.Те имат основна роля за функционирането на железниците, защото оглеждат участъците от линията за потенциални рискове, обясни Киров и допълни, че преди 30 години на места като Кресненското дефиле, откъдето минава жп линията, са поставяни и постройки с денонощно дежурещ кантонер.От Гражданската инициатива за обществен и релсов транспорт са внесли официално запитване за това какъв е броят на работещите кантонери към момента.Киров заяви, че според информацията, с която разполагат, служителите са толкова малко, че на един кантонер се пада да измине десетки километри линия на ден. Това обаче е физически невъзможно, категоричен е той.Според него другият механизъм, с който могат да се предотвратят инциденти, е поставянето на сигнална система на всеки 1000 метра от линията. Релсовите вериги се разделят на по-малки части и това позволява навременното сигнализиране на влака, който е с по-дълъг спирачен път, обясни Киров и допълни, че на мястото на инцидента сигналният участък е 9 километра.Според него машинистът не е могъл да реагира, защото влакът е тръгнал на зелен сигнал и докато се е движил, каменният блок се е откъснал и е паднал на линията.От Гражданската инициатива за обществен и релсов транспорт се опасяват, че след построяването на магистрала \"Струма\" подобни инциденти ще зачестят, защото тя ще минава точно по разпуканите скали над жп линията.", "date": "2018.11.21", "title": "Инцидентът с влака в Кресненското дефиле е бил предотвратим, увери експерт"}
{"url": "https://news.bg/regions/27-godishna-blasna-mayka-i-dete-na-peshehodna-pateka-v-plovdiv.html", "text": "27-годишна шофьорка блъсна майка и дете на пешеходна пътека в кв. \"Южен\" в Пловдив, съобщи БНТ.Пострадалите са откарани в болница.Инцидентът с 43-годишната жена и тригодишното ѝ дете е станал на кръстовището между улиците \"Талев\" и бул. \"Никола Вапцаров\". Движението там е затруднено.Това е втори подобен случай в Пловдив за един месец.  пак на пешеходна пътека на кръстовище в ж.к. \"Тракия\" на 18 октомври.Детето остана невредимо, но жената претърпя няколко операции и дълго време ще се възстановява.", "date": "2018.11.21", "title": "27-годишна блъсна майка и дете на пешеходна пътека в Пловдив"}
{"url": "https://news.bg/crime/sadiya-mazgalov-za-prav-pat-ek-iztakva-vloshenata-mediyna-sreda-v-balgariya.html", "text": "Като изненадващо положителен определи Доклада на ЕК за България Красимир Мазгалов, член на УС на Съюза на съдиите пред bTV.Констатацията за, категоричен е Мазгалов.  и този факт би трябвало да бъде притеснителен, отбеляза Мазгалов.По думите му определени медии създават предварителна настройка и очаквания в обществото точно какво трябва да бъде решението по определени дела.\"И когато след това очакванията не се оправдаят и решението се различава от така създадената предварителна настройки, същите тези медии подемат кампания лично срещу съдията или съдебната система като цяло, говорейки, че правосъдието отново е катастрофирало, че съдията е зависим или е взел решение под натиск\", каза Мазгалов.Той подчерта, че решението на съда по което и да е дело зависи от събраните доказателства. Събирането им не е в прерогативите на съда.\"Цялата отговорност се прехвърля на съда и на съдията, а установяването, разследването и вземане на съдебното решение зависи от много други органи и лица по веригата\", заяви съдията.Запитан за конкретно решение - оневиняването на четиримата обвиняеми по делото \"Алабин\", 12 г. след инцидента, в който от срутила се сграда загинаха две млади жени, Мазгалов изтъкна, че делото е приключило само на първа инстанция. Според него не е редно то да бъде коментирано.\"Делото е продължило 12 г., но от тях 10 г. е продължило досъдебното производство и едва 2 г. е продължило делото в съдебна фаза. Предвид обема на делото и сложността на казуса 2 г. е един доста кратък срок за разглеждане в съдебна фаза\", допълни Мазгалов.", "date": "2018.11.21", "title": "Съдия Мазгалов: За пръв път ЕК изтъква влошената медийна среда в България"}
{"url": "https://news.bg/regions/ohranitelyat-razmahal-palka-pred-uchenik-bil-provokiran.html", "text": "Заплашваният ученик от охранител в автобус бил провокатор. Това заявиха пред бТВ директори, родители и учители, излезли в защита на отстранения училищен охранител Иван Радославов.Припомняме, на 16 ноември 17-годишният ученик Цветелин от село Комарево обвини служителя, че го заплашил с палка в училищния автобус.Към обвиненията се присъединиха и родители на по-малки ученици, които потвърдиха, че охранителят проявявал системна агресия към децата.Дни след като случаят доби гласност, Радославов беше отстранен от длъжност. Днес обаче в негова защита излязоха хора, които обясниха, че ученикът, обвинил охранителя, многократно влизал в конфликт с околните.Самият служител разказа, че след като момчето се качило в автобуса, започнало да чопли семки и да се разхожда от седалка на седалка. След като било предупредено няколко пъти, то заплашило охранителя и шофьора, че ще ги свали и само ще подкара автобуса. Тогава аз размахах палката за респект, защото това негово поведение вече ми е дошло до тука, обясни Радославов.Версията му подкрепи и шофьорът на автобуса, както и родител, чието дете е било свидетел на случката. Той допълни, че след отстраняването на служителя всички деца пътуват със страх, защото няма кой да ги защити.Общинският инспектор Боряна Петкова обясни, че съгласно нормативната уредба в училищния автобус трябва да има придружител. В случая това е бил охранителят Радославов. Според Петкова историята с проблемния ученик показва липсата на подкрепа от страна на някои родители и най-вече на местната власт в лицето на кмета на село Комарево Шибил Кирилов, който настоя училищния охранител да бъде уволнен.В миналото родителите на проблемния ученик са отказвали да се срещат с ръководството на училището, когато са ги викали, и се е наложило от училището да ходят при тях, разказа Петкова и допълни, че има определени правила, които учениците трябва да спазват. За тази цел обаче в една посока трябва да работят и родители, и учители, категорична е тя.", "date": "2018.11.21", "title": "Охранителят, размахал палка пред ученик, бил провокиран"}
{"url": "https://news.bg/int-politics/85-000-detsa-mozhe-da-sa-umreli-ot-glad-v-jemen.html", "text": "Международна хуманитарна организация \"Спасете децата\" обяви, че около 85 000 деца под 5-годишна възраст може да са починали от глад и болест след избухването на гражданската война в Йемен през 2015 г., съобщава \"Асошиейтед прес\".\"Спасете децата\" обявиха, \"консервативната\" оценка се основава на средната смъртност за тежко остро недохранване, което според ООН е засегнало повече от 1,3 млн. деца, след като оглавяваната от Саудитска Арабия коалиция започна война срещу бунтовниците хуси през март 2015 г.Тамер Киролос, директор на \"Спасете децата\" за Йемен, коментира: \"За всяко дете, убито от бомби и куршуми, десетки гладуват до смърт, а това е напълно предотвратимо\", като добави, че \"децата, които умират по този начин, страдат изключително много\".Войната и блокадата, предприета от саудитската коалиция, създадоха най-тежката хуманитарна криза в света, като над 8 млн. души са изложени на риск от глад.", "date": "2018.11.21", "title": "85 000 деца може да са умрели от глад в Йемен"}
{"url": "https://news.bg/society/sledyat-yazovirite-v-stranata-zaradi-valezhite.html", "text": "Във връзка с очаквани по-големи количества валежи в следващите дни и по-голям приток на водни маси в язовирите, както и повишаване на нивата на някои реки в резултат на евентуално изпускане на води от язовирите се предприемат превантивни мерки.Това е разпоредено от министъра на икономиката В случай на аварийни ситуации собствениците на язовирни стени и съоръженията към тях трябва да уведомят Държавната агенция за метрологичен и технически надзор, кмета на общината, \"Пожарна безопасност и защита на населението\", както и органите на МВР и басейновата дирекция.Кризисният щаб на ДАМТН има готовност да се активизира, като се предприемат съвместни действия с всички отговорни институции, за да се избегнат наводнения.Министърът е изпратил писмо до областните управители, кметовете на общините, \"Напоителни системи\" и \"Земинвест\" с уведомление за предприемането на превантивните мерки.", "date": "2018.11.21", "title": "Следят язовирите в страната заради валежите"}
{"url": "https://news.bg/regions/40-chasa-bez-vlakove-v-kresnenskoto-defile.html", "text": "Вече 40 часа продължава разчистването на железопътното трасе в Кресненското дефиле. Движението на влаковете все още е прекъснато.Припомняме,  заради свличане на скали край пътя. При инцидента пострадаха 8 души, от които трима все още са в болница.Снощи дерайлиралият локомотив беше наместен на релсите и изтеглен назад от 50-тонната скала. Наместването върху релсите стана с помощта на кран и хидравлични крикове.Въпреки че е върху релсите, локомотивът не може да бъде издърпан напред, защото скалата затиска част от релсите. Една част от нея беше разбита, но работата е затруднена заради нестабилността на скалата, която се цепи на плочи.В момента работата по  Вчера от БДЖ съобщиха, че се очаква движението между Петрич и Благоевград да бъде възстановено до 48 часа. Вероятно и днес трасето ще остане затворено.Тази сутрин експерт от Гражданската инициатива за обществен и релсов транспорт заяви, че инцидентът е можело да се предотврати с подходящите мерки. Според него в БДЖ са останали твърде малко кантонери, които не могат да обслужват всички участъци от жп линиите.\"На един кантонер се пада да измине десетки километри линия на ден. Това обаче е физически невъзможно\", категоричен е експертът.По последна информация тази вечер пострадалият локомотив ще бъде извозен до гара Черниче, след което незабавно ще започне работата на служителите на Националната компания \"Железопътна инфраструктура\" по възстановяването на около 100 м железен път.Пътниците между Благоевград, Петрич и Кулата ще бъдат превозвани с автобуси по разписанието на отменените влакове. Ще се обслужват всички гари и спирки по маршрута на движение.", "date": "2018.11.21", "title": "40 часа без влакове в Кресненското дефиле"}
{"url": "https://news.bg/world/zastrasheno-pleme-ubi-sas-streli-amerikanets-na-ostrovite-andaman-i-nikobar.html", "text": "Американски гражданин е убит от застрашеното племе на островите Андаман и Никобар в Индия. Седем рибари, които нелегално са прехвърлили американеца до островите са арестувани, съобщава БиБиСи.Достъпът до острова е силно ограничен и контактът с племето е забранен. Жителите, наброяващи вече по-малко от 50 души, винаги нападат онези, които се приближават до островите.Местни медии съобщават, че американският гражданин е мисионер, който искал да се срещне с племето, за да им проповядва християнството. Той е бил идентифициран като Джон Алън Чау.\"Полицията обясни, че Чау преди това е посетил остров Северен Сентинел около четири или пет пъти с помощта на местни рибари. Броят на хората, които принадлежат към племето, е толкова нисък, че дори не разбират как да използват парите. Всъщност е незаконно да има някакъв контакт с тях\", коментира журналистът Субир Боумик пред BBC Hindi.Според източник на АФП, Чау се е опитал и не е успял да стигне до острова на 14 ноември, но след това опитал отново два дни по-късно.\"Той беше нападнат със стрели, но продължи да ходи към тях, рибарите виждат племето, което връзва въже около врата му и завлича тялото, а рибарите отплават изплашени\", съобщават журналисти и добавят, че тялото на Чау е открито на 20 ноември.\"Това е труден случай за полицията, не могат да арестуват племето\", допълва Боумик.Много световни организации като базираната в Лондон \"Сървайвъл интернешънъл\" провеждат кампании, за да спасят няколко племена, които вероятно живеят изолирани на островите повече от 60 000 години.Застрашените племена са ловци-събирачи, а контактът с външния свят би ги изложил на риск от заболявания, с които никога не са се сблъсквали.На остров Сентинел са особено уязвими - тяхната пълна изолация означава, че те вероятно нямат имунитет дори и за най-често срещаните заболявания като грип и морбили.", "date": "2018.11.21", "title": "Застрашено племе уби със стрели американец на островите Андаман и Никобар"}
{"url": "https://news.bg/society/63-ot-balgarite-ne-vyarvat-che-mediite-sa-nezavisimi.html", "text": "Почти две трети от българите са на мнение, че в страната няма независима журналистика. Европейският съюз и в частност Германия се радват на най-високо доверие от страна на българските граждани. Това са основните резултати от проведеното второ национално проучване на социологическата агенция \"Алфа рисърч\" по поръчка на \"Фондация Конрад Аденауер\" в рамките на проекта \"Медийна програма Югоизточна Европа\". Данните представи на конференция изследователят Нели Динева.Според проучването 34% от българите имат висок кредит на доверие в европейските институции, а 30% посочват Германия като държавата гарант за институционална сигурност и компетентност.Гражданското доверие в журналистиката е ниско - 63% от хората смятат журналистиката у нас за зависима.\"Докато гражданите са на мнение, че журналистиката е зависима, 55% имат доверие в журналистите и вярват в техния професионализъм и индивидуалност\", уточни Нели Динева.Телевизията се запазва като най-използваното средство за информация у нас, като повече от половината анкетирани я определят като качествен източник на новини. Спрямо резултатите от 2017 година дялът на телевизията в това отношение намалява с 10%.Оказва се, че през 2018 година все повече българи използват новинарски интернет сайтове.Социалните мрежи като \"Фейсбук\" и \"Туитър\" пък не са предпочитано средство за информация, показват обществените нагласи.Печатните медии и социалните мрежи са най-големите разпространители на фалшиви твърдения, става ясно от изследването. Нели Динева уточни и че нито радиото и телевизията, нито социалните мрежи и новинарските сайтове са застраховани от това да генерират фалшиви твърдения и дезинформационни материали.Интернет страниците на институции и неправителствени организации служат по-скоро като справка и са много рядко употребявани канали на информация, отбеляза Динева.Спаднало е доверието в НАТО и САЩ в рамките на една година, сочат данните на \"Алфа рисърч\".Нивото на актуална информираност по политически въпроси отбелязва положителни резултати според проучването. \"По-ниско образованите и младите хора са податливи на негативни политически послания\", заяви Динева.Трудно могат да се очакват политически инициативи в подобряването на медийната среда, коментира проф. Орлин Спасов, изпълнителен директор на Фондация \"Медийна демокрация\" и преподавател във Факултета по журналистика и масова комуникация (ФЖМК) на СУ \"Св. Климент Охридски\". Причината за това е в политически твърдения, според които журналистиката трябва да разчита повече на саморегулация.Журналистите са потърпевши, ако те като цяло се ползват с по-високо доверие сред българите, отколкото самите медии, коментира Спасов по отношение резултатите от представеното изследване на \"Алфа рисърч\".Данните потвърждават изводи, които правим в последните години, обобщи той. Най-големият проблем в момента е липсата на политическа воля за справяне с проблемите в медийната среда. Партиите като че ли са дългосрочно незаинтересовани от темата.Според Спасов липсват достатъчно силни механизми, които да нормализират работата на медиите. Политическите влияния, кризата и възхода на езика на омразата си взаимодействат в трайното деформиране на медийната среда в България, изрази мнение той.Медийният експерт коментира и че ако има медии, които са решили какъв да бъде техния бизнес модел, това са таблоидните медии. Те много по-лесно печелят повече публика. Точно обратното се случва на терена на сериозната и качествена журналистика, която в България е изключително недофинансирана, подчерта Орлин Спасов.Председателят на българската секция на АЕЖ Ирина Недева заяви, че не можем да говорим за фалшиви новини най-вече заради политическата употреба на понятието. В позицията си АЕЖ отрича категорията фалшиви новини и я заменя с умишлена дезинформация. Тя е насочена към самите концепции на демокрацията, а не толкова към аспектите на сигурността. Понятието обхваща по-скоро геополитиката, отколкото финансови институции и банки, подчерта Недева.Моделът на публикуване на платени статии, анонимността на собствеността и ефективните монополи в областта на медиите са фактори за спад на гражданското доверие, отбеляза Недева. Според нея, производството на качествена журналистика е трудно и скъпо.Не бива да се неглижира политическата злоупотреба с фалшиви новини. Въпреки че протестират срещу фалшивите новини, политиците използват същата стратегия, за да подкопават демократични ценности, заяви още Недева.АЕЖ представи три категории, насочени към дефиницията за умишлена дезинформация. Те обхващат активни мероприятия, водещи до масови нападки от страна на държавни институции срещу репутацията на неудобните на едно или друго управление. Най-често атакувани стават съдии с независимо мнение, гласове от опозиция и неправителствените организации, отбеляза Ирина Недева.Обект на атаки стават и критичните гласове на разследващата журналистика, става ясно от анализ на АЕЖ - България.Според Ирина Недева рекламодателите трябва да си дават сметка, че когато рекламират в издания, които разпространяват фалшиви новини, самите те губят потребители. Публичните институции да не дават публични средства за комуникиране на оперативни програми на медии, които ги разпространяват, предлага като мярка председателят на българското бюро на АЕЖ.\"Професионална журналистика и институционално гарантиране на критичните гласове в медиите са основните фактори за връщането на гражданското доверие\", обобщи Недева.Свобода на словото е ключовата дума в този проект, заяви ръководителят на медийната програма Хендрик Зитих. Честно казано, това е тъжно място за България, коментира той по отношение  в годишния доклад на \"Репортери без граници\".Проектът на фондация \"Конрад Аденауер\" е концентриран в 10 държави от Югоизточна Европа, които включват Хърватия и Молдова.Обединена и мирна Европа е главната цел на фондацията, подчерта Зитих, като политическата комуникация е първата стъпка за нейното постигане.", "date": "2018.11.21", "title": "63% от българите не вярват, че медиите са независими"}
{"url": "https://news.bg/society/na-89-godini-pochina-bivshiyat-pravosaden-ministar-vasil-gotsev.html", "text": "На 20 ноември внезапно почина в дома си бившият правосъден министър и конституционен съдия Васил Гоцев, съобщиха неговите близки.Васил Гоцев е роден на 21 юли 1929 година в София. Завършва право в Софийския университет \"Климент Охридски\" през 1951 година, след което работи като адвокат в Перник и София. От 1986 година преподава гражданско право в Софийския университет.Гоцев става член на възстановената Демократическа партия, част от Съюза на демократичните сили. От 1991 година той на три пъти е избиран за народен представител.От 1997 до 1999 година e министър на правосъдието и правната евроинтеграция в правителството на Иван Костов. От 2001 до 2011 година Васил Гоцев е съдия в Конституционния съд от квотата на Народното събрание.Панихидата ще се състои на 23 ноември в храм Света София, от 12 часа.", "date": "2018.11.21", "title": "На 89 години почина бившият правосъден министър Васил Гоцев"}
{"url": "https://news.bg/regions/27-godishen-zagina-na-patya-burgas-varna-sled-tezhka-katastrofa.html", "text": "27-годишен мъж загина след тежка катастрофа между камион и микробус на пътя Бургас - Варна, , съобщиха от МВР-Варна.Инцидентът е станал в района на село Старо Оряхово. Пострадали са също мъж и жена, откарани са в болница. 61-годишната жена е с опасност за живота, а мъжът, който е карал камиона е с комоцио. Огледът на мястото на инцидента е приключил. Пътят е затворен за преминаване на автомобили в посочения участък. Придвижването в района се осъществява по обходни маршрути.", "date": "2018.11.21", "title": "27-годишен загина на пътя Бургас - Варна след тежка катастрофа"}
{"url": "https://news.bg/regions/muzeyat-na-aviatsiyata-se-mesti-v-plovdiv.html", "text": "Правителството одобри Музеят на авиацията да бъде преместен от Крумово в Пловдив.Необходимите средства за изпълнение на решението се осигуряват по бюджета на Министерството на отбраната в рамките на следващите бюджетни процедури.С преместването на музея, който е филиал на Национален военноисторически музей, се цели обогатяването на културният профил на Пловдив и създаване на възможност за индивидуални посещения от ученици и млади хора.", "date": "2018.11.21", "title": "Музеят на авиацията се мести в Пловдив"}
{"url": "https://news.bg/finance/ugovaryat-rabotodatelite-da-vdignat-i-te-zaplatite.html", "text": "Работодателите и синдикатите са обсъдили аргументите за двуцифрен ръст от 15% на доходите в частния сектор, с който да се гарантира възможността за посрещането на по-високите цени на стоките и услугите от страна на българските граждани.Това стана ясно след среща между синдикати и работодатели с премиера Бойко Борисов в Министерски съвет.Вицепремиерът Томислав Дончев обясни, че на срещата с премиера Бойко Борисов са били обсъдени всички актуални, икономически и социални въпроси. Сред тях са въпросите за доходите на работещите и заетите в публичния и частния сектор, мерките които трябва да предприеме държавата за нуждите от квалифицирана работна сила, мерки в сферата на икономиката, енергетиката и други.Президентът на КНСБ Пламен Димитров посочи, че през следващата година трябва да бъдат решени всички проблеми, които се поставят от хората.Синдикалистът е на мнение, че има нужда тенденцията на ръст на доходите не само в бюджетния сектор, но и в частния да достигне между 12-15%. По думите му добрите новини от макрорамката за следващата година за увеличението на доходите е, че касае 1/5 от работещите българи.Димитров подчерта, че заедно с колегата си от КТ \"Подкрепа\" Димитър Манолов са на мнение, че продължаващото увеличение от 12-15% на месечните възнаграждения от следващата година трябва да даде отговор на два въпроса. Единият е доколко добре се разпределя растежът на икономиката и БВП, а другият е как се реагира на растящите цени на основни стоки и услуги, минали през инфлацията.Посланието към всички фирми и организации е, че трябват по-високи заплати, които могат да гарантират справедливостта на разпределението на произведеното между бизнеса и труда и възможността да се посрещнат по-високите цени на стоките и услугите.Втората тема, която е била обсъдена с премиера Бойко Борисов, е горещият пазар на труда и липсата на кадри. От КНСБ са на мнение, че трябва да се потърси начин, с който трайно да се привлекат няколко десетки хиляди работещи българи, които в момента живеят в Молдова и Украйна. Идеята е тези 120 000 души, които липсват от пазара на труда, да бъдат върнати обратно в България.Третата тема, която е била засегната за следващата седмица, е енергетиката. От КНСБ обясниха, че на 3 декември ще започне срещата \"Код 24\" за климат и енергетиката, която се очаква да бъде представлявана от президента Румен Радев. Позицията на КНСБ е, че трябва да бъде запазен българският въгледобив и производство на ел. енергия от местни въглища.Димитров призова държавният глава Румен Радев да бъде на нивото, на което синдикатите и работодателите очакват да бъде.Председателят на Конфедерация на работодателите и индустриалците в България (КРИБ) Кирил Домусчиев уточни, че работодателите и синдикатите са важни за функционирането за държавата, защото те осигуряват приходите и ръста на БВП. По думите му колкото повече приходи има в бюджета, толкова повече може да се даде на хората.Според Домусчиев когато икономиката е добра, има много повече средства за разпределяне и харчене.През последните две години има двуцифрен ръст на средната работна заплата, но според работодателите ръстът на средната работна заплата трябва да бъде съществен и през следващата година. Заплатите в предприятията, които имат добра добавена стойност, ще растат значително, както и за специалистите, които искат да работят и имат необходимите знания и умения.Основният проблем, според председателя на КРИБ е, че образованието, квалификацията и уменията на хората не са достатъчно добри, за да може да има още по-висок ръст на заплатите в страната. Работодателските и синдикалните организации настояват за подобрение в квалификацията на кадрите.\"Когато има един добър квалифициран служител, няма да има проблем да се даде по-висока заплата\", констатира Домусчиев и добави, че хубавата новина от срещата с премиера е, че през следващата година ще има и продължаващо увеличение на средната работна заплата.Домусчиев е на мнение, че протестите, които вървят в страната от малък брой хора са недопустими. По мнението на работодателите обаче трябва да се вземат необходимите мерки, за да могат протестите в страната да спрат.Домусчиев заяви, че по логиката на протестиращите \"той също би могъл да излезе със секретарките, счетоводителките и чистачките си, с които може да направи много по-голям митинг от над 200 човека, отколкото сегашният\".Домусчиев смята, че в държавата трябва стабилност и един служебен кабинет и нови избори няма да доведе до промяна на доходите на хората, както и на ръста на икономиката. Домусчиев призова всички политически партии да спрат с популистките си изказвания. По думите му има достатъчно приходи в страната, които могат да се разпределят правилно и да са колкото се може по-големи.КРИБ иска стабилност, за да може бизнесът да си върши работата.", "date": "2018.11.21", "title": "Уговарят работодателите да вдигнат и те заплатите"}
{"url": "https://news.bg/int-politics/izrael-zaplashi-lider-na-hamas-sas-smart.html", "text": "Министърът на строителството на Израел Йоав Галант направи заплашителни коментари, насочени към лидера на радикалното ислямистко палестинско движение \"Хамас\" в Ивицата Газа Яхия Синвар, съобщават израелските медии.На дипломатическа конференция, организирана от израелския в. \"Джерусалем пост\", представителят на правителството на Израел заявил, че \"времето на Синвар е лимитирано\" и намекнал, че той няма да умре мирно.Галант също така предложил на военния командир на \"Хамас\" да \"преизчисли маршрута си\", след като обещал нова въоръжена операция срещу Ивицата Газа.\"По-добре е да говорим за операциите, след като ги предприемете, не преди... Ние ще победим, \"Хамас\" ще плати цената\", добави той.", "date": "2018.11.21", "title": "Израел заплаши лидер на \"Хамас\" със смърт"}
{"url": "https://news.bg/politics/s-katar-izgrazhdame-infrastruktura-za-vtechnen-gaz.html", "text": "България и Катар заедно ще изграждат нова инфраструктура за доставки на втечнен или компресиран природен газ от Държавата Катар. Доставките ще са за нашата страна и за региона на Югоизточна Европа.Това е предвидено в Меморандума за разбирателство между Министерството на енергетиката на Република България и Министерството на енергетиката и индустрията на Държавата Катар за сътрудничество в областта на енергетиката. Документът е подписан на 8 март в София. Министрите от третия кабинет \"Борисов\" утвърдиха меморандума на днешното си заседание.Меморандумът цели създаването на необходимата база за разширяване на енергийното сътрудничество между двете страни. Предвижда се смесена българо-катарска работна група да работи за задълбочаване на двустранното партньорство в областта на енергетиката.С повече от 24 трлн. куб. м Катар заема трето място в света по доказани газови запаси - около 14% от световния дял. Страната е най-големият производител и износител на втечнен природен газ в света с пазарен дял около 30%.Според МС, по-активното двустранно сътрудничество между Република България и Държавата Катар в областта на енергетиката е един от начините за диверсификация на източниците и маршрутите за газови доставки.", "date": "2018.11.21", "title": "С Катар изграждаме инфраструктура за втечнен газ"}
{"url": "https://news.bg/crime/frenski-sad-razreshi-ekstraditsiyata-na-banevi.html", "text": "Съдът във Франция разреши екстрадицията на Баневи, съобщи Нова телевизия.Евгения и Николай Баневи се изправиха пред съда във Франция. Апелативните магистрати са решили, че семейството бизнесмени могат да бъдат върнати в България.Баневи могат да обжалват решението в 3-дневен срок. Ако не го направят, ще бъдат върнати у нас до 10 дни.Припомняме, че 26 октомври  Те са обвинени в пране на пари. Арестът е извършен въз основа на европейска заповед за арест на двамата, издирвани от българските власти. След това зам.-главният прокурор .След изявлението му стана ясно, че На 28 октомври семейство Баневи излязоха със съобщение до медиите във връзка с ареста на Евгения и Николай Баневи.Те попитаха \"\".Евгения и Николай Баневи били възмутени от ареста, тъй като децата - най-голямата на 13 години, а двамата близнаци на 9, са ", "date": "2018.11.21", "title": "Френски съд разреши екстрадицията на Баневи"}
{"url": "https://news.bg/crime/vss-zashtiti-sadiite-si-za-lavinata-opravdatelni-prisadi.html", "text": "Висшият съдебен съвет (ВСС) със загриженост и тревога следи ескалиращото напрежение, породено от реакции на медии, съсловни организации и адвокати във връзка с постановени съдебни актове по неприключили дела. Това се казва в позиция на ВСС, приета по-рано през деня.Според кадровиците в съдебната система има безпрецедентно и грубо нарушаване на независимостта на прокурори и съдии чрез внушения за определен правилен резултат по висящи производства. Позицията им е и срещу \"опитите за натиск върху Висшия съдебен съвет и провокациите към действия, противоречащи на конституционно определените му правомощия\".Като повод за становището на ВСС са посочени:- информации в медиите в периода 14-21.11.2018 г. за наказателни дела на Софийския градски съд и Специализирания наказателен съд;- декларация от Управителния съвет на Съюза на съдиите в България от 19.11.2018 г.;- петиция в Европейския онлайн портал \"openpetition.eu\" за \"Правосъдие на светло - съдиите да обясняват присъдите си и публично освен писмено\", инициирана от Любомира Будакова - главен редактор на Агенция \"Монитор\";- подписка със същото искане до Висшия съдебен съвет сред журналистите, отразяващи работата на съдебната власт, както и- изявления на адвокатиПрипомняме, на международен форум, проведен в София за \"Ролята на съдиите в обществената дискусия за върховенството на правото\" председателят на ВКС .Припомняме също, че в споменатия от ВСС период в , която уби две млади жени.В Спецсъда се разглеждаха делата срещу бившия кмет на столичния район \"Младост\" , които на два пъти бяха пускани под домашен арест, но така и не излязоха от ареста. Мнението на защитата е, че се нарушават човешките права на двете подсъдими.В Спецсъда се гледа и делото срещу , както и .От ВСС повтарят, че всяко твърдение за неспазване на закона и процесуалните правила от български магистрати, основано на факти и доказателства, трябва да бъде своевременно отправено до компетентните органи.Те дават пример с шанса за съдебен контрол чрез инстанционно производство, отмяна на незаконносъобразни съдебни актов или сезиране на Инспектората на ВСС.Това може да стане при нарушаване на правото на разглеждане и решаване на делото в разумен срок, при съмнения за почтеност и конфликт на интереси, при действия, накърняващи престижа на съдебната власт и независимостта на магистратите.Като пример за публичност от ВСС изтъкват, че през последните години органите на съдебната власт задължително публикуват съдебните актове и мотивите към тях на своите интернет сайтове. Българското законодателство не предвижда съдията да обяснява мотивите за постановения съдебен акт, напротив препоръчва му въздържане от коментар по висящи дела за обективност.Висшият съдебен съвет няма правомощия, не може да влияе или да задължи съдиите, прокурорите и следователите да правят публични разяснения във връзка с постановени от тях съдебни актове.При възникване на кризисна ситуация председателите на съдилища или отговорникът \"Връзки с обществеността\" незабавно трябва да реагират чрез публично изявление, право на отговор, предоставяне на уточняваща и/или допълнителна информация, се казва в позицията на ВСС.ВСС чрез своите колегии или Пленум реагира при изключителни случаи -ескалиране на напрежение; негативна кампания, при която са нарушени и/или засегнати фундаментални принципи и правомощия на съдебната власт и магистрата; политическо вмешателство или натиск от страна на друга държавна власт или медии, се казва в позицията на съдебните кадровици.Отправянето на неоснователни упреци към съдебната власт и към ВСС нарушава закона и води до неправилно разбиране за функциите на ВСС, завършват магистратите.", "date": "2018.11.21", "title": "ВСС защити съдиите си за лавината оправдателни присъди"}
{"url": "https://news.bg/regions/za-parvi-pat-mladi-matematitsi-ot-tsyal-svyat-meryat-sili-vav-varna.html", "text": "Във Варна започва Деветият световен математически отборен шампионат. Събитието се провежда за първи път в Европа и е едно от най-престижните отборни състезания по математика в света.Участие в шампионата ще вземат 390 ученици от Европа, Америка, Африка, Азия и Австралия, сред които и 18 ученици от Варненската математическа гимназия.Началото на надпреварата е утре от 13.30 часа в Двореца на културата и спорта, а в неделя ще се проведе церемонията по награждаване на победителите и закриването на форума.Провеждането на Световния математически шампионат във Варна е поредно признание за морската столица като център за образователни, научни и културни събития с висок международен престиж, както и за нивото на подготовка на варненските ученици.Преди дни екипът на Дигиталната национална коалиция избра Математическа гимназия \"Д-р Петър Берон\" за Дигитално училище на 2018 г. Призът отразява доброто владеене на дигиталните компетентности на учениците и отличните постижения на най-изявените сред тях на национални и международни състезания.", "date": "2018.11.21", "title": "За първи път млади математици от цял свят мерят сили във Варна"}
{"url": "https://news.bg/crime/polovin-godina-zatvor-za-kradets-zhivyal-sapruzheski-s-nepalnoletna.html", "text": "23-годишен криминално проявен беше осъден на 6 месеца затвор, че е живял съпружески с 15-годишно момиче. Това реши Районният съд в Казанлък.В периода между октомври 2017 г. и март 2018 г. младият мъж с инициали Е.Ч живял съпружески без сключен брак с момиче на 15 години. За това свое деяние му беше наложено наказание от 6 месеца \"Лишаване от свобода\" при първоначален \"строг\" режим и наказание \"Обществено порицание\". Мъжът е трикратно осъждан - за кражба и грабежи.От началото на годината за подобно престъпление в Казанлък са осъдени общи 53 души. 25 от тях са обвинени, че живеят съпружески с лице от женски пол, ненавършило 16-годишна възраст, а други 13 - с лице под 14 години.", "date": "2018.11.21", "title": "Половин година затвор за крадец, живял съпружески с непълнолетна"}
{"url": "https://news.bg/crime/radev-prizova-advokatite-da-utvarzhdavat-duha-na-zakona-ne-bukvata.html", "text": "\"Ако трябва да продължи България достойно по този път, то трябва да следваме и безкористния стремеж на нашите предци в утвърждаването на правото не като буква, а като дух\".С тези думи президентът Румен Радев поздрави адвокатите по повод отбелязването на 130-годишнина от приемането на първия Закон за адвокатите и професионален празник на българската адвокатура.Президентът подчерта, че все повече нараства ролята на адвокатурата в утвърждаването на закона на справедливостта и отстояването на позиции.Радев призова гражданите да вървят към една по-справедлива и демократична България.Председателят на Висшия адвокатски съвет Ралица Негенцова заяви, че денят е паметен и приветства цялата 14 -хилядна адвокатска общност.По думите ѝ българската адвокатура е изправена пред решения, които са вълнували и предците ни.Тя отбеляза, че повече от всякога е необходимо да се работи за утвърждаване на върховенството на адвокатурата.\"Без защита няма правосъдие, а без правосъдие, няма държавност\", изтъкна Негенцова.Първият Закон за адвокатите е приет от петото Обикновено Народно събрание на 22 ноември 1888 година. Преди това Законът за устройство на съдилищата не е установявал корпоративно устройство на адвокатската професия, като приемането на адвокатите се е случвало чрез \"приписване\" към Окръжен съд и прилежащи изисквания и документи, които са позволявали на адвокатите да упражняват професията си.Адвокатите са били подчинени на съдилищата, като зам.-министърът на правосъдието се е ползвал с широки правомощия. Първият закон за адвокатите действа 30 години - до 1925 г.По случай празника беше представена и книгата на проф. Пенчо Пенев, озаглавена \"Адвокатът, Конституцията, приложимото право\".Нейната цел е да насочи вниманието към значението на върховния закон на държавата в съдебния процес.На тържествената церемония отличия за работата си получиха изявени адвокати от цялата страна.От името на Министерство на правосъдието беше връчен плакет на председателя на Висшия адвокатски съвет Ралица Негенцова за добра съвместна работа.", "date": "2018.11.21", "title": "Радев призова адвокатите да утвърждават духа на закона, не буквата"}
{"url": "https://news.bg/world/karuin-dzhouns-trudno-e-da-se-predvidi-kakvo-sledva-sled-sdelkata-za-brekzit.html", "text": "Трудно е да се предвиди какво следва след сделката между Великобритания и ЕС за Брекзит. Това призна първият министър на Уелс Каруин Джоунс, цитиран от BBC.Той направи изявлението след срещата си с британския премиер Тереза Мей, по време на която основната обсъждана тема очаквано е бил Брекзит. Джоунс е бил информиран за последното развитие на процеса по \"развода\" между Лондон и Брюксел. Джоунс не е убеден, че планът на Мей за споразумение с Брюксел ще бъде подкрепен в парламента. Според него, документът в този вид не дава необходимата сигурност. \", каза той, но не скри, че несигурността му въпреки всичко остава. Стана ясно, че лидерите на най-важните опозиционни партии в Обединеното кралство са се разбрали да гласуват против споразумението за Брекзит на британския премиер Тереза Мей в Камарата на общините (долната камара на британския парламент), но също така обещаха да предотвратят резултат без сключване на споразумение между Великобритания и Европейския съюз за Брекзит. Ако споразумението не бъде одобрено от британския парламент, тогава следва ново опит за договаряне на споразумение с ЕС или излизане на Великобритания от Общността без сключване на споразумение.Тереза ​​Мей предизвика объркване, след като обясни, че Обединеното кралство ще напусне ЕС през март следващата година, само няколко минути след предупреждението, че Брекзит може да бъде спрян, съобщават британски медии.Премиерът отхвърли предупреждения, че ако не се гласува споразумението с ЕС може да се стигне до излизане без договор и коментира, че това може да доведе до цялостна отмяна на Брекзит.", "date": "2018.11.21", "title": "Каруин Джоунс: Трудно е да се предвиди какво следва след сделката за Брекзит "}
{"url": "https://news.bg/bulgaria/malobroen-poreden-protest-v-sliven.html", "text": "Двайсетина коли се включиха в протестното шествие в Сливен тази вечер, предаде БНР.След 19 часа протестиращите проведоха поредното си автошествие по централните булеварди на града.Малобройният протест вероятно се дължи на лошото време днес. За десета поредна вечер протестираха в Сливен срещу правителството. Недоволните искат да заменят системата \"Кой\" със системата \"Как\". заяви Валентина Василева, организатор на протеста срещу системата.Тя коментира последните промени в правителството.  Според нея днешното назначение на Марияна Николова за вицепремиер е търсене на пост за човека, а не човек за поста. Продължават да летят \"калинките\" във властта, каза тя. Припомняме, че през последните седмици в страната се провеждат масови протести срещу властта и увеличението на цените на горивата.  ", "date": "2018.11.21", "title": "Малоброен пореден протест в Сливен "}
{"url": "https://news.bg/world/yunker-i-mey-s-progres-za-brekzit.html", "text": "Прогрес е бил постигнат по време на срещата между британския премиер Тереза Мей и председателя на Европейската комисия Жан-Клод Юнкер, предаде \"Ройтерс\".В същото време обаче различията остават и сделка все още няма.Очаква се в събота разговорите да продължат. Това са съобщили източници от Еврокомисията, без да дадат повече детайли около разговора. В лаконичното съобщение се казва, че \"работата продължава\". Срещата в Брюксел днес е продължила час и половина.  Мей и Юнкер не са отговаряли на въпроси на медиите. От \"Даунинг стрийт\" за момента няма изявления. Припомняме, че в самата Великобритания бъдещето на споразумението е неясно, тъй като първо трябва да бъде гласувано от парламента, а опозицията не го подкрепя в този вид. Тереза ​​Мей предизвика объркване днес, след като обясни, че , само няколко минути след предупреждението, че Брекзит може да бъде спрян.Премиерът отхвърли предупреждения, че ако не се гласува споразумението с ЕС може да се стигне до излизане без договор и коментира, че това може да доведе до цялостна отмяна на Брекзит.Стана ясно, че лидерите на най-важните опозиционни партии в Обединеното кралство са се разбрали да  на британския премиер Тереза Мей в Камарата на общините (долната камара на британския парламент), но също така обещаха да  между Великобритания и Европейския съюз за Брекзит. от британския парламент, тогава следва нов опит за договаряне на споразумение с ЕС или излизане на Великобритания от Общността без сключване на споразумение.", "date": "2018.11.21", "title": "Юнкер и Мей с прогрес за Брекзит "}
{"url": "https://news.bg/bulgaria/borisov-shte-ima-palna-prozrachnost-za-tsenite-na-gorivata.html", "text": "Отношенията в управляващата коалиция, цените на горивата, неясните обществени поръчки и други актуални проблеми на страната коментира премиерът Бойко Борисов в предаването \"Шоуто на Слави\" по bTV. каза Борисов и припомни заседанията и срещите, на които по програма е присъствал Той бе запитан от зрители защо не е бил днес в народното събрание за гласуването на новия вицепремиер Марияна Николова.Новият вицепремиер бе предложен от Обединени патриоти и бе най-правилно Красимир Каракачанов да го предложи, убеден е Борисов. Той отхвърли категорично \"всички спекулации\", че не проявява достатъчно уважение към коалиционните си партньори и парламента. По думите му, институциите у нас са с много нисък рейтинг, за да говори и той по темата. \", заяви той. Припомняме, че Марияна Николова замести Валери Симеонов като вицепремиер в състава на третия кабинет Борисов. Това стана с гласа на 116 \"за\", 62 \"против\" и без въздържали се. Това стана при процедура на прегласуване, в която участваха общо 178 депутати. Депутатите от \"Атака\" не присъстваха в парламентарна зала, като от групата на Обединени патриоти гласуваха 19 депутати от 27.За цените на горивата, които изведоха хиляди на масови протести в цялата страна, Борисов обяви, че всичко относно тях е прозрачно и всеки ще може да види от сметката си какъв е акцизът, колко печелят бензиностанциите и иска да приключи темата, тъй като други, независими органи отговарят за това. Нека клиентите да погледната касовите си бонове, призова той.Премиерът припомни, че добивът на шистов газ в страната ни не бе разрешен отново заради протести, а в момента целият свят разработва такива находища., отговори Борисов защо във Франция крайната цена на горивата е по-ниска.За нарушенията в \"Лукойл\" Борисов отново пожела да се види кои са управлявали преди него и от кога всъщност са допуснати тези нередности. Тогава дори не бях в политиката, но нека се публикуват пълните данни, за да се види кой е виновен, за да не плаща компанията данъци толкова години, настоя той.  предупреди Борисов.Борисов отказа да кометира сделката между ЧЕЗ и \"Инерком\". Не искам да се меся в частни сделки, каза той, като припомни, че КЗК е спряла сделката. За обществените поръчки и подозрителните фирми, които ги печелят Борисов също отказа да поема вина.Очаквано, Борисов \"нападна\" БСП, като сравни приходите в хазната по време на неговото управление и това на \"червените\". За 4 години, приходите са скочили с 10 млрд. лева. Това е факт, въпреки милиардите, които платихме за КТБ, руските реактори и други. Външният дълг е 20%, с тенденцията да падне до 17 процента от БВП. Опроверга Борисов и твърденията за спад в инвестициите. Борисов бе запитан и за подадените няколко министерски оставки, както и защо после те се оказват назначени на други отговорни длъжности. Той изрази съжаление от загубените добри експерти, като ги защити в съответните казуси. Според него, ексминистрите не са били виновни в случая, но са си отишли под натиск и по морални причини. Борисов отговори на въпрос и за субсидиите на партиите. Според него, ако субсидиите са ниски, то олигархията ще има огромна власт над парламента.  Защо да сме зависими от олигарсите, попита той, като обеща да предложи намаляване на субсидиите, без да е убеден, че това е полезна стъпка. Отстъплението от въвеждането на електронното гласуване премиерът обясни с рисковете за киберсигурността, актуално не само у нас, но и в цяла Европа. Това се налага, въпреки че хората го скат, защото е удобно. Дори в САЩ 2 години след избора на президента Доналд Тръмп не спират коментарите за намесата на руските хакери. Никой не знае при електронното гласуване кой стои отсреща. Милиарди отнема да се защити киберсигурността, припомни той. Друга важна тема, която бе засегната в интервюто, бе за свободата на медиите. Според Борисов, в България може да се говори за автоцензура на медиите, а не за такава, наложена от управляващите. Като пример в подкрепа на твърдението си, той даде себе си и собственото си управление. Медиите непрекъснато ме коментират, шаржове има и в \"Шоуто на Слави\". , заяви Борисов.ГЕРБ подкрепи медийния закон на Пеевски, защото и други партии са го направили, призна Борисов. Докато медиите на Пеевски са с 5% дял, всички други си имат други собственици и много често всеки олигарх прави свои медии.  ", "date": "2018.11.21", "title": "Борисов: Ще има пълна прозрачност за цените на горивата"}
