{"url": "https://news.bg/world/spasiha-bezhantsi-v-sredizemno-more.html", "text": "Два испански кораба спасиха над 300 мигранти, плаващи с дървено рибарско корабче в Средиземно море, предаде АП.Спасените са 329 души. Сред тях има 37 деца, сред които и 6 новородени.Те са били спасени в район североизточно от либийския град Мисрата от испанска фрегата, която е част от европейската мисия \"София\" за пресичане на трафика на мигранти в Средиземно море, и от кораб на испанска неправителствена организация.", "date": "2018.01.29", "title": "Спасиха бежанци в Средиземно море"}
{"url": "https://news.bg/world/kndr-otmeni-savmestno-kulturno-meropriyatie-s-yuzhna-koreya.html", "text": "Северна Корея отмени съвместно културно мероприятие с Южна Корея, което беше запланувано за 4 февруари, информира \"Ройтерс\", позовавайки се на южнокорейското министерство по въпросите на обединението.КНДР обвини южнокорейските медии, че обиждат страната.Пхенян обяви, че няма избор освен да отмени мероприятието, което трябваше да се проведе на територията на планината Къмгансан в Северна Корея, тъй като южнокорейските медии продължават да обиждат \"искрените\" мерки на КНДР относно Зимните олимпийски игри през следващия месец, допълва ведомството.По-рано този месец двете държави проведоха изключително необичайни разговори, които доведоха до съгласие на КНДР да участва на игрите.Те продължават да обсъждат подробности във връзка с игрите и културни мероприятия, включително концерт на севернокорейски оркестър в Южна Корея и изпращане на южнокорейски спортисти да тренират на ски курорт в северната съседка.Северна Корея добави, че споразумението за съвместното събитие е дошло въпреки предстоящите празненства в страната. През февруари КНДР ще отпразнува рождения ден на Ким Чен Ир и годишнина от основаването на армията.Сеул обяви, че решението на КНДР буди \"голямо съжаление\" и подчерта, че Пхенян трябва да изпълнява всички споразумения между двете държави.", "date": "2018.01.29", "title": "КНДР отмени съвместно културно мероприятие с Южна Корея"}
{"url": "https://news.bg/regions/proveryavat-lukoyl-neftohim-za-mrasniya-vazduh-v-burgas.html", "text": "Регионалната екоинспекция да започне извънредна проверка на комплексното разрешително на \"ЛУКойл Нефтохим Бургас\". За това се разбраха на среща в екоинспекцията кметът на Бургас Димитър Николов и инж. Тонка Атанасова - директор на РИОСВ, съобщиха от общината.Причината са десетките сигнали на бургазлии за остра и задушлива миризма в различните комплекси на града през последните дни.Припомняме, .Регионалната инспекция по околна среда и води трябва да установи дали е нарушена клаузата, според която при определени метеорологични условия и инверсия на въздуха, предприятието трябва временно да ограничава производствения капацитет на инсталациите си, за да не се допускат завишени нива на миризми, независимо дали има превишение на допустимите по норма параметри за чистотата на въздуха.\"Ние държим , спазени ли са тези параметри на комплексното разрешително и дали предприятието е намалило натоварването на мощностите си\", каза след срещата Димитър Николов.Кметът бе категоричен в настояването си да се преустанови още от днес работата по изчистването и преработката на старите еко щети, които са на три работни площадки - Росенец, до \"Меден рудник\" и на територия на предприятието.\"Разрешението за технологията по изгребването е дадено през 2002 г. Трябва да се търси съвременна технология, която да намали изпускането във въздуха на остри и задушливи миризми на въглеводороди\", допълни кметът на Бургас.Николов ще иска съдействие от Министерството на околната среда и водите, което е издало разрешението и одобрило технологията и след като специалистите препоръчат ново технологично решение за рекултивация, работата по преработката в тези басейни трябва да продължи, тъй като това е необходимо за подобряване на екологичните условия в Бургас, стана ясно от думите му.Предвижда се кметът на Бургас да изпрати и писма до ръководствата както на \"Лукойл\", така и на \"Кроношпан\" с искане двете предприятия да закупят със свои средства ново оборудване. То е газ-анализаторни станции, които да бъдат монтирани в комплекс \"Славейков\" и да извършват 24-часов мониторинг на показателите на въздуха, а резултатите от замерването да се излъчват онлайн на сайта на РИОСВ и Община Бургас.Комплексното разрешително на \"Кроношпан\" ще бъде променено като изискване към предприятието ще започне 24-часов мониторинг на емисиите във въздуха.Никой не отрича, че миризмата е факт и поради тази причина ще се извърши проверка на комплексното разрешително на \"Лукойл Нефтохим Бургас\" за изпълнение на условията в него. Това заяви директорът на РИОСВ-Бургас инж. Тонка Атанасова.По думите й съвместно с Изпълнителната агенция за опазване на околната среда-София от РИОСВ-Бургас са замерили с преносима газова апаратура на 16 точки в града. Това е станало след многобройните сигнали на граждани.Според Атанасова най-вероятно миризмите са от обработката на минали екологични щети. \"Ще бъдат преразгледани мерките, за да не се получава повторно тази миризма, която се усеща в целия град, въпреки че нямаме превишение на показателите за въглеводороди\", допълни още инж. Атанасова.", "date": "2018.01.29", "title": "Проверяват ЛУКойл Нефтохим за мръсния въздух в Бургас"}
{"url": "https://news.bg/int-politics/ruskata-armiya-prie-novi-avtomati-na-vaorazhenie.html", "text": "Новите руски автомати АК-12 и АК-15 са приети на въоръжение, съобщи Интерфакс, позовавайки се на информация от концерна \"Калашников\".Официалният вестник на военното министерство на Русия \"Красная звезда\" също съобщава, че военното ведомство е решило да приеме на въоръжение не само автоматите \"Калашников\", но и автомати АЕК-971 и АЕК-973 разработени от завода Дегтярев.Решението бе обявено на координационен научен съвет по проблемите на бойната еипиривка, който се състоя на 25 януари.", "date": "2018.01.29", "title": "Руската армия прие нови автомати на въоръжение"}
{"url": "https://news.bg/world/netanyahu-zove-putin-da-ne-se-dopuskat-smartonosni-ideologii-kato-prez-vsv.html", "text": "Премиерът на Израел Бенямин Нетаняху и руският президент Владимир Путин обсъдиха Иран и Ливан по време на среща в Москва, която продължи час и половина, пише \"Таймс оф Израел\".Дипломатически източник разкри, че двамата са провели много задълбочен разговор. Източникът уточни, че премиерът е споделил подробности за действията на Иран, включително и за опитите на Ислямската република да превърне Ливан във фабрика за ракети. Нетаняху е разкрил категоричната позиция на еврейската държава срещу тези стъпки.В началото на срещата Нетаняху заяви пред Путин, че основният урок от победата над нацизма през Втората световна война е такъв, че на смъртоносните идеологии трябва да се отговори своевременно и решително преди да се разпространят.Според медията израелският лидер вероятно има предвид Ислямската република.\"Това е нашата мисия днес\", поясни израелският лидер и добави, че иска да разговаря с президента на Русия за \"нашите съвместни усилия за насърчаване на мир и стабилност в региона\".Путин от своя страна подчерта историческите връзки и общото страдание на руснаците и евреите по време на Втората световна война.", "date": "2018.01.29", "title": "Нетаняху зове Путин да не се допускат смъртоносни идеологии като през ВСВ"}
{"url": "https://news.bg/crime/zadarzhaha-32-godishen-napadnal-meditsinski-sluzhitel-v-dobrich.html", "text": " Полицай са задържали 32-годишен нападател на медицински служител в Добрич. Нападателят Н.Н. е известен на МВР.Около 13:00 часа е получено съобщение за пострадала жена на 46 години, служител на МБАЛ-Добрич, информира НоваТВ, във връзка със съобщение на ОДМВР-Добрич.Незабавно на място са изпратени полицейски екипи, които установяват, че при изпълнение на служебните си задължения, жената е била нападната от непознат мъж, който в последствие е установен и задържан.Материалите по случая са докладвани на Районна прокуратура-Добрич. Назначена е съдебна медицинска експертиза. Работата по случая продължава в условията на досъдебно производство.", "date": "2018.01.29", "title": "Задържаха 32-годишен, нападнал медицински служител в Добрич"}
{"url": "https://news.bg/world/velikobritaniya-tryabva-da-izpalnyava-vsichki-zakoni-na-es-do-2020-g-otseche-bryuksel.html", "text": "Великобритания \"трябва да приеме\" всички закони на ЕС по време на преходния период. Това заяви главният преговарящ на ЕС за Брекзит Мишел Барние на пресконференция в Европейската комисия, съобщават агенции.Барние подчерта, че той все още няма мандат за бъдещо търговско споразумение. Според него разбираемо е искането на Великобритания да обсъди споразумения за търговия с други държави час по-скоро.Барние предупреди, че ако не бъде постигната пълна договореност с Лондон, Великобритания няма да разполага с преходен период и ще напусне ЕС изцяло в 23.00 ч. по Гринуич на 29 март 2019 г.Той допълни, че ЕС се надява преговорите да приключат до октомври 2018 г., за да има време за ратификация на споразумението.Политикът също изтъкна, че не могат да се водят преговори относно целостта на единния пазар.По-рано днес ЕС прие насоки за преговорите за Брекзит. Според Брюксел преходният период трябва да продължи до 31 декември 2020 г.", "date": "2018.01.29", "title": "Великобритания трябва да изпълнява всички закони на ЕС до 2020 г., отсече Брюксел"}
{"url": "https://news.bg/politics/prezidentat-iska-otkrita-printsipna-i-predvidima-vanshna-politika.html", "text": "Българската външна политика трябва да бъде открита, принципна и предвидима, за да печели приятели и партньори по света. Това заяви държавният глава Румен Радев на традиционния прием за ръководителите на дипломатическите мисии, акредитирани в България.Президентът подчерта, че нашата външна политика трябва да се формира именно тук, в София, и благодари на посланиците за изключително резултатната им дейност и съвместното партньорство за развитие на двустранните отношения на своите държави с България.\"Поемането на председателството на Съвета на ЕС от 1 януари 2018 г. е едновременно и предизвикателство, и отговорност, и огромна възможност\", посочи държавният глава и добави, че страната ни има ясни приоритети, които ще следва през следващите шест месеца. \"Ценностите, от които се ръководим, са солидарност, политическо единство и сигурност. Важно за Съюза е и намаляването на различията в икономическото развитие и жизнения стандарт между Изтока и Запада, Севера и Юга\", подчерта още Румен Радев.В изказването си президентът призова за баланс при едновременното поставяне на стратегическите дългосрочни цели за ЕС и въпросите, които не търпят отлагане - миграционната криза, охраната на външните граници, дебатите за многогодишната финансова рамка, намаляващия бюджет на ЕС след Брекзит.\"Що се отнася до кохезионните фондове, въпросът не е дали, а как те трябва да бъдат продължени по най-ефективен начин\", каза президентът. \"Най-ефективното достояние на ЕС е солидарността и трябва да работим така, че тя да бъде съхранена и развивана\", категоричен бе държавният глава.Като \"значимия приоритет\" на Българското председателство на Съвета на ЕС Румен Радев открои европейската перспектива на нашите съседи от Западните Балкани. \"Защото без да обърнем вниманието на Европа към този регион, тя не може да бъде единна, силна и стабилна. Европейското призвание на Западните Балкани не подлежи на дискусии изобщо\" заяви президентът. И добави, че в рамките на този дебат оценката за постигнат напредък зависи от индивидуалните постижения на всяка държава. \"Председателството на Съвета на ЕС не означава, че то обсебва изцяло дневния ред на нашата външна политика. Нашето стратегическо партньорство със САЩ и в рамките на НАТО продължават да бъдат крайъгълен камък на нашата сигурност. Проектите по линия на европейската отбрана и ПЕСКО не трябва да дублират, а да допълват способностите в рамките на НАТО и да създават много по-добри условия за интеграция на европейската отбранителна индустрия\", посочи още Радев.Президентът открои стремежа на страната ни да задълбочи партньорството си както с нашите съседи от региона, партньорите от ЕС и НАТО, така и с големи държави като Русия, с която ни свързват дълбоки исторически, културни и духовни връзки, с Индия, Китай, Бразилия и други партньори от Азия и Америка с голям инвестиционен потенциал.През тази година се отбелязва и 75-годишнината от спасяването на българските евреи през Втората световна война и е важно този уникален подвиг на българското гражданско общество да получи по-широка популярност, за да не се допуска никога повече езикът на омразата, антисемитизмът и ксенофобията да определят атмосферата, в която живеем, подчерта още в изказването си пред акредитираните у нас дипломати българският държавен глава.Доайенът на дипломатическия корпус в България - извънредният и пълномощен посланик на Държавата Палестина д-р Ахмед Ал Мадбух, отправи от името на посланиците пожелание за успешна година и светло бъдеще на великия български народ.\"През последната година станахме свидетели на важни събития, които будят тревога. Някои региони страдат от конфликти, други от окупация и разрушения, от природни и причинени от хората бедствия. Международната общност, както и регионалните организации, трябва да подпомогнат усилията на по-слабите държави и народи, за да се справят с предизвикателствата пред стабилното икономическо развитие и проблемите на сигурността\", подчерта Ахмед Ал Мадбух.", "date": "2018.01.29", "title": "Президентът иска открита, принципна и предвидима външна политика"}
{"url": "https://news.bg/world/parlamentat-na-rumaniya-potvardi-parvata-zhena-premier-na-stranata.html", "text": "Парламентът на Румъния потвърди Виорика Дънчила като първата жена в историята на държавата, която поема премиерския пост, съобщава АП.Агенцията отбелязва, че това е третото правителство на Румъния за една година.Кабинетът на Дънчила беше подкрепен от 282 срещу 136 гласа при необходими повече от 233 гласа.Промяната в управлението става на фона на масови протести и критики от страна на ЕС във връзка със законодателство, което според критиците затруднява съдебното преследване на корупционни практики по високите етажи на властта.54-годишната Дънчила подкрепи предложенията на лявото правителство.Законодателството предвижда забрана за използване на аудио- и видеозаписи от прокуратурата. Съдиите ще бъдат лично отговорни за погрешни решения и ще бъдат финансово санкционирани.Предишните двама премиери бяха свалени заради отклоняване от партийната линия на управляващите социалдемократи и конкретно заради отказ да подкрепят промени в съдебната система.Дънчила, която ще води кабинет от 27 министри, най-вероятно ще играе ролята на администратор, тъй като правителствената политика се решава от председателя на социалдемократите Ливиу Драгнеа, който не може да бъде министър-председател, тъй като е осъждан.Малка група протестиращи освирка Дънчила преди да влезе в парламента.\"\", каза тя пред депутатите.Бившият евродепутат е съюзник на лидера на Социалдемократическата партия на Румъния Ливиу Драгнеа. Тя е работила с него като местен съветник в Телеорман. Драгнеа не може да бъде премиер, тъй като е осъден условно.Дънчила беше втори мандат в Европейския парламент. Тя ръководеше делегацията на румънските социалдемократи в парламента. Преди да влезе в политиката е била учител в град Виделе, а след това е работила като инженер за петролната компания OMV Petrom.", "date": "2018.01.29", "title": "Парламентът на Румъния потвърди първата жена премиер на страната"}
{"url": "https://news.bg/politics/zaharieva-se-nadyava-na-barzo-saglasie-s-velikobritaniya-za-brekzit.html", "text": "Съветът във формат ЕС-27 прие директиви за преговорите по оттеглянето на Обединеното кралство от Съюза, с които се определя позицията на ЕС-27 по преходния период. Тези директиви дават на Комисията, като преговаряща от името на ЕС, мандат да започне разговори с Обединеното кралство по въпроса.\"Министрите от ЕС дадохме ясен мандат на Комисията как си представяме преходния период: Обединеното кралство да прилага в пълнота достиженията на правото на ЕС, без право на участие в институциите на ЕС и в процеса на вземане на общи решения. 27-те одобрихме днес текста бързо и се надяваме, че също така бързо ще постигнем съгласие с Обединеното кралство по въпроса\". Това заяви заместник министър - председателят по правосъдната реформа и министър на външните работи Екатерина Захариева, която председателства днес Съвет \"Общи въпроси\" в Брюксел.Продължителност на преходния период - В насоките от Европейския съвет (по чл.50) от 15 декември 2017 г. се посочва, че преходните разпоредби трябва да бъдат ясно определени и ограничени във времето. Предложената крайна дата за преходния период в преговорните директиви е 31 декември 2020 г.Прилагане на достиженията на правото на ЕС - Съгласно позицията на ЕС по време на преходния период Обединеното кралство следва да прилага достиженията на правото на ЕС, както те важат за пълноправна страна членка. Всяка промяна на достиженията, приета през този период от институциите, органите и агенциите на ЕС, ще важат и за Обединеното кралство.Ще се прилагат и важат също всички съществуващи регулаторни, бюджетни, надзорни, правни и правоприлагащи инструменти и структури, включително компетенциите на Съда на ЕС.По въпросите на свободата, сигурността и правосъдието, където Обединеното кралство има право да прилага или не отделни законодателни актове, настоящите правила ще важат за актове, приети по време на преходния период, по които Обединеното кралство е станало страна преди оттеглянето си. Въпреки това Обединеното кралство няма да получи право за избор по нови мерки в тази област освен да поправя, заменя или допълва онези, по които е страна отпреди оттеглянето си.По отношение на търговска политика и международни отношения, по време на преходния период Обединеното кралство ще остане обвързано по задълженията си, произтичащи от сключените от ЕС споразумения, но няма да участва в каквито и да е органи, учредени с горните споразумения.Доколкото Обединеното кралство ще продължи да участва в митническия съюз и единния пазар (с всички четири свободи) по време на прехода, страната ще трябва да продължи да спазва търговската политика на ЕС, да прилага митническите тарифи на ЕС, да събира установените от ЕС мита и да осигури извършването на постановените от ЕС гранични проверки. Това означава, че по време на прехода Обединеното кралство няма да се обвързва едностранно с международни споразумения от областта или компетенциите на правото на ЕС, докато не получи разрешение от ЕС за това.Във връзка с институции и органи на ЕС, Обединеното кралство в качеството си вече на трета страна ще преустанови участието си в институции на ЕС и процеса на взимане на общи решения.Обединеното кралство няма вече да присъства на срещи на експертни групи в Комисията, комитети или други подобни органи, където са представени страните членки. По изключение, като това се разглежда за всеки отделен случай, Обединеното кралство може да бъде канено за някои от тези срещи, но без право на глас.Предвиждат се отделни консултации по въпроса за определяне на възможностите за риболов (общ допустим улов) по време на преходния период, при пълно зачитане на достиженията на правото на ЕС.", "date": "2018.01.29", "title": "Захариева се надява на бързо съгласие с Великобритания за Брекзит"}
{"url": "https://news.bg/crime/pitbul-e-ubil-3-godishno-dete-v-pazardzhishko.html", "text": "Питбул е убил дете в ромската махала на пазарджишкото село Мокрище. Полицията е потвърдила инцидента, съобщава БНТ.Детето е на възраст около 3 години, и все още се уточнява как то се е озовало при вързаното на двора куче. Трагедията се разиграла около 14:00 часа.Според съседи, на детското внимание животното е реагирало агресивно и го е захапало смъртоностно. Пристигналият веднага медицински екип не успял да спаси момченцето. Собственикът на кучето е задържан.", "date": "2018.01.29", "title": "Питбул е убил 3-годишно дете в пазарджишко"}
{"url": "https://news.bg/int-politics/putin-zove-za-izkorenyavane-na-plevelite-na-natsionalizma.html", "text": "Световната политика, гражданските и религиозни лидери са длъжни да предотвратят \"никнещите плевели на национализма\", коментира руският президент Владимир Путин по повод Международния ден в памет на жертвите на Холокоста и годишнината от освобождението на Ленинград от нацистка блокада, съобщава ТАСС.Според президента на Русия, в Москва, ценят отношението на Израел към историята на Втората световна война и че това \"е особено важно на фона на това, което се случва в редица европейски страни, като унищожаването и оскверняване на паметници на съветски войници, дали живота си за освобождението на нацистките концентрационни лагери, за спасението на Европа и на света от Нацизма\".\"Убеден съм, че съвременните политици, религиозни и граждански лидери трябва да направят всичко възможно, сега, в 21 век, да се запази историческата памет и нека не растат плевелите на националистическата идеология, под каквато и да е форма - антисемитизъм, русофобия и всякакви други фобии породени омраза\", коментира Путин.По-рано Путин призова да се предотвратят опитите за отричане ​​Холокоста и омаловажаване ролята на СССР в победата над фашизма, както и борба с опитите да се \"яхне идеята за световно господство.\"", "date": "2018.01.29", "title": "Путин зове за изкореняване на \"плевелите на национализма\""}
{"url": "https://news.bg/int-politics/vuchich-erdogan-i-izetbegovich-se-sreshtat-v-istanbul.html", "text": "Вучич, Ердоган и Изетбегович се срещнаха в Истанбул. Сърбия зачита териториалната цялост на Босна и Херцеговина и Дейтънското споразумение, коментира Александър Вучич, съобщава \"Танюг\".Единственото нещо, което Сърбия изисква от босненските мюсюлмани е сърбите в Република Сръбска и навсякъде в Босна и Херцеговина да се чувстват сигурни, допълни сръбският президент в Истанбул. Коментарът на Вучич е след тристранната среща с турския президент Реджеп Тайип Ердоган и Бакир Изетбегович.\"Тъй като не искаме да подкопаваме териториалната ви цялост, ние искаме да имате същото отношение към Република Сръбска, която е създадена с Дейтънското споразумение на територията на Босна и Херцеговина. Мисля, че тези неща са ясни и аз вярвам, че всеки разговор е изцеряващ\", допълни Вучич.Той добавя, че разговорът с Изетбегович е \"добър и открит, главно по отношение на общите отношения между сърби и бошняци, както и отношенията в Босна и Херцеговина и между Сърбия и Босна и Херцеговина\".\"Най-важното за хората е - убеден съм че ще успеем със съвместни усилия да осигурим траен и сигурен мир както за народа на Сърбия, така и за бошняците, хърватите и всички, които живеят на територията на Босна и Херцеговина\", подчерта Вучич.", "date": "2018.01.29", "title": "Вучич, Ердоган и Изетбегович се срещат в Истанбул"}
{"url": "https://news.bg/world/ostavka-vav-fbr.html", "text": "Заместник-директорът на ФБР Андрю Маккейб е подал оставка. Това съобщи в профила си в \"Туитър\" телевизия Ен Би Си.Медията се позовава на добре информирани източници, пожелали анонимност. В момента не са известни мотивите за напускането на Андрю Маккейб.През 1996 г. той постъпва на работа във ФБР в отдела в Ню Йорк. От 2003 г, оглавява анализаторско звено за организираната престъпност в Евразия.Месеци по-късно се прехвърля в отдела по контразузнаването във ФБР. От февруари месец 2016 г. е избран за заместник-директор.Си Ен Ен припомня, че от влизането на Доналд Тръмп в Белия дом се засилва натиска върху ръководството на ФБР.Президентът е бил уведомен за решението на Андрю Маккейб да напусне, отбелязва телевизията.Си Ен Би Си посочва, че Тръмп и републиканците в Конгреса на САЩ, обвиняват Андрю Маккейб в политически пристрастия, позовавайки се на нейното участие в разследването на скандала, свързани с бившия държавен секретар на САЩ и кандидат на Демократическата партия за президент Хилъри Клинтън.От друга страна Доналд Тръмп продължава да е раздразнен от разследването на ФБР за предполагаемата руска намеса в последните избори за президент на САЩ. Все още са силни слуховете, че Кремъл е предрешил победителят в гласуването.Според CNBC Андрю Маккейб ще бъде в отпуск и ще получава заплата на ФБР до момента, в който получи правото да се пенсионира.", "date": "2018.01.29", "title": "Оставка във ФБР"}
{"url": "https://news.bg/bulgaria/obshtinata-v-sofiya-na-zaguba-ot-18-000-lv-ot-zeleniya-bilet.html", "text": "18 хиляди лева е загубил градският транспорт в столицата от продаването на от \"зелен билет\" вчера, отбелязва бТВ.Заради мръсния въздух в цялата транспортна мрежа в София се пътуваше с билет от 1 лев вместо от 1,60 лв. за едно пътуване.Колко пъти месечно общината може да си позволи по-евтините \"зелени билети\" и какви други мерки се готвят, за да дишаме по-чист въздух в страната.Немалко хора днес останаха разочаровани - билетът в София отново е 1,60 лв.От Центъра за градска мобилност отчетоха, че са продали над 30 хил. \"зелени билета\" и общо 2 хил. повече спрямо предходната неделя. А с билета за лев само за един неделен ден приходите са били с 18 хил. лв. по-малко.Все още не е ясно колко от тези 30 хиляди билета реално са свалили хора от колите или просто редовни пътници са спестили пари.Тепърва ще се изчислява и ефекта от мерките. След това ще стане ясно и колко дни в месеца общината може да си позволи \"зелен билет\".Според експерти истинският проблем не е само в София, а в още 24 града, където нивата на фини прахови частици често са над нормите, идва не толкова от трафика, а от битовото отопление - 2/3 от домакинствта у нас се топлят на дърва и въглища.Още от следващата зима обаче се готви ограничаване на продажбата на най-евтините, но по-замърсяващи брикети.И ако наистина от следващата зима се ограничи продажбата на въглища с високо съдържание на пепел и сяра, ще трябва да се намери решение и за социалната помощ за отопление - 90% от сумите за подпомагане отиват именно за топло на дърва и въглища.", "date": "2018.01.29", "title": "Общината в София на загуба от 18 000 лв. от зеления билет"}
{"url": "https://news.bg/world/naprezhenie-mezhdu-rusiya-i-sasht-v-cherno-more.html", "text": " Руският изтребител ​​Су-27 извърши в понеделник \"несигурно\" прихващане на американски самолет за радио-електронна борба ЕР-3 Aries над Черно море. Това съобщи в понеделник пресслужбата на Шестия военноморски флот.Оттам уточняват, че американският самолет е изпълнявал рутинна мисия над Черно море, когато е бил засечен с опасна маневри от руски Су-27.\"Руските въоръжени сили имат правото да действат в рамките на международното въздушно пространство, но те трябва да се съобразяват с международните стандарти, които са предназначени за осигуряване на сигурността и предотвратяване на инциденти [в небето] Опасните действия увеличават риска от грешки и сблъсъци във въздуха.\" - добавят от американския флот. Уточнява се, че \"американските самолети са действали в съответствие с международното право и не са предизвикали действията\" на руските самолети.На свой ред, от пресслужбата на Министерството на отбраната съобщи, че руски Су-27 в съответствие с всички стандарти за безопасност засече над Черно море на американския самолет за електронно разузнаване.", "date": "2018.01.29", "title": "Напрежение между Русия и САЩ в Черно море"}
{"url": "https://news.bg/world/kosovo-se-zayade-s-rusiya-za-ubiystvoto-na-oliver-ivanovich.html", "text": "Косово нападна Русия във връзка с убийството на сръбския политик Оливер Иванович.Вицепремиерът на Косово Енвер Ходжай заяви пред BIRN, че твърденията на Русия, че Прищина и западните й покровители са покрили ролята си в убийството на Иванович са опит за намеса във вътрешните дела на балканската страна и за дестабилизация., поясни той.Русия винаги е играла такава роля в отношенията с Косово и в (бившия югославски) региона, добави косовският политик.Говорителят на руското външно министерство Мария Захарова отправи обвиненията по-рано днес. Тя изтъкна, че е възможно Прищина да крие някого.Никъде не могат да се видят резултатите от разследването на убийството на Оливер Иванович. Молбата на Белград за съвместно разследване е отхвърляна. На човек му прави впечатление, че Прищина и спонсорите й крият нещо, написа Захарова в социалната мрежа \"Туитър\".Русия подкрепя Сърбия по въпроса за Косово и отказва да признае независимостта на малката държава.", "date": "2018.01.29", "title": "Косово се заяде с Русия за убийството на Оливер Иванович"}
{"url": "https://news.bg/health/gripat-pristigna-v-ruse-kyustendil-gabrovo-sliven-burgas-i-varna.html", "text": "Русе, Кюстендил, Габрово, Сливен, Бургас и Варна са в грипна епидемия от 30 януари. В Хасково се удължава грипната епидемия.Грипната епидемия за Русе е от 30 януари до 2 февруари. Учебните занятия се преустановяват.Грипна епидемия е обявена и на територията на област Кюстендил от утре, 30 януари. От Здравната инспекция са дали препоръка да спрат учебните занятия.Община Сливен също обявява грипна епидемия. На Регионално управление на образованието - Сливен е препоръчано да преустанови учебните занятия в общината от утре до 02 февруари, включително.На територията на община Габрово за неучебни са обявени дните 30 и 31 януари поради високото ниво на епидемичния процес на грип.В област Хасково се удължава грипната ваканция. Тя обхваща общините Хасково, Любимец, Симеоновград, Харманли и Стамболово до 02 февруари, включително. От 30 януари до 02 февруари 2018г., включително, се преустановяват учебните занятия и в община Димитровград.До 02 февруари продължават да са в сила противоепидемичните мерки на територията на област Бургас. Там до второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.От 30 януари грипна епидемия е обявена и в община Варна. Здравните власти препоръчват да спрат учебните занятия за периода 30 януари - 06 февруари 2018 г. включително.Навсякъде, където е обявена грипна епидемия до второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична, уверяват от МЗ.", "date": "2018.01.29", "title": "Грипът пристигна в Русе, Кюстендил, Габрово, Сливен, Бургас и Варна"}
{"url": "https://news.bg/world/v-kremal-obuchavat-sokoli-sposobni-da-svalyat-dronove.html", "text": "В Кремъл има ястреби и соколи, които могат да преследват и да свалят дронове, които застрашават въздушното пространство на комплекса в централната част на Москва, съобщава \"РИА Новости\", цитирайки източник от силите за сигурност.В 45-годишната орнитоложка агенция на правителството има соколи, ястреби и орли, които се използват срещу врани. Според източникът на \"РИА\", грабливите птици имат и капацитет да свалят безпилотни летателни апарати над Кремъл, но предпочитат \"да използват соколи вместо ястреби\". \"Ястребите са леки, затова им трудно да свалят дори и малък дрон\", допълва източникът пред медията.Цитирани са подобни опити с птици срещу безпилотни летателни апарати от холандската полиция преди две години, но програмата отложена поради високи разходи.Други защитни средства против дронове в Кремъл е оръжие, което може да неутрализира безпилотни апарати до 2 километра разстояние. Оръжието е представено миналата година от центъра за изследване и роботика на руското министерството на отбраната.", "date": "2018.01.29", "title": "В Кремъл обучават соколи, способни да свалят дронове"}
{"url": "https://news.bg/world/belgrad-srabski-potok-shte-zameni-yuzhen-potok.html", "text": "\"Сръбски поток\" ще замени \"Южен поток\". Това заяви премиерът на Сърбия Ана Бърнабич, цитирана от местната агенция ТАНЮГ.Министър-председателят потвърди, че скоро ще започне строителството на \"Сръбски поток\".Газопроводът ще е от България до Сърбия и ще замени \"Южен поток\".Бърнабич добави, че компания \"Южен поток\", създадена за проекта за изграждане на газопровод със същото име, съответно ще бъде преименувана.През декември 2014 г. Русия обяви прекратяване на дейността по \"Южен поток\", който трябваше да преминава през България, Сърбия и Унгария.Москва аргументира решението си заради неконструктивната позиция на ЕС.", "date": "2018.01.29", "title": "Белград: „Сръбски поток” ще замени „Южен поток”"}
{"url": "https://news.bg/crime/razshiryavat-proverkata-vav-vrazka-s-doma-na-uzhasite-v-gabrovo.html", "text": "По повод новопостъпили сигнали от М. Лазарова и Й. Георгиева, както и от Дирекция \"Социално подпомагане\"-Габрово, на 29 януари се проведе съвместна среща между представители на РП-Габрово, ОП-Габрово, и РУ-Габрово, на която се взе решение за разширяване обхвата на извършваната проверка.По разпореждане на наблюдаващия прокурор предстои да бъдат проверени действията и на всички длъжностни лица, на които е вменен контрол върху двата центъра за настаняване от семеен тип на деца и младежи с увреждания на територията на Габрово, чийто ръководител е била М. Лазарова.Предстои да бъде изяснено извършвани ли са били проверки на място в центровете от съответните длъжностни лица и с каква честота, респективно какви констатации са били направени.До момента са снети обяснения от служителите в дом \"Хризантема\". Установена е самоличността на лицата /служители и деца/, които са заснети в предоставения на Районна прокуратура- Габрово видеоматериал.Приложени са документи за заеманата длъжност от заснетите служителки, правата и задълженията им, произтичащи от длъжностните им характеристики.Продължава проверка на документацията, свързана със здравословното състояние на децата - потребители на социалната услуга.", "date": "2018.01.29", "title": "Разширяват проверката във връзка с дома на ужасите в Габрово"}
{"url": "https://news.bg/world/obviniha-belgiyski-restoranti-v-prodazhba-na-mineralna-voda-ot-cheshmata.html", "text": "Съдят два белгийски ресторанта, продавали на клиентите си \"минерална вода\", а всъщност я наливали от чешмите, съобщава \"Гардиън\".Ресторантите са обвинени, че използвали водопроводна мрежа, за да пълнят бутилки с марката \"Вал\", която притежава белгийски награди за минерална вода, а основното им предимство при продажби се счита естественият процес на пречистване, чрез \"подземен пясъчен слой\", в региона на добиването й.В Белгия е прието за норма, ресторантите да отказват на клиентите си вода, налята от чешмата. Производителите на минералната вода, пивоварната \"Хаах\", твърдят, че измама е открита след анализ на бутилирана вода, продавана в ресторантите.Ръководството на \"Хаах\", които имат споразумение да доставят вода на ресторантите, стават подозрителни заради малкия брой поръчани бутилки, след сключване на сделката и правят анализ на върнатите им бутилки.Те открили следи от чешмяна вода, но за да се уверят, на съдебен изпълнител е възложено да провери допълнителни девет бутилки \"Вал\", преди да бъдат сервирани на клиенти в ресторантите.Според доклад споменат в белгийския всекидневник \"Льо Ехо\", при проверката на място, служители са коментирали пред съдия-изпълнителя, че на клиентите обикновено се предлага избор между минерална вода \"Вал\" или чешмяна вода, но сервирана във фирмени бутилки. Сервитьорът по-късно оттегля думите си.Пивоварна \"Хаах\" иска да прекрати сделката си с ресторантите и иска компенсация, а от своя страна ресторантите се съмняват относно условията, при които са иззети бутилките и условията на съхранение и анализ. ", "date": "2018.01.29", "title": "Обвиниха белгийски ресторанти в продажба на \"минерална вода\" от чешмата"}
{"url": "https://news.bg/world/germaniya-poveche-nyama-da-priema-bezhantsi-ot-italiya-i-gartsiya.html", "text": "Германия повече няма да приема бежанци от Италия и Гърция като част от схемата на ЕС за квотно разпределение.Това пише германското издание \"Велт\", позовавайки се на вътрешното министерство, информират руски медии.Говорител на ведомството е казал пред вестника, че приключва ролята на Германия в схемата за приемане на мигранти от двете европейски страни.\"Германия като цяло завърши разселването през 2017 г.\", поясни представителят.Споразумението за разселване официално изтече на 26 септември 2017 г.През 2017 г. в Германия са регистрирани 186 644 бежанци в сравнение с 280 000 година по-рано.Повечето са от Сирия, следвани от Ирак, Афганистан и Еритрея.", "date": "2018.01.29", "title": "Германия повече няма да приема бежанци от Италия и Гърция"}
{"url": "https://news.bg/society/4-osnovni-problema-za-detsata-v-institutsiite-predstaviha-ot-nepravitelstveniya-sektor.html", "text": "Системните проблеми, които не са решени при процеса на деинституционализация представиха в открито писмо до медиите от Коалиция \"Детство 2025\". Тя обединява неправителствени организации, които следят темата с децата в институциите.Проблемите, според представителите на неправителствените организации, са:Отлагането във времето на тези проблеми поставя в риск всичко постигнато и отчитано от страна на държавата и няколко правителства като успехи в процеса на деинституционализация на грижата за деца в България.От неправителствените организации цитират деца, които признават, че в ЦНСТ и храната, и отношението към тях са по-добри от предишните домове.От неправителствените организации призовават да бъде възобновен диалога за решаване на конкретни въпроси, свързани с качеството на грижа на децата в ЦНСТ и другите услуги.\"Насилието над деца е недопустимо, независимо къде се случва то! То е абсолютно неприемливо, когато става дума за място, където деца и младежи живеят под обществена грижа и чиято първостепенна задача е това място да осигури закрила и сигурност!\", пишат по повод показаните видеозаписи от габровския дом \"Хризантема\".От неправителствените организации припомнят случаите в Могилино, показани във филм на ВВС. Този филм беше катализатор за провеждане на най-значимата социална реформа в България - деинституционализацията.Тогава фокусът беше да се изгради мрежа от услуги като алтернатива на старите институции и децата да се отглеждат в среда, близка до семейната. Сега - осем години по-късно, фокусът е какво се случва в новите услуги, какво е качеството на грижата и защо се появяват филмчета, заснели насилие към децата в тези услуги, пишат от неправителствените организации. Те се питат полагаме ли достатъчно усилия да не допуснем преноса на старата институционална култура в новата среда.Показаните кадри на насилие в Център за настаняване от семеен тип (ЦНСТ) \"Хризантема\" са само следствието от множество причини и проблеми, за които Коалиция \"Детство 2025\" заедно с професионалисти от други организации - Национална мрежа за децата и УНИЦЕФ са поставяни нееднократно.Писмото е подписано от множество организации, обединени в Коалиция \"Детство 2025\". - ", "date": "2018.01.29", "title": "4 основни проблема за децата в институциите представиха от неправителствения сектор"}
{"url": "https://news.bg/int-politics/polsha-iska-sasht-da-nalozhat-sanktsii-i-varhu-severen-potok-2.html", "text": "Полша иска САЩ да наложат санкции върху планирания газопровод \"Северен поток 2\" между Русия и Германия. Това обяви премиерът на Полша Матеуш Моравиецки в интервю за местен вестник, съобщава \"Ройтерс\".Държавният секретар на САЩ Рекс Тилърсън обяви във Варшава в събота, че САЩ разглеждат \"Северен поток 2\" като заплаха за енергийната сигурност на Европа.Проектът ще удвои капацитета на Русия да пренася газ през Балтийско море към Германия и други страни до 110 млрд. куб. м годишно.\"Да, ние говорихме за \"Северен поток 2\". Искаме строителството на газопровода \"Северен поток 2\" да попадне под ударите на санкциите на САЩ, които включват, наред с други, санкции срещу Русия\", подчерта Моравиецки.\"Тълкуването на този документ (американския закон за санкциите) досега от страна на Държавния департамент на САЩ беше двусмислено и незадоволително за нас\", коментира още полският премиер.Полша внася от Русия по-голямата част от газа, който потребява, но планира да диверсифицира доставките, което я прави примамлив пазар в битката за износ на газ между Вашингтон и Москва.Страната отвори първия си терминал за втечнен природен газ (LNG) в пристанище на Балтийско море, а през миналата година Варшава получи първата си доставка от САЩ на втечнен природен газ. Държавната полска газова компания PGNiG планира да купи още газ след споразумение, подписано през ноември.Полша не възнамерява да удължава дългосрочния си договор за внос на газ с руския гигант \"Газпром\", който изтича през 2022 г., тъй като се надява да разчита повече на американския втечнен газ и на планирана газова връзка с Норвегия. Полша също така има споразумения за внос на LNG с Катар.Варшава заедно с Украйна и прибалтийските страни се тревожат, че \"Северен поток 2\" ще увеличи зависимостта на Европа от руския газ.", "date": "2018.01.29", "title": "Полша иска САЩ да наложат санкции и върху \"Северен поток 2\""}
{"url": "https://news.bg/world/petel-i-dve-kucheta-s-predpazni-kolani-v-kola-iznenadaha-politsiyata-v-germaniya.html", "text": "Полицията в Германия спря шофьор, след като пътни полицаи забелязали петел на предната седалка, съобщава ДПА.В съобщението на полицията се пояснява, че петелът е стоял на предната седалка с предпазен колан.Пътните полицаи разрешили на жената да продължи пътуването си, защото перестият й приятел не нарушава правилата за движение, допълват от полицията.На задната седалка пък е имало две немски овчарки, които също са били с предпазен колан.30-годишната жена от Холандия обяснила пред служителите, че никога не пътува без домашните си любимци.Проверката е извършена до град Франкентал, който се намира до холандската граница.\"Никога не сме имали подобен случай\", каза говорител на полицията.", "date": "2018.01.29", "title": "Петел и две кучета с предпазни колани в кола изненадаха полицията в Германия"}
{"url": "https://news.bg/energy/balgariya-predvizhda-dostavki-na-gaz-ot-izrael.html", "text": "В рамките на работното посещение в Държавата Израел българският енергиен министър Теменужка Петкова обсъди с колегата си д-р Ювал Щайниц възможностите за доставка на природен газ за страната ни.\"Сигурността на енергийните доставки и диверсификацията на източниците и маршрутите на природния газ са сред основните приоритети в енергийната политика на настоящето правителство. Разглеждаме източното Средиземноморие и Израел като потенциален източник на природен газ\", каза Петкова по време на разговорите.По думите й страната ни проявява интерес към възможностите за доставки на природен газ до територията на България от израелските офшорни газови находища Тамар и Левиатан.Петкова представи пред министъра на националната инфраструктура, енергетиката и водните ресурси на Държавата Израел д-р Щайниц развитието на газовите проекти в България.Чрез проектите за интерконектори Гърция-България и Турция-България страната ни е неразделна част от реализацията на Южния газов коридор, работим и по вариант за включване в проекта за изграждане на терминал за втечнен природен газ до Александруполис, Гърция, каза Петкова.Една от възможностите за доставка на израелски природен газ до България е именно чрез терминалите за втечнен природен газ. Като друг вариант се разглежда проектът за подводен газопровод EASTMED от Израел през Кипър и остров Крит до Гърция.Българската страна запозна израелската и с концепцията за създаване на регионален газоразпределителен център \"Балкан\" на територията на България.По думите на министър Щайниц израелският енергиен сектор разработва значителни ресурси от природен газ, които биха могли да се изнасят. Той изрази надежда, че Израел може да допринесе за диверсифициране на източниците на природен газ в Югоизточна и Южна Европа и особено за България, Гърция и Италия.Двамата министри се договориха да подготвят Меморандум за разбирателство в областта на енергетиката, с акцент върху възможността за доставка на природен газ от офшорните газови находища на Държавата Израел.Обсъдени са и възможностите за съвместно сътрудничество в сферата на киберсигурността в енергийния сектор.В заключение, министър Петкова добави, че страната ни би оценила високо опита и добрите практики на израелските компании в областта на проучването и добива на природни богатства и допълни, че израелски инвеститорски фирми са добре дошли в България.", "date": "2018.01.29", "title": "България предвижда доставки на газ от Израел"}
{"url": "https://news.bg/tourism/blizo-600-hil-chuzhdentsi-sa-posetili-balgariya-prez-dekemvri-2017-g.html", "text": "През месец декември 2017 година посещенията на чужденци в България са 596.1 хиляди, което е с 12.2% повече в сравнение с данните за декември 2016 година. Това сочат данни на Националния статистически институт (НСИ) относно пътуванията на българи в чужбина и посещенията на чужденци у нас за месец декември 2017 година.При посещенията на туристи у нас е регистрирано увеличение при всички наблюдавани цели. Най-голям е ръстът на чужденците, посетели България с \"други цели\" - 13.3%. През декември миналата година 12.3% повече чужденци са били у нас на почивка, а увеличението при тези, пътуващи по бизнес, е с 9.7%. Транзитните преминавания през страната са 23.3% (138.9 хил.) от всички посещения на чужденци в България.Най-много чужденци идват у нас от държавите членки на ЕС. Гражданите на ЕС у нас формират повече от половината трафик на чужденци - 55.8%, което е и с 13% повече спрямо декември 2016 година. Разбивка по държави сочи, че най-голямо е увеличението на италианските туристи у нас - броят им се е покачил с 32.7% спрямо последния месец на 2016 година. След това в класацията с нареждат Германия - за периода 18.7% граждани на страната са посетили България. Жителите на Великобритания се нареждат на трето място - с 15.4% повече като толкова приблизително е и увеличението на потока гърци у нас.НСИ отчита и увеличение на посещенията на граждани от групата \"Други европейски страни\" - с 10.0%, като най-голям е ръстът на посещенията на граждани от Турция - с 13.5%.Най-много посещения в България през декември 2017 г. са реализирали гражданите от: Румъния - 126.1 хил., Гърция - 108.3 хил., Турция - 94.8 хил., бившата югославска република Македония - 45.1 хил., Сърбия - 43.9 хил., Германия - 20.5 хил., Украйна - 15.5 хил., Израел - 10.9 хил., Обединеното кралство - 10.4 хил., Италия - 10.3 хиляди.Българите също са регистрирали повече пътувания в чужбина. През декември 2017 г. 459.2 хил. българи са пътували зад граница, което е с 15.6% повече спрямо последния месец на 2016 г. Увеличение на пътуванията на български граждани е отчетено към Турция - с 18.6%, Сърбия - със 17.3%, Гърция - с 14.7%, Румъния - с 10.8%, Австрия - с 10.4%, бившата югославска република Македония - с 10.0%, Германия - с 8.5%, Италия - с 6.3%, и други. Същевременно намаляват пътуванията към Руската федерация - с 32.5%, Украйна - с 22.3%, Швейцария - с 20.0%, и други.НСИ отчита 42.2% ръст на пътуванията на българи с цел почивка през декември 2017 г., докато увеличението на пътуващите със служебна цел или други цели са сравнителни ниски - с 11% и 6%.През декември 2017 г. най-голям брой пътувания на български граждани са осъществени към: Турция - 103.4 хил., Гърция - 86.7 хил., Германия - 39.2 хил., Сърбия - 32.8 хил., Румъния - 32.2 хил., бившата югославска република Македония - 30.5 хил., Италия - 17.1 хил., Австрия - 15.2 хил., Испания - 11.1 хил., Обединеното кралство - 10.2 хиляди.", "date": "2018.01.29", "title": "Близо 600 хил. чужденци са посетили България през декември 2017 г."}
{"url": "https://news.bg/politics/uvolnyavat-sluzhitelya-na-dai-podaval-signali-za-kupuvane-na-shofyorski-knizhki.html", "text": "Масовото и безразборно купуване на шофьорски е проблемът, заради който има толкова много произшествия на пътя. Това обявиха от БСП на извънреден брифинг днес. Зам.-председателят на ПГ на \"БСП за България\" Георги Свиленски обяви, че Министерството на транспорта обаче уволнява човека, който разкрива корупцията в ДАИ.В централата на партията присъства и Кънчо Димитров, който също потвърди, че е уволнен, защото се бори с корупцията и продажбата на шофьорски книжки. \"От днес вече не съм началник на областния отдел \"Автомобилна администрация - София\", защото ме уволниха. Защото се боря срещу корупцията и продажбата на шофьорски книжки.\" Кънчо Димитров разказа, че е имало случаи, когато са се продавали шофьорски книжки на слабо грамотни хора. Той е сезирал изпълнителния директор на структурата. Отговорът е бил: \"Независимо, че не познава пътните знаци, след като е изкарал по някакъв начин теоретичния изпит за придобиване на шофьорска книжка, няма как да му анулираме изпита.\"\"От 2011 г., откакто Московски е министър, има и най-много арести на изпълнителни директори. Човекът, който подава сигнали за корупция, бива уволняван. Не знам как точно се борят с корупцията\", добави Димитров. Той заяви, че е писал и до премиера. Попита - защо него го уволняват, а тези, които са продавали шофьорски книжки, са върнати на работа?Свиленски припомни, че през юни 2017 г. са арестувани 12 служители на ДАИ - инспектори и изпитващи, половината получават обвинения, а останалите са били освободени. Към днешна дата те работят в ДАИ и продължават да продават шофьорски книжки\", добави още народният представител.\"Искаме оставката на Ангел Попов, зам.-министър на транспорта, защото не може човек, който е сигнализирал прокуратурата, ДАНС, премиера и президента за корупция - да бъде уволнен дисциплинарно\", категоричен бе Свиленски. Той попита още - какъв сигнал се дава към всеки един служител в министерството или автомобилната инспекция с това уволнение.", "date": "2018.01.29", "title": "Уволняват служителя на ДАИ, подавал сигнали за купуване на шофьорски книжки"}
{"url": "https://news.bg/world/parvi-vaorazhen-obir-na-bitkoyn-vav-velikobritaniya.html", "text": "Първи въоръжен обир на цифрова валута биткойн е регистриран във Великобритания, съобщава британският вестник \"Дейли мейл\", цитиран от АФП.Въоръжени нападатели нахлули в жилището на британски търговец на криптовалута и го принудили да прехвърли биткойните, след като завързали съпругата му и го заплашили с оръжие.Обирът е станал на 22 януари в жилище в село в Югоизточна Англия.Според \"Дейли мейл\" това е първата подобна кражба на криптовалута в страната.Четирима души с качулки нахлули в дома на 30-годишния Дани Астън и 31-годишната му съпруга Ейми Джей.Говорител на полицията заяви пред \"Дейли телеграф\", че полицията води разследване за \"кражба с взлом\" и за отправяне на заплахи към семейството.Жертвите са директори на компанията Aston Digital Currencies, която управлява портфолио с виртуални валути.Компанията е създадена през юни 2017 г., когато биткойнът се търгуваше за около 2 500 евро.Не са извършени арести до момента.Семейството е извършило повече от 100 000 транзакции с 16 375 партньори. При някои е използвано реалното име на Дани Астън, което може директно да е отвело нападателите до семейството.", "date": "2018.01.29", "title": "Първи въоръжен обир на биткойн във Великобритания"}
{"url": "https://news.bg/int-politics/vazdushni-udari-izbiha-poveche-ot-30-dushi-v-siriyskiya-idlib.html", "text": "При въздушни удари в контролираната от бунтовниците провинция Идлиб в Сирия са били избити най-малко 33 души през последните два дни. Това обявиха от Сирийския център за наблюдение на човешките права, както и спасители в Идлиб, съобщи \"Ройтерс\".Повечето от жертвите са в град Саракиб, който се намира на главната магистрала, свързваща контролирания от правителството град Алепо и намиращата се на 20 км северозападно от Абу ал Духур военновъздушна база, която сирийските правителствени сили и присъдружните им милиции завзеха, прогонвайки бунтовниците.Сирийските държавни медии не са съобщили за въздушни удари в Идлиб, но информират, че армията и нейните съюзници са разширили контрола си около въздушната база - гореща точка на неотдавнашна правителствена офанзива.Гражданската защита на Идлиб, спасителна служба в контролираната от бунтовниците територия, известна като \"Белите каски\", заявиха, че въздушни удари през последните 24 часа са ударили няколко села в северозападната провинция. Според \"Белите каски\" повече от 35 души са били ранени.Уточнява се, че изтребителите са ударили пазар за зеленчуци в Саракиб тази сутрин. \"Непосредствено след това болницата, в която бяха откарани ранените, беше ударена, предизвиквайки наранявания сред медицинския персонал, а болницата е неизползваема\", уточниха \"Белите каски\".Сирийското правителство твърди, че удря само екстремисти и многократно е отричало да удря цивилни обекти като болници.", "date": "2018.01.29", "title": "Въздушни удари избиха повече от 30 души в сирийския Идлиб"}
{"url": "https://news.bg/economics/dnsk-otchete-6565-proverki-na-stroitelniya-nadzor-za-2017-g.html", "text": "През 2017-та година Дирекцията за национален строителен контрол - ДНСК е извършила общо 6565 проверки на законосъобразното изпълнение на задълженията на лицата, упражняващи строителен надзор, на строежи от първа до четвърта категория включително, на територията на цялата страна.За този период е проверена дейността на 595 юридически лица и еднолични търговци, извършващи строителен надзор. Съставени са 65 акта за административни нарушения и са издадени 87 наказателни постановления. За сравнение, за същия период през 2016 г. са издадени 27 наказателни постановления.От 1 октомври до 31 декември миналата година от ДНСК са извършени общо 1867 проверки на законосъобразното изпълнение на задълженията на лицата, упражняващи строителен надзор, на строежи от първа до четвърта категория включително, на територията на цялата страна.Проверките са направени на 588 жилищни сгради, 377 обществени сгради, 154 производствени сгради, 627 строежа от техническа инфраструктура, 114 телекомуникационни съоръжения и 7 хидротехнически съоръжения и обекти за производство на енергия от възобновяеми източници.Проверени са 360 юридически лица и еднолични търговци, извършващи строителен надзор. За този период са съставени 13 акта за административни нарушения и са издадени 27 наказателни постановления, като 19 от тях са по съставени актове през предходни отчетни периоди. По 5 от съставените актове за административни нарушения предстои приключване на административно-наказателното производство, предвидено в закона.За първи път от няколко години ДНСК отне лиценза за упражняване на строителен надзор на фирма \"Инекс консулт ООД\" поради допуснати от нея редица нарушения, вписани в поддържания от дирекцията Регистър на административнонаказателните производства. Тече процедура по отнемане на лицензите на още две фирми - \"Глобал Консулт 07\" ООД и \"ЗТ Консулт\" ЕООД.", "date": "2018.01.29", "title": "ДНСК отчете 6565 проверки на строителния надзор за 2017 г."}
{"url": "https://news.bg/world/poroshenko-odobri-ucheniya-na-sasht-i-nato-v-ukrayna.html", "text": "Президентът на Украйна Петро Порошенко се подписа под проектозакон, който разрешава допускането на въоръжени сили на други държави на украинска територия за участие в многонационални учения през 2018 г.Това се казва в съобщение на пресслужбата на държавния глава, информира ТАСС.Президентът се подписа под приетия на 18 януари във Върховната рада закон за допускане на подразделяния на въоръжените сили на други държави на територията на Украйна през 2018 г. за участие в шест многонационални учения, се пояснява в съобщението.Съгласно закона на украинска територия ще се допускат до 3 000 военнослужещи на САЩ и страните членки на НАТО, както и бойна техника.Запланувано е от юни до ноември да се проведат украинско-американските учения Rapid Trident-2018, в които ще участват до 2 000 войници от НАТО, както и до 20 самолета и хеликоптера. В игрите Sea Breeze-2018 от юни до октомври ще участват до 2 200 военнослужещи, до 20 кораба, до пет подводници и до 20 самолета и хеликоптера.Отделени са 1,3 милиона долара за многонационалните учения.", "date": "2018.01.29", "title": "Порошенко одобри учения на САЩ и НАТО в Украйна"}
{"url": "https://news.bg/politics/moskovski-gotov-za-ostavka-no-sastoyanieto-na-bdzh-ne-go-nasochva-kam-tova.html", "text": "\"Оставката винаги си и я нося в джоба и не е проблем да си я подам. Не бих му отговорил по никакъв начин в този формат (на депутата от БСП Георги Свиленски - б.р.), тъй като намирам, че няма основания да се отправят по такъв начин квалификации.Това заяви транспортният министър Ивайло Московски на пресконференция в отговор на поисканата му оставка от страна на БСП.БДЖ може да закрие футболния си отбор, каза Московски.Транспортният министър изреди цифри, с които мотивира тезата си, че БДЖ подобрява своето състояние. От 2009 г. това ръководство е с 850 млн. задължения и 68 млн. оперативна загуба. Към днешна дата - 2017 г. задълженията на дружеството са 330 млн. с 15 млн. оперативна загуба, каза Московски и отново повтори цифрите.Тук някъде колегите от БСП си противоречат, каза Московски и поясни, че при голяма корупция в дружеството няма как финансовото положение да се подобрява или когато БСП са управлявали железниците, корупцията е била чудовищна.Относно ремонта на локомотиви, транспортният министър обясни, че по времето на БСП е затворен последния завод за ремонт на локомотиви. В България няма къде да ремонтираме локомотиви, вариантът - през процедура да бъде избрана фирма. От новата процедура да бъде създадено и депо за ремонт от доставчика на бъдещите влакове. В момента дружеството малко по малко си стъпва на краката, увери Московски.Той обясни, че служителят, който е записан и човекът, който отправя заплахите, е освободен. Това е престъпление, той е в правото си да подаде жалба. Припомняме, по-рано излезе информация, че служителят на БДЖ, който е сигнализирал за нередности в дружеството, е бил заплашен по телефона. Министър Московски изрази учудване как човек записва телефонните си разговори.За футболния отбор на БДЖ изпълнителният директор на \"Холдинг Български държавни железници\" ЕАД Владимир Владимиров обясни, че там има и служители на БДЖ.Припомняме, в медиите се появи информация, че докато дружеството затъва финансово и липсват локомотивни машинисти, във футболния отбор се назначават спортисти на примамливи заплати.Нито един тренировъчен ден на отбора не е бил в работно време. Спортува се след работа и събота и неделя. Заплатите са според длъжностите, каза Владимиров.\"Не е ползвана и една стотинка от БДЖ и нищо друго. Колегите против масовия спорт в България ли са, какво им пречи. Той се казва \"Локомотив БДЖ\". Това, че хората спортуват, БДЖ има други форми на дейност. Има регионални спартакиади. Около депата в БДЖ има спортни площадки занемарени. Първо ще подобряваме условията на труд, но някое друго ръководство има възможност да се заеме с тях\", обясни Владимиров.В страната 4% от населението се занимава с масов спорт, а в развитите държави това са 40%, допълни изпълнителният директор на БДЖ.Той обясни, че от 3 месеца Сметната палата е в БДЖ.Директорът на БДЖ \"Товарни превози\" Любомир Илиев, обясни, че БДЖ е единствената компания, където работното време започва от местоживеене. Той даде пример - ако машинист живее в Дупница и трябва да поеме влак от София за Пловдив, то работното му време започва от излизането от дома му в Дупница до връщането му по местоживеене.Чистото работно време е 1/3 от цялото работно време. Тези 300 часа годишно са две смени на месец. Това е огромен разход за компанията. През 2018 г. очакваме извънредния труд да бъде намален с около 30%, каза Илиев.Всеки машинист абсолютно доброволно приема да има извънреден труд. Нарядите са една смяна работа, две - почивка. Сметната палата и Инспекцията по труда работят в БДЖ.Относно състоянието на локомотивите, Илиев обясни, че от 87 поддържани локомотива има 3 рекламации. Ние работим със 7-степенна система на проверка. Последният, който проверява, е машинистът. Между 600 и 800 хил. лева струва един голям ремонт, обясни той.От своя страна министър Московски допълни, че всички сигнали, които са постъпили за БДЖ, се разглеждат от последващи контролни органи на държавата.", "date": "2018.01.29", "title": "Московски готов за оставка, но състоянието на БДЖ не го насочва към това"}
{"url": "https://news.bg/world/es-reshi-prehodniyat-period-sled-brekzit-da-e-do-31-dekemvri-2020-g.html", "text": "Европейският съюз взе решение преходният период след напускането на Великобритания да продължи до края на 2020 г., съобщават АФП и \"Ройтерс\".На министерска среща по европейските въпроси официално бе постигнато споразумение за преходен период, който ще позволи на Обединеното кралство да има достъп до единния пазар на ЕС в продължение на близо две години след Брекзит. Но Лондон няма да има власт за прокарване на политики в съюза.В рамките на 2 минути са приети насоките за преговорите за Брекзит. Великобритания губи институционалното си представителство, а преходният период ще продължи до 31 декември 2020 г.Министрите дадоха ясен мандат на Европейската комисия относно какъв да бъде преходният период: правилата на ЕС да се прилагат във Великобритания, страната няма да участва в институциите на съюза и във вземането на решения.Брюксел изрази надежда бързо да се достигне до споразумение с Обединеното кралство.Миналата сряда британският министър за Брекзит Дейвид Дейвис заяви, че целта на ЕС е преходният период да е до 2020 г., тъй като тогава изтича многогодишната финансова рамка за периода 2014—2020 г.", "date": "2018.01.29", "title": "ЕС реши преходният период след Брекзит да е до 31 декември 2020 г. "}
{"url": "https://news.bg/int-politics/putin-lichno-razporedil-darzhavnata-doping-programa-na-rusiya.html", "text": "Руснакът Григорий Родченков, който разкри подкрепяната от държавата програма за допингиране на руските спортисти, твърди пред германска телевизия, че руският президент Владимир Путин лично е разпоредил заговора, съобщава \"Франс прес\".\"Разбира се, че всичко това дойде от върха, от президента\", разкри Родченков пред германската обществена телевизия ARD в интервю по телефона.\"Защото само президентът може да задейства контраразузнавателната спецслужба ФСБ за такава специална задача\", посочва още той.Путин \"не би могъл да отрече\", че е знаел за схемата, добавя Родченков.Родченков е бивш директор на антидопинговата лаборатория в Москва, който избяга в САЩ през 2016 г., изтъквайки, че се страхува за живота си след внезапната смърт на двама високопоставени служители от руската антидопингова агенция.На Русия ѝ беше забранено да участва на Зимните олимпийски игри в Южна Корея следващия месец, както и на Параолимпийските игри, въпреки че отделни спортисти, които могат да докажат, че са чисти от допинг, могат да се състезават при строги условия и под неутрален флаг.Родченков също така заяви, че е убеден, че Путин е бил информиран за всички подробности от допинг програмата на Виталий Мутко, тогавашния министър на спорта и настоящ вицепремиер.Той посочва, че като бивш началник на руската антидопингова агенция той е информирал тогавашния заместник-министър на спорта Юрий Нагорних, който от своя страна е информирал Мутко, който пък е информирал Путин.Родченков твърди също така, че преди Зимните олимпийски игри през 2014 г. в Сочи, Русия е провеждала организирана от държавата система за допингиране по време на Олимпийските игри в Пекин през 2008 г. и през 2012 г. в Лондон.След като избяга от Русия в края на 2015 г., Родченков влезе в програмата на американското ФБР за защита на свидетели, докато Русия издаде международна заповед за арестуването му.\"Всеки ден се радвам, че съм още жив\", подчертава Родченков в интервюто.Русия беше изключена от олимпийското движение през август 2016 г. след разкритията за масово разпространено допингиране на руските спортисти с подкрепата на държавата, което стана в доклад на Ричард Макларън за Световната антидопингова агенция (УАДА).Нито УАДА, нито Международният олимпийски комитет са свързвали Путин с допинг заговора, като само посочиха спортното министерство и наложиха доживотна забрана на Мутко и Нагорних от олимпийското движение.", "date": "2018.01.29", "title": "Путин лично разпоредил държавната допинг програма на Русия"}
{"url": "https://news.bg/crime/sadyat-nepalnoleten-zakanval-se-da-ubie-zhena-s-machete-v-stolitsata.html", "text": "Софийска районна прокуратура внесе обвинителен акт за пореден случай на отправени заплахи с убийство, а извършителят е непълнолетен. На 24 ноември 2017 г., пострадалата К., живуща в  София, ж.к. \"Студентски град\", излязла да разходи своя домашен любимец към 00.25 часа. На път към изхода на кооперацията, К. срещнала обвиняемия Р. (непълнолетен към тази дата). В този момент той блъскал намиращата се на същото място свидетелка С. в гърба, отправяйки й заплашителни и обидни реплики. К. се опитала да се намеси и да предотврати спора между двамата, предупреждавайки Р., че ще уведоми полицията.Без да се съобрази с казаното от К., непълнолетният размахал към нея голям нож, тип \"мачете\", крещейки, че \"ще я заколи\" и \"накълца на парчета\". След като отправил тези заплахи, той продължил пререканието си със С. През това време К. подала сигнал на телефон 112, а пристигналите на място полицейски служители задържали извършителя.По случая е образувано досъдебно производство, под ръководството и надзора на Софийска районна прокуратура, в хода на което на Р. е повдигнато обвинение за отправяне на заплаха с убийство.Разследването е приключено, като на 29 януари е внесен обвинителен акт срещу Р. за описаните по-горе деяния. Предстои делото да бъде насрочено за разглеждане в Софийски районен съд.", "date": "2018.01.29", "title": "Съдят непълнолетен, заканвал се да убие жена с \"мачете\" в столицата"}
{"url": "https://news.bg/world/vtora-zhena-arestuvana-v-teheran-zaradi-protest-sreshtu-hidzhaba.html", "text": "Втора жена е арестувана в иранската столица Техеран заради протест срещу задължителните правила за носене на хиджаб, пише \"Гардиън\".Жената свали ислямската одежда и я закачи на дърво като протест срещу ограниченията.Преди около месец друга жена протестира срещу задължителните правила жените да са покрити от главата до петите на публични места.И двата протеста са проведени на едно и също място - улица Enghelab в центъра на иранската столица.Демонстрацията на 31-годишната Вида Мовахед преди месец съвпадна с вълната протести, която заля цялата страна в края на декември и началото на януари. Въпреки че не са свързани, действията на Мовахед въплъщават стремежите на движение от млади иранци да се противопостави на липсата на социални и политически свободи.Много иранци, включително и мъже, промениха профилните си снимки в социалните мрежи в подкрепа на съпротивата на Мовахед. Те също така разпространиха хаштага \"момичето на улица Enghelab\".Мовахед беше арестувана за кратко.Самоличността на втората жена не се съобщава, но кореспондент на \"Ню Йорк таймс\" в Техеран информира, че жената е задържана.От революцията през 1979 г. иранските закони задължават жените да носят хиджаб. Въпреки страха от репресии, милиони жени в Ислямската република нарушават ограниченията всекидневно.Все повече жени, особено в Техеран, отказват да носят хиджаб, докато шофират автомобилите си, тъй като колата я разглеждат като лично пространство, където могат да се обличат по-свободно.", "date": "2018.01.29", "title": "Втора жена арестувана в Техеран заради протест срещу хиджаба"}
{"url": "https://news.bg/world/mobilno-prilozhenie-za-sport-razkriva-lokatsiyata-na-tayni-voenni-bazi-na-sasht.html", "text": "Мобилното приложение Strava - тракер за тичане и колоездене, разкрива местоположението на тайни американски военни бази, пише \"Гардиън\".Приложението показва секретна информация за местоположението и персонала във военни бази и шпионски места по света.Подробностите са разкрити от Strava с карти за визуализация, които показват движението на потребителите на приложението, което позволява на хората да записват фитнес упражненията и да ги споделят с други.Картата, реализирана през ноември 2017 г., показва всяко действие, включително повече от 3 трилиона индивидуални точки GPS информация, според компанията.Приложението може да бъде използвано от различни устройства, включително смартфони и фитнес тракери като Fitbit за намиране на известни маршрути за бягане в големи градове и отдалечени райони.Но през уикенда военни анализатори са забелязали, че на картата се е появила и изключително чувствителна информация.Разкриват се локациите на бази в Афганистан, Джибути и Сирия, където предимно чужденци са използвали приложението.Някои от базите не се виждат с Google Maps или с картите на Apple за разлика със Strava.", "date": "2018.01.29", "title": "Мобилно приложение за спорт разкрива локацията на тайни военни бази на САЩ"}
{"url": "https://news.bg/crime/nezakonnata-tranzhorna-vav-varna-e-zakrita-pravomerno-reshi-vas.html", "text": "Върховният административен съд потвърди решението на Административния съд във Варна, че инспекторите от Областната дирекция на Българската агенция по безопасността на храните (БАБХ) са действали правомерно при затварянето на незаконна транжорна за бели меса в морската столица.В продължение на две години нарушителят води дела срещу БАБХ-Варна за предприетите действия от страна на инспекторите. Първото решение на Административния съд във Варна е от 20 декември 2016 година и гласи, че \"действията на служителите на Областната дирекция по безопасност на храните във Варна са правилни и законосъобразни\". След обжалване още две решения на ВАС- Варна потвърждават първото определение. Решенията са от 18 май 2016 година и 9 януари 2017 година.Решението на ВАС е окончателно.Припомняме, случаят е от месец февруари 2016 година. Тогава инспекторите на БАБХ във Варна разкриха нелегална транжорна за преработка на птиче месо, която месеци наред е работила и е захранвала с продукция ресторант и заведение за дюнери в областния град.Веднага след разкриване на транжорната установените на място суровини и храни бяха възбранени, а собственикът беше санкциониран.", "date": "2018.01.29", "title": "Незаконната транжорна във Варна е закрита правомерно, реши ВАС"}
{"url": "https://news.bg/health/svishtovskata-bolnitsa-ne-e-zaplashena-ot-zatvaryane-uveri-kmetat.html", "text": "Болницата в Свищов не е заплашена от затваряне, а смяната на управителя й се е наложила заради лошите му отношения с медиците. Това заяви кметът на Свищов Генчо Генчев в интервю за БНР.Припомняме, управителят на МБАЛ \"Д-р Димитър Павлович\" д-р Венцислав Михов беше сменен преди три дни. Д-р Михов е депозирал оставката си на 25 януари. На 30 януари се свиква извънредна сесия на Общинския съвет, за да обявят официално конкурса за нов управител на болницата, обясни Генчев.В момента  от общинската администрация до провеждане на конкурс за нов ръководител.По думите на кмета Генчев ситуацията в болницата е сходна на кризата при други общински болници, за които е трудно да съществуват като търговски дружества при замразени цени на клинчите пътеки.Без участието на държавата, без ангажираността от страна на държавата, ние няма как да се справим. Колкото и на искаме, не се ли направят някакви законови промени по отношение на общинските лечебни заведения, те няма как да оцелеят, заяви кметът на Свищов.Докато не бъде избран нов управител на свищовската болница, текущите разплащания на дружеството ще стават само със съвместното съгласие от кмета на Свищов и главния счетоводител на общинската болница - Катя Янкова.С Решението на Общински съвет кметът на Свищов в 90-дневен срок трябва да сключи договор с нов управител на болницата.Д-р Михов е срещал подкрепа от общината, заяви кметът. Определени случки доведоха до хвърляне на оставките на петима лекари от отделенията, което доведе до молбата д-р Михов да напусне управителния пост. Болницата работи, всички отделения и лекари работят, няма опасност от затваряне, увери кметът.Държавата е абдикирала от общинските болници и за това са проблемите с лечебните заведения. Общинските болници са търговски дружества и те трябва да изкарат средства да оцеляват. Няма как да оцеляваш в тази трудна и патова ситуация, обобщи ситуацията кметът.За нападнатия и бит през почивните дни лекар, Генчо Генчев заяви, че състоянието на д-р Иво Караджов е стабилно. Д-р Инджов е контактен и се възстановява. Към момента няма задържан по случая, водят се оперативно-следствени действия, образувано е досъдебно производство за нанасяне на телесна повреда към неизвестен извършител, допълни Генчев.", "date": "2018.01.29", "title": "Свищовската болница не е заплашена от затваряне, увери кметът"}
{"url": "https://news.bg/crime/283-imotni-sofiyantsi-proveryava-prokuraturata.html", "text": "До главния прокурор са постъпили различни данни от НАП и ГД \"Национална полиция\" за имотни българи. Това стана ясно от брифинга на говорителя на главния прокурор Румяна Арнаудова във връзка със започналата проверка на граждани, които управляват луксозни автомобили и са закупили големи недвижими имоти, разпоредена от главния прокурор Сотир Цацаров.365 лица за две години (2015-2016) са придобили недвижима собственост за над 500 000 лева. Заможни българи придобили имоти за над 800 000 лева.Според държавното обвинение това имущество може да е в резултат на пране на пари или данъчни престъпления. Затова и Сотир Цацаров е разпоредил мащабната проверка.Ще се проверява имота, предишен собственик, както и произхода на средствата. Това ще се прави и при проверката на собственици на луксозните автомобили.МВР твърди, че сред заможните българи има и такива с криминални регистрации, стана ясно от думите на Арнаудова. Прокуратурата очаква бързо приключване на проверките.В апелативен район София 283 са имотните българи, които се проверяват. Следват по апелативни райони - Пловдив с 27 богаташи, 29 са във Варна, 17 в Бургас, във Велико Търново - 19. Тепърва ще се установи произхода на средствата, каза Арнаудова. \"Не за първи път държавното обвинение извършва проверки на имотните българи. Това не е непозната за нас форма на проверка\", изтъкна тя.Проверката е в началото, поясни говорителят на главния прокурор. Проверяват се физически лица, тези, които управляват скъпите автомобили, или са си закупили скъпи имоти.Румяна Арнаудова не изключва част от проверените да са придобили законно имотите и колите и да са си платили данъците.", "date": "2018.01.29", "title": "283 имотни софиянци проверява прокуратурата"}
{"url": "https://news.bg/world/sasht-othvarliha-iskaneto-na-turtsiya-da-se-izteglyat-ot-manbidzh-v-siriya.html", "text": "САЩ не планират да изтеглят войниците си, които са разположени до град Манбидж, Северна Сирия, въпреки че Турция призовава за незабавно изтегляне на американския контингент.Това заяви пред СиЕнЕн генерал Джоузеф Вотъл, шеф на Централното командване на САЩ, информира \"Ройтерс\".Вотъл добави, че изтеглянето на американските сили от Манбидж \"не е нещо, към което се стремим\".Турция обяви, че Манбидж е следващата цел след прочистването на района на Африн от сирийските кюрди.", "date": "2018.01.29", "title": "САЩ отхвърлиха искането на Турция да се изтеглят от Манбидж в Сирия"}
{"url": "https://news.bg/culture/v-ukrayna-narochiha-golemite-ruski-pisateli-pushkin-i-bulgakov-v-plagiatstvo.html", "text": "Украинският писател Юрий Виничук обвини в плагиатство едни от най-големите писатели и класици в руската литература - Михаил Булгаков и Александър Пушкин.В колонката си в украинския интернет портал \"Збруч\" Виничук пише, че всеки човек, запознат с литературата \"лесно може да забележи целия вторичен характер на романа \"Майстора и Маргарита\", написан от Булгаков.Според украинския писател Булгаков е събрал идеи от различни автори - Пиер Мак Орлан, Александър Дюма, Марк Твен и Густав Майринк.\"Накратко, проблемът с Булгаков. Впрочем, както и с Пушкин, когото французите не възприемат, смятайки го за обикновен епигон на френската поезия\", пише Виничук.По думите на украинския писател, много от класическите стихотворения на Пушкин са \"преработки\" от чужд език.", "date": "2018.01.29", "title": "В Украйна нарочиха големите руски писатели Пушкин и Булгаков в плагиатство"}
{"url": "https://news.bg/economics/kzp-proveri-350-turisticheski-obekta-v-planinskite-kurorti-za-sedmitsa.html", "text": "350 проверки на туристически и търговски обекти в зимните курорти е извършила Комисията за защита на потребителите (КЗП) през миналата седмица. В около 10% от случаите са констатирани различен тип нарушения. През януари присъствието на КЗП на терен е много по-засилено, тъй като това е разгарът на зимния сезон и курортите вече са пълни.\"Има нещо, което е симптоматично, но може би засега се среща в по-малко случаи, отколкото в минали години - обектът се рекламира като СПА хотел или като много по-звезден, отколкото е по удостоверение за категоризация, а не е в състояние да предложи услугите, заради които хората понякога избират точно такова място за настаняване\", коментира председателят на КЗП Димитър Маргаритов.Той изрази предположение, че в някои от случаите е възможно хотелиерите да се надценяват, като си мислят, че ще могат в движение да откликнат на очакванията и потребностите на своите клиенти, но това няма как да стане. \"Затова и законът въвежда точно определени и ясни критерии, въз основа на които съответният обект придобива своята категоризация\", обясни Маргаритов.\"Надявам се, че поне в рамките на това, което и ние можем да направим като съдействие по отношение на потребителите, тези хотелиери ще са в състояние да компенсират своите клиенти с друг тип услуги или с някакви добри практики, които в крайна сметка няма да доведат до голямо разочарование\", добави той.Председателят на КЗП посочи, че Комисията има все по-голяма успеваемост в случаите на предоставяне на туристически услуги в некатегоризирани обекти от типа на апартаментните комплекси. При проверките през миналата седмица е установено именно такова нарушение - липса на категоризация в обект, който има около стотина апартамента, а някъде около половината са били категоризирани.Маргаритов припомни, че проверките на Комисията в зимните курорти стартираха още през декември. Тогава бяха инспектирани обектите, в които в минали периоди са констатирани нарушения, за да се установи дати несъответствията са преодолени и търговците са привели дейността си в съответствие с изискванията на закона.Проверки са направени и на съоръженията и ски пистите преди да стартира работата им, продължават и сега. \"Всичко е наред, дано така да бъде и занапред. Положени са необходимите усилия, за да може както техническата изправност на съоръженията да е факт, така и онова, което за потребителите също е не по-малко важно - правото на информация, обявяването на цените. А когато говорим, за ски пистите - също условията и степента на трудност на различните писти и участъци по тях\", каза още Маргаритов.Проверките на КЗП в планинските курорти ще продължат до кроя на сезона. Те ще се извършват както по сигнали на потребители, така и по кампанията на контролния орган.", "date": "2018.01.29", "title": "КЗП провери 350 туристически обекта в планинските курорти за седмица"}
{"url": "https://news.bg/world/pregovaryashtite-za-koalitsiya-v-germaniya-blizo-do-sdelka-za-bezhantsite.html", "text": "Консерваторите на германския канцлер Ангела Меркел и социалдемократите са близо да преодолеят голямо препятствие на разговорите за формиране на ново коалиционно споразумение.Това заяви високопоставен представител на социалдемократите на коалиционните преговори, информира \"Ройтерс\".Партиите се опитват да се договорят по деликатния въпрос за обединение на разделените бежански семейства в Германия, като някои политици от социалдемократите настояват за по-снизходителен подход. Но консерваторите искат по-твърд подход по имиграционните въпроси, за да не изгубят още гласове в полза на \"Алтернатива за Германия\".Разговорите за обединение на семействата продължиха цяла нощ. Партиите не постигнаха споразумение, но заместник-председателят на Германската социалдемократическа партия Малу Драйер заяви, че партиите са достигнали \"финалните етапи\" за сключване на споразумение.Драйер добави пред радио Deutschlandfunk, че има воля сред преговарящите още днес да бъде постигнато споразумение.Представителят поясни, че преговарящите страни все още не са разрешили различията по въпроса за здравното осигуряване и политиката на трудова заетост.Но ние не сме много далеч от решение, каза тя.", "date": "2018.01.29", "title": "Преговарящите за коалиция в Германия близо до сделка за бежанците"}
{"url": "https://news.bg/int-politics/turtsiya-zakopcha-nad-300-dushi-za-teroristichna-propaganda-sreshtu-ofanzivata-v-siriya.html", "text": "Турските власти са арестували 311 души заради разпространение на \"терористична пропаганда\" във връзка с офанзивата на Анкара срещу \"Отрядите за защита на народа\" на сирийските кюрди. Това обявиха от вътрешното министерство на Турция, цитирани от \"Франс прес\".Заподозрените са били задържани, след като операцията срещу сирийските кюрди започна на 20 януари.Анкара разглежда \"Отрядите за защита на народа\" като \"терористично\" разклонение на Кюрдската работническа партия (ПКК), която води въоръжен бунт срещу турската държава от повече от три десетилетия.ПКК е включена в черния списък като терористична организация от Анкара и нейните западни съюзници.Операцията на Турция под наслов \"Маслинова клонка\" се провежда съвместно с бойци от Свободната сирийска армия, като се стреми да прогони \"Отрядите за защита на народа\" от северозападния анклав Африн в Сирия, който се намира близо до турската граница.Въпреки че вътрешното министерство не е предоставило подробности, полицейски спецакции са били проведени в цяла Турция - от Измир на Егейско море до Игдир и Ван на изток.Правозащитни организации отново изразиха опасения относно свободата на словото в Турция. Международната правозащитна организация Human Rights Watch през миналата седмица разкритикува \"нетърпимостта към критиките\" от страна на Анкара. Сред арестуваните са били журналисти, включително писателката и правозащитничка Нуркан Байсал, но тя е била освободена през миналата седмица.Турският президент Реджеп Тайип Ердоган призова за национално единство във връзка с офанзивата в Сирия и предупреди, че онези, които реагират на призивите за протести, ще платят \"тежка цена\".Междувременно говорителят на Ердоган Ибрахим Калън призова обществеността и медиите да бъдат внимателни към \"лъжливи, фалшиви, изкривяващи и провокативни новини, снимки и клюки\".", "date": "2018.01.29", "title": "Турция закопча над 300 души за \"терористична пропаганда\" срещу офанзивата в Сирия"}
{"url": "https://news.bg/regions/kmetat-na-pazardzhik-pokani-chetiri-lapi-zaedno-da-gledat-terez-i-masud.html", "text": "Пазарджик е готов да осигури всички нужни условия за отглеждането на двете лъвчета Терез и Масуд.На специална пресконференция по казуса Тодор Панов увери, че общината е не само готова, но и иска да си сътрудничи с организацията \"Четири лапи\", за да се създадат най-добри условия за отглеждане на лъвчетата.Панов заяви, че са наясно с това, че животните могат да имат здравословни проблеми, затова и са готови да наемат допълнително специалисти, които да се грижат за големите котки.Кметът няколко пъти подчерта, че кани хората от \"Четири лапи\", за да се направи съвместно план за отглеждането на лъвчетата. Панов посочи, че той и кметството искат да си сътрудничат с тях в името на доброто на лъвчетата. \"Да обсъдим с тях нужните грижи. Нека българските деца се радват на тези животни, а не холандските деца\", заяви Панов.Към момента има условия за тяхното отглеждане, освен това до месец и половина ще се готови и по-големите клетки. Тодор Панов покани и журналистите да проследят както и строителството, така и самото отглеждане на животните. Покана той отправи и към жената, която отглежда и в момента двете животни от бебета. На въпрос защо до този момент не са изградени условията, след като Пазарджик иска лъвчетата, Панов заяви, че фактически собственик на животните Пазарджик е станал едва в петък, при препотвърждаването на решението на общинския съвет в Разград, затова и клетките са започнати едва тогава.Като причина Пазарджик да иска двете лъвчета Тодор Панов изтъкна от една страна, наличния план за развитие на зоната за отдих в Пазарджик, където вече има изграден зоокът, и от друга страна, желанието на общината да покаже, че може да се справи и с такова предизвикателство. Кметът разкритикува мисленето, наложило се в България, че някой друг може да свърши работата по-добре от нас\".Панов припомни, че вече са отгледали своя тигър от бебе - на четири месеца и в момента животното е едно от най-хубавите в Източна Европа, 320 кг. След това са му намерили партньорка, а в последствие, когато тигрите в Пазарджик са станали 6 броя са дарили четири от животните на други зоологически градини - Варна, Ловеч и Хасково. Това е обичайна практика, по думите на Панов.\"Ние сме на едната страна - животните да са добре\", обърна се Панов отново към представителите на \"Четири лапи\", които настояват за изпращането на Терез и Масуд в Холандия. Панов увери, че общината има достатъчно средства, за да не представлява проблем изхранването на животните.Тодор Панов заяви и че поема пълната отговорност да вземе рискови животни, за които са нужни специални грижи, съзнавайки и че ще бъде под постоянно наблюдение при отглеждането и че ако се случи нещо с тях \"ще го вдигнат на балон\".Припомняме, от българския офис на международната организация \"Четири лапи\" обявиха, че подготвят заминаването на двете малки лъвчета Терез и Масуд за спасителен център в Холандия, специализиран в грижата за големи котки със здравословни или поведенчески проблеми. Заедно с тях трябваше да бъде транспортиран и 3-годишният лъв Асен, който организацията спаси от сигурна смърт от зоопарка в Разград през ноември миналата година.В зоокъта в Разгард няма елементарни условия за отглеждане на големи котки. Терез и Масуд са две от трите лъвчета, които в началото на септември миналата година бяха стъпкани от стресираните си родители в разградския зоопарк часове след като бяха родени. Третото бебе не оцеля, а те двамата имаха изключително малки шансове., срещнаха се с премиера и министъра на околната среда и водите, на която среща получиха уверението, че лъвовете ще бъдат спасени и ще заминат за Холандия. Въпреки това миналата седмица от \"Четири лапи\" сигнализираха, че от БАБХ бавят заминаването на лъвчетата и обвиниха в пряк административен натиск.", "date": "2018.01.29", "title": "Кметът на Пазарджик покани \"Четири лапи\" заедно да гледат Терез и Масуд"}
{"url": "https://news.bg/world/zagina-indiets-pri-intsident-s-yadreno-magniten-rezonans.html", "text": "Индийски гражданин почина при инцидент с ядрено-магнитен резонанс, докато е бил на посещение на роднина в болница в Мумбай, съобщи местната полиция, цитирана от АФП.В съобщение на полицията се казва, че 32-годишният Раджеш Мару е бил дръпнат рязко от магнитната сила на техниката, след като е влязъл в кабинета, носейки бутилка с кислород.Говорител на полицията поясни, че двама души, включително и лекар, са арестувани по подозрения в престъпна небрежност.Инцидентът е станал в събота вечерта в болница Nair.Полицията отбелязва, че по първоначална информация мъжът е загинал вследствие на вдишване на течен кислород, който е изтекъл от бутилката. Смята се, че бутилката се е пробила след удара в техниката.Чичото на жертвата сподели, че Мару е бил помолен от служител на болницата да държи бутилката. Служителят уверил жертвата, че машината е изключена.Семейството на загиналия ще получи компенсация от 7 870 долара.При използването на ядрено-магнитен резонанс не се допуска внасянето на метални предмети.", "date": "2018.01.29", "title": "Загина индиец при инцидент с ядрено-магнитен резонанс"}
{"url": "https://news.bg/crime/kzd-se-samosezira-sreshtu-predlozhenieto-yuristite-da-uchat-samo-redovno.html", "text": "Деветчленния състав на Комисията за защита от дискриминация (КЗД) взе решение КЗД да се самосезира по доклад на Орлин Колев, член на Комисията, срещу предложението юристите да учат само редовно.Повод за доклада е приетата с Постановление на МС Наредба за единните държавни изисквания за придобиване на висше образование по специалност \"Право\" и професионална квалификация \"юрист\". В доклада се посочва, че в приетата нова наредба се регламентира обучението по специалност \"Право\" да се осъществява единствено в редовна форма на обучение.Тази подзаконова регламентация, според Орлин Колев, силно стеснява използването на установените от Закона за висшето образование форми на обучение - редовна, задочна, вечерна и дистанционна, като по този начин цели групи в обществото могат да се поставят в неравноправно положение. За сравнение все още действащата наредба освен редовна предвижда и задочна форма на обучение.В доклада се подчертава още, че установената редовна форма на обучение като единствено възможна на практика представлява ограничително условие за неопределен, но определяем кръг лица, които искат да се обучават в специалност \"Право\". По този начин се изключва възможността работещи граждани или учащи се в други специалности да се обучават в специалност \"Право\".Предвидената единствена редовна форма на обучение може да се разглежда и като ограничителна при упражняване правото на труд както за студентите, така и за преподавателите и би стеснила възможността в учебния процес да бъдат привлечени изявени в теорията и практиката специалисти.Докладът посочва още, че по този начин могат да бъдат различно третирани широки групи от лица по признаците лично положение, имуществено състояние, възраст и увреждане, като е възможно да бъдат засегнати и лица, носители на други защитени от закона признаци.Вносителят на доклада, като изрежда и други аргументи в подкрепа на твърденията си, предлага на Комисията за защита от дискриминация да бъде образувано производство по казуса, в рамките на което да бъде установено дали изискването, разписано в приетата нова наредба (с Постановление № 82 от 26 април 2017 г. на Министерския съвет, обн., ДВ, бр. 35 от 02.05.2017 г., в сила от учебната 2018 - 2019 г.) нарушава равенството в третирането, а оттам и антидискриминационното законодателство.", "date": "2018.01.29", "title": "КЗД се самосезира срещу предложението юристите да учат само редовно"}
{"url": "https://news.bg/politics/uskoryavame-obsluzhvaneto-na-tovarnite-prevozi-na-balgaro-srabskata-granitsa.html", "text": "Интеграцията на Западните Балкани обсъдиха министрите Ивайло Московски и Николай Нанков със сръбския вицепремиер Зорана Михайлович.Приоритет в пътния сектор е бързото изграждане на скоростния път София - сръбската граница. Още през тази година трябва да започне строежът, според регионалния министър Николай Нанков, който очаква и устойчиви трансгранични проекти.Зорана Михайлович оценява високо, че страната ни работи за пътя до границата със Сърбия. 200 км от Белград до Ниш е изградила Сърбия през 2017 г. Западната ни съседка също така инвестира и в жп транспорта, както стана ясно от думите й.Сърбия и България имат дългогодишни добри отношения, отчете сръбският вицепремиер. От двете държави зависи развитието на тези отношения. Имаме общи цели, заяви Михайлович.Позицията на Сърбия е за членство в ЕС, посочи на брифинга още сръбският вицепремиер. За Сърбия е важна свързаността, тъй като страната граничи със седем други държави. Важно е как по-лесно стоките да минават по-бързо през границите, по думите й. Тя не иска да има забавяне по границата от над два часа. Това ще подобри и конкурентоспособността, според Михайлович.Московски посочи, че трябва да се намери решение поне за товарните превози. Затова и ще има срещи с МВР. Ще искаме от ЕК разрешение за един пункт, на който да се обслужват ускорено товарните превози, стана ясно от думите на транспортния министър.", "date": "2018.01.29", "title": "Ускоряваме обслужването на товарните превози на българо-сръбската граница"}
{"url": "https://news.bg/society/yunesko-da-priznae-che-pirin-e-v-opasnost-iskat-ot-wwf.html", "text": "Представители на Световния фонд на дивата природа WWF призоваха да се спазва българското и европейското законодателство за природен парк \"Пирин\". От организацията се обръщат към членовете на ЮНЕСКО да включи Пирин сред местата от световното природно наследство с опасност. Това стана на пресконференция в БТА, където бе представен Доклад от независимата международна консултантска компания Dalberg, според който в национален парк \"Пирин\" може да има поминък за местното население без да се наврежда на природата.Ако не бъдат изпълнени препоръките в Доклада, представителите на Световния фонд на дивата природа може да се обърнат към световните организации по ски, за да изключат ски курорта Банско да е домакин на международни състезания. Това може да стане, ако има ново строителство в парк \"Пирин\".WWF се обръща към концесионера да не предприемат дейности, които могат да застрашат развитието на парка.От Световния фонд на дивата природа призоваха да се забрани разширяване на ски инфраструктурата, да се отхвърли плана за управление, приет на последното заседание на Министерски съвет за 2017 г. От българската секция на Световния фонд призоваха да се спазва директивата с местообитанията и да не се допуска финансиране на дейности, които вредят на парка.От WWF са , с което бяха одобрени промените. Има нарушение на две европейски директиви - за местообитанията и екологичните системи, поясниха еколозите.Докладът на независимата международна консултантска агенция разглежда и това, което се е случило с Пирин до момента, включително и загубата на статута на ски зона Добринище и Банско - двете буферни зони от 2010 г. са изключени от ЮНЕСКО, но са част от национален парк \"Пирин\". Изключени са заради нанесените поражения. ЮНЕСКО заявява, че ски инфраструктурата е основна заплаха за опазване на природата там.Според еколозите промяната в сега действащия план за управление предвижда 5 пъти по-голяма площ за развитие на ски и ски инфраструктура. Според Закона - там може да има само ремонт и почти половината водохващания, които се предвиждат с променения план.Според Веселина Кавръкова в България има само 5% от защитените международни територии, макар че природата ни предполага повече. Защитените територии са живи природни лаборатории, там се опазват редки и застрашени видове растения и животни.От тях идва чиста вода, те са регулатори на климата, пречистват въздуха. Защитените територии са ценни и за обществото.На видеовръзка се включиха тримата разработчици на международния доклад за Пирин. Те обясниха, че работят по 18 точки - образование, устойчиво развитие, стратегическо планиране. От 2012 г. работят заедно с WWF.Целта на докладите е да се покаже стойността и ценността на тези места, да се покажат опасностите, пред които са изправени и да се посочат начините за устойчиво развитие. До момента са разработили почти 10 доклада за различни паркове, които са били изправени пред различни опасности - добив на нефт, добив на руда или неустойчиво селско стопанство. Целта е да се погледне по-стратегически на тези места по света.Да се покажат рисковете, да започне структуриран диалог, за да започне устойчиво развитие на тези места, казаха разработчиците на доклада.Докладчиците обявиха, че са независими консултанти и базират докладите си на независимо събрана информация. Базират информацията си на качествени данни. За Пирин са ползвали данни от МОСВ, от парламентарна комисия в парламента, от Съвета на Европа. Този доклад е започнат от ноември.Катерина Раковска от WWF, експерт по защитени територии, обясни, че консултантите разглеждат Пирин като едно цяло, включително и приходи, свързани с парка, работни места.В Доклада е разгледан и икономическия смисъл от разширяването на зоната, където може да се строи. Докладът разглежда - висок процент на безработица през лятото - 8% май 2017 г. - и сезонна заетост. Демографската ситуация на Банско не е добра, има спад на населението и на цените на имотите, заявиха наблюдателите.Пари на българския и на европейския данъкоплатец се наливат в Банско - 60 млн. лв. са дадени за ВиК инфраструктура. За провеждането на двата дни на състезанието за Купата по сноуборд от Министерството на спорта са дали 900 000 лева - за един частен курорт, не е за масов спорт, заявиха еколозите.Еколозите виждат потенциал за развитие на местното население чрез разнообразяване на икономическите сектори и развитие на целогодишен туризъм. Възможно е организиране на турове за наблюдение на дивата природа, спортни и приключенски събития, увеличаване на хотелската заетост - засилване на СПА и wellness туризма, на конференции и фестивали, които да се провеждат там.Еколозите искат съществуващата инфраструктура да се организира по щадящ начин, например - ски лифтовете да превозват планински велосипеди през лятото.В документа се предлагат 4 основни съвета - да бъде отхвърлен на проекта за нов план аз управление (според който се разширява възможността за строителство на Пирин - б.р.), да има стратегически оценки и проучвания за развитие на района, да се видят възможности за приходи и разнообразяване, и да бъде приет нов план за управление, който да отразява визиите и ангажимента на всички заинтересовани страни.Пряко може да се ползва националния парк за организиране на екскурзии и колоездене. Може да се види и как да се полза по-обстойно хотелската част. Устойчиво да се развива поминък, без да застрашава природната стойност на Пирин, повториха предложенията си еколозите.В доклада е обърнато по-сериозно внимание как Банско може да се справи с проблема със застрояването.Икономическият модел на град Банско не е устойчив. Постоянно наливаме средства там, категорични са представителите на българската секция на Световния фонд за дивата природа. От държавния бюджет и от оперативни програми се подпомага общината - ако икономически общината процъфтяваше, не би трябвало да е така. Не бива да изчерпваме Пирин само с Банско - там има още 7 общини, фокусиране на държавата само върху една от тях не е добър подход, категорични са еколозите.Концесионният договор има много нарушения - ползвана е 65% по-голяма площ от договореното, има изкуствен водоем, различни лифтове, които не фигурират никъде в документите. През октомври е заснета карта, на която се вижда че ерозията е обхванала около 1 дка. Обезлесената площ се увеличава непрекъснато.", "date": "2018.01.29", "title": "ЮНЕСКО да признае, че \"Пирин\" е в опасност, искат от WWF"}
{"url": "https://news.bg/world/es-zaplashi-da-reagira-barzo-ako-tramp-nalozhi-targovski-restriktsii.html", "text": "Европейският съюз ще реагира \"бързо и по подходящ начин\", ако Вашингтон наложи търговски пречки, след като президентът на САЩ Доналд Тръмп обвини блока в \"много несправедливи\" търговски практики, информира АФП.\"\", предупреди говорителят на Европейската комисия Маргаритис Схинас.Според говорителя търговската политика не е игра с нулев резултат.", "date": "2018.01.29", "title": "ЕС заплаши да реагира бързо, ако Тръмп наложи търговски рестрикции"}
{"url": "https://news.bg/int-politics/dvama-agenti-na-izrael-zad-bombenoto-napadenie-v-livan-sreshtu-chovek-na-hamas.html", "text": "Ливанските специални служби са установили самоличността на нападателите, които се опитаха да убият високопоставен член на радикалната палестинска групировка \"Хамас\" в ливанския пристанищен град Сидон по-рано този месец, съобщават местните медии.Уточнява се, че двама от четирима нападатели са били израелски агенти, мъж с двойно шведско-иракско гражданство и жена, която е гражданка на Грузия. Четиримата се твърди, че са отлетели от Ливан до различни дестинации.Отбелязва се още, че двама ливански граждани, които са били част от операцията, са избягали в Турция; един от тях, Ахмед Бетия, е бил арестуван от властите и екстрадиран в Ливан по искане на премиера Саад Харири, докато другият е успял да избяга от Турция в Румъния.На 14 януари тайният агент на \"Хамас\" Мохамед Хамдан беше ранен, след като избухна бомба в колата му до дома му в Сидон.След бомбеното нападение лидерът на ливанската радикална групировка \"Хизбула\" Хасан Насрала обвини Израел в извършването на атаката, като я нарече акт на агресия.Допълва се, че Хамдан е бил преследван от израелското разузнаване през последните седем месеца. Един от ливанците е наел сграда, от която е проследявал Хамдан.Цитирани са служители от специалните служби, които са заявили, че заподозрените са сложили бомбата в колата на Хамдан и са я взривили от разстояние, смятайки, че вече е бил в колата. Те също така твърдят, че грузинката вероятно работи за Мосад.", "date": "2018.01.29", "title": "Двама агенти на Израел зад бомбеното нападение в Ливан срещу човек на \"Хамас\""}
{"url": "https://news.bg/politics/patriotite-nyamat-kadri-v-energiynite-strukturi-nedovolstva-simeonov.html", "text": "Обединени патриоти нямат достатъчни кадри в главните енергийни структури в държавата, недоволства вицепремиерът Валери Симеонов. Пред БНТ Симеонов посочи, че това противоречи на коалиционното споразумение между ГЕРБ и ОП.Съгласно политическото споразумение от началото на кабинета \"Борисов 3\" ОП и ГЕРБ трябвало да имат пропорционално участие на кадри в енергийните структури на страната, защото отговорността била обща. С три много малко изключения патриотите нямали участие в енергетиката.Вицепремиерът заяви, че коментарът му идвал заради \"скандално назначение в Енергийния системен оператор\". По думите му е променен целият управителен съвет на ЕСО, който следва да усвои около 500 млн. лв. за разширяване на мрежата, за студения резерв на ТЕЦ-овете и за далекопровода България - Гърция.\"Изведнъж се сменя целият борд на директорите. Да, изтекъл му е мандата, но без всякакво съгласуване с коалиционните партньори и това предизвика реакцията. Там се поставят лица, които меко казано са компрометирани\", разкри вицепремиерът.Стана ясно и че той е подал сигнал в прокуратурата. Сигналът бил за една \"изключително криминална сделка\" за купуването на 2 млн. и 400 хиляди тона варовик за нуждите на ТЕЦ Марица Изток 2.Вицепремиерът отново повтори, че на Пирин няма да има застрояване с хотели и заведения. Концесионната зона от 2% на Пирин ще се използва само за построяването на един лифт.\"Нищо друго. Така че нямаме никакво основания за притеснения. Продължават да се разпространяват лъжи, че ще се строяло върху 46% от територията. Пълни глупости. това е забранено, както от Закона за защитените зони, така и от Плана за управление и от този, който променихме също е забранено. Всякакво строителство, освен за водохващане на тази територия.\"Припомняме, по време на изслушване в комисията по околна среда в ЕП министърът на околната среда и водите Нено Димов стана обект на остра критика от страна на евродепутати. Освен критиката за това, че Димов смята глобалното затопляне за мит, министърът ни беше запитан и за Пирин. Според евродепутата от Австрия Карин Каденбах предвидените в закона промени, които дават възможност за изграждането на водохващания в 42% от парка, могат да се използват за изграждането на съоръжения за изкуствен сняг и други. На тези и други критики за Пирин Димов не отговори, той заяви, че въпросът няма общо с председателството на ЕС, а с национална политика.", "date": "2018.01.29", "title": "Патриотите нямат кадри в енергийните структури, недоволства Симеонов"}
{"url": "https://news.bg/crime/proveryavat-sobstvenitsite-na-skapi-imoti-i-luksozni-koli.html", "text": "Проверка на хората, които управляват луксозни автомобили и са закупили недвижим имот за над 500 хил. лева разпореди главният прокурор Сотир Цацаров, съобщиха от прокуратурата.По данни на държавното обвинение през 2015 г. и 2016 г. 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 леваНа територията на страната се управляват 50 автомобила \"Майбах\", 193 автомобила \"Бентли\", 31 автомобила \"Ламборджини\", 68 автомобила \"РолсРойс\" и 93 автомобила \"Ферари\", са изчислили от прокуратурата.От приходната агенция са информирали главния прокурор Сотир Цацаров за 365 физически лица, придобили през 2015 г. и 2016 г. недвижими имоти с цена над 500 000 лв.От МВР са докладвали на Цацаров, че срещу някои от хората, които управляват \"РолсРойс\", \"Ферари\", \"Ламборджини\", \"Майбах\" и \"Бентли\" има заявителски материали за евентуални престъпления от общ характер. В тях се включват и извършени данъчни престъпления и измами.Предоставената информация от НАП и полицията е преценена като повод за извършване на проверка, предвид наличие на данни за извършени данъчни престъпления /чл. 255 и сл. от НК/ и пране на пари /чл. 253 от НК/. Това е причината главният прокурор да разпореди на прокуратурите да действат на територията на цялата страна.От изпълнителния директор на Националната агенция за приходите искат проверка по данните на МВР датата на придобиване и стойността на МПС. От прокуратурата предупреждават собствениците и управляващите автомобилите, че ще изискат договор за покупка, фактура или митническа декларация (ЕАД), както и произхода на паричните средства за закупуването на МПС.Указано е да се извърши анализ на получените доходи, с цел установяване наличието на средства за придобиването на автомобилите. При деклариране на заемни средства, ще се изследва произхода им, съответно декларирани ли са те по реда на чл. 50 от ЗДДФЛ /както от заемодателя, така и от заемополучателя/. Указано е също да се анализира доколко посочената цена на придобиване на МПС съответства на действителните пазарните цени към момента на сделката.Ако бъде установено, че съответното МПС е управлявано от друго лице, различно от собственика, е разпоредено да се изиска информация за основанието за предоставянето на МПС, времето за предоставяне, както и наличието на насрещна престация.По направлението \"лица, придобили недвижими имоти на стойност над 500 000 лв. между 2015 г. - 2016 г. в България общо 245 лица са придобили недвижими имоти на стойност от 500 000 до 800 000 лева. 120 лица са придобили имоти на стойност над 800 000 лева.От данъчните се очаква да анализират получените доходиОт МВР трябва да съберат данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др.След приключване на проверките по двете направления, ще бъде предоставена допълнителна информация за последващите действия от Прокуратурата на Република България.", "date": "2018.01.29", "title": "Проверяват собствениците на скъпи имоти и луксозни коли"}
{"url": "https://news.bg/int-politics/izrael-goni-s-dvoyni-tempove-imigrantite-ot-afrika-zamestva-gi-s-palestintsi.html", "text": "Правителството на Израел се стреми да удвои темпото, с което имигрантите от Африка биват отвеждани от страната, като ги замени с палестински работници.Целта, която правителството си е поставило, е да накара най-малко 600 граждани на Еритрея и Судан месечно да напускат еврейската държава, и съответно общо 7 200 души годишно.Това е над два пъти повече от приблизително 3 300 души, които са напуснали Израел през всяка от последните 3 години. Последният път, когато израелското правителство е постигнало равнища на депортирани имигранти, подобни на сегашната му цел, е бил през 2014 г., когато са напуснали около 6 400 африканци.Решение, прието на специално заседание на кабинета преди около 20 дни, посочва, че ако средно най-малко 600 \"неканени гости\" напускат месечно, правителството ще издаде една работна виза на палестинец за всеки двама напуснали африканци.Според данните на израелските власти, около 34 000 възрастни еритрейци и суданци понастоящем живеят в Израел. Повечето от тях работят в ресторанти, хотели или като чистачи, като правителството очаква повечето от тях да напуснат през следващите три години.Вместо това в решението на израелското правителство се изтъква, че ще бъдат предоставени до 12 хил. работни визи на палестинци.Кабинетът също така е решил да предостави работни визи на до 13 хил. допълнителни палестинци, включително 1 500 за ресторантьорската индустрия, 1000 за хотелиерската индустрия, 7000 за строителството, 2000 за селското стопанство, 1000 за медицински сестри и 700 за болниците в Източен Йерусалим.Около 70 хил. палестинци вече са наети в Израел и още 30 хил. в израелските поселения в Западния бряг.", "date": "2018.01.29", "title": "Израел гони с двойни темпове имигрантите от Африка, замества ги с палестинци"}
{"url": "https://news.bg/economics/150-000-personalni-koda-sa-izdadeni-ot-noi-za-2017-g.html", "text": "Над 150 000 персонални кодове за достъп до електронните услуги на НОИ са издадени през 2017 г., съобщиха от Националния осигурителен институт.През 2017 г. в приемните на Националния осигурителен институт (НОИ) са издадени над 150 000 персонални идентификационни кодове (ПИК). Това показват окончателните данни за ползваемостта на електронните услуги на институцията през миналата година.Според статистиката, средномесечно 12 625 лица са посетили офисите на НОИ и са поискали да им бъде издаден такъв код. ПИК се издава на момента във всяко териториално поделение на институцията, само срещу представяне на личната карта на лицето.Защитеният достъп до електронните услуги на НОИ е факт от 2005 г., когато на всички осигурени лица беше изпратен еднократно персонален идентификационен код (ПИК). Общият брой на пожелалите след това да имат такъв достигна 1 милион в средата на миналата година.С този код може да се ползват електронни справочни и административни услуги на НОИ през интернет страницата на института. Чрез него осигурените лица могат без да посещават офисите на институцията да получат персонални справки, които са свързани с достъп до личните им данни.По интернет те могат да следят осигурителния си статус и дали работодателят им начислява дължимите осигуровки. Ако им предстои пенсиониране, потребителите могат да проверят наличната информация за натрупания си осигурителен стаж и доход, както и да изчислят прогнозния размер на пенсията си.В случай че са останали без работа или са в отпуск по болест или по майчинство, чрез своя ПИК лицата могат дистанционно да следят дали им е отпуснато полагащото им се обезщетение и дали същото е изплатено. Освен това имат възможността да проследяват постъпилите данни за издадени болнични листове и кои документи за тяхното изплащане са вече налични в НОИ.С ПИК може да се подаде заявление по електронен път за извършване на редица административни услуги, да се зададе актуален въпрос или да се подаде сигнал или жалба, изискващи достъп до лични данни, чрез контактните форми, се казва в информацията на НОИ.", "date": "2018.01.29", "title": "150 000 персонални кода са издадени от НОИ за 2017 г."}
{"url": "https://news.bg/crime/vas-nastoyava-sadat-da-otmeni-reshenieto-na-kevr-za-po-skapiya-gaz.html", "text": "Върховната административна прокуратура протестира решение на Административен съд София, с което е оставен без уважение протеста против решението на КЕВР за повишаване на цената на природния газ по заявлението на \"Булгаргаз\" ЕАД. Припомняме, считано от 1 април 2017 г. цената на природния газ се повиши с 29,6%.Според ВАП съдът не е отчел неспазването на разпоредба за регулиране на цените на природния газ. По този начин са накърнени правата на участници в административното производство, които с изключение на \"Булгаргаз\" ЕАД, изразяват несъгласие с повишението на цените, описвано като \"шоково\" и \"гибелно\".Единствено \"Булгаргаз\" ЕАД не възразява срещу повишението на цената на природния газ. ВАП си обяснява това с факта, че ако до април 2017 г. хората са плащали по 280.21 лв. за 1 000 куб. метра, то след увеличението цената е скочила на 360-370 лв. за 1 000 куб. м.От ВАП е констатирано и, че в производството пред АС София град не е доказано от КЕВР, че е спазен принципът по чл.31, т.1 Закона за енергетиката - на прозрачността за определяне на цените и е акцентирано недвусмислено, че решението на административния орган не съдържа всички конкретни цифрови величини и начина, чрез който са определени ценовите компененти.Затова ВАП протестира пред ВАС решението на съда като неправилно поради нарушение на материалния закон, съществени нарушения на съдопроизводствените правила и необоснованост. Искането е за отмяна на постановеното съдебно решение и вместо това постановяване на отмяна на решението. на КЕВР за поскъпването на газта.", "date": "2018.01.29", "title": "ВАС настоява съдът да отмени решението на КЕВР за по-скъпия газ"}
{"url": "https://news.bg/society/malkite-i-sredni-firmi-da-se-podgotvyat-za-noviya-reglament-za-zashtita-na-lichnite-danni.html", "text": "Малките и средни предприятия да се подготвят за новия регламент за защита на личните данни. Това призова българският еврокомисар по цифрово общество Мария Габриел по време на конференция за защита на личните данни.Регламентът за личните данни представлява солидна рамка за изграждане на доверие в цифровата среда, по мнението ѝ. Регламентът полага условията на бъдещата конкурентоспособност на европейските дружества. Той продължава защитата на данните, развивана в продължение на 20 години.С предложението се премахват припокриванията и се осигурява съгласуваност по отношение на глобите, компетентните органи. Регламентът е фундамент на реформата, обяви председателят на Комисията за защита на личните данни Венцислав Караджов. Личните данни вече са активна част от електронната търговия, която бележи бум. Затова е и нужна, според него, по-активна защита на личните данни. Караджов акцентира и върху добре подготвените кадри. С новия регламент се разширява териториалният обхват на европейските правила за защита на личните данни и те ще важат и за администратори, които не са установени в ЕС, но обработват лични данни на граждани, които се намират в ЕС.Това ще важи в случаите, когато дейностите по обработване на данни от страна на такива администратори, са свързани с предлагането на стоки и услуги на физически лица, намиращи се в Съюза, независимо дали от субекта на данни се изисква плащане или наблюдението на тяхното поведение, доколкото това поведение са проявява в рамките на Съюза.Общият регламент за защита на личните данни въвежда редица задължения за администраторите и обработващи лични данни, някои от които са изцяло нови и непознати в досега действащата правна уредба. Те са обработване на данните в съответствие с принципите за защита на личните данни, заложени в регламента, като е в състояние да докаже това (отчетност), осигуряване на защита на данните на етапа на проектирането и по подразбиране, определяне на длъжностно лице по защита на личните данни в изрично посочените от регламента случаи, поддържане на регистър на дейностите по обработване, за които отговаря.Също така уведомяване на надзорния орган и субекта на данни в случай на нарушаване на сигурността на личните данни, както и документиране на всяко нарушение на сигурността на личните данни, в т.ч. фактите, свързани с нарушението, последиците от него, предприетите действия за справяне с нарушението, както и извършване на оценка на въздействието върху защитата на данните.", "date": "2018.01.29", "title": "Малките и средни фирми да се подготвят за новия регламент за защита на личните данни"}
{"url": "https://news.bg/society/ostavete-profiliranite-paralelki-nastoyavat-roditeli-vav-vratsa.html", "text": "Ученици, родители и учители продължават да протестират във Враца заради подготвяния проект за държавен план-прием за учебната 2018/2019 година, според който в училища в града се закриват профилирани паралелки.Родителите са категорични, че нито една от трите паралелки в училище СОУ \"Христо Ботев\" не трябва да се затваря. Позицията на местната управа е, че по-голям акцент трябва да има върху професионалното обучение.Според Галина Евденова от Регионалния инспекторат по образованието Враца има само 3 професионални училища и при спадащия брой ученици трябва да се намалят бройките в профилираните средни училища. Решението за промените в план-приема е на база заявките на бизнеса за кадри, съобщи bTV. Според родителите обаче преди направата на плана е имало консултации само с две национално представени работодателски организации, които представляват само 5% от бизнеса във Враца. Това създавало усещането, че се задоволяват чужди интереси, например на строителния сектор.Някои хора се обявиха за по-плавен преход, който да осъществи промените в рамките на няколко години, тъй като децата вече се ориентирали къде искат да кандидатстват. директорът на СОУ \"Христо Ботев\" Виктор Кръстев подкрепи тази идея.Междувременно директори на професионалните учебни заведения в областния град също организират митинг шествие в подкрепа на идеята на местната управа да стимулира професионалното образование.", "date": "2018.01.29", "title": "Оставете профилираните паралелки, настояват родители във Враца"}
{"url": "https://news.bg/world/sarbiya-pokanena-na-ezhegodnata-sreshta-na-misterioznata-grupa-bilderberg.html", "text": "Премиерът на Сърбия Ана Бърнабич е получила покана да участва на ежегодна среща на мистериозната група \"Билдерберг\", съобщава B92.Правителството на балканската държава отбелязва, че в групата се събират \"най-влиятелните политици и икономисти в света\" и че поканата идва след презентация на Бърнабич на среща на новите лидери на Европа, проведена на Световния икономически форум в Давос, Швейцария.Срещата на тайнствения клуб ще се проведе в италианския град Торино на 7-10 юни. Поканата е отправена от председателя на Управителния комитет на групата Хенри де Кастрис, бивш председател на Борда на директорите на многонационалната застрахователна компания AXA.Мистериозният клуб е наименуван на хотел \"Билдерберг\" в Холандия, където се провежда първата среща през 1954 г. На нея участват 100-те най-влиятелни хора от Европа и Северна Америка, които обсъждат най-важните проблеми пред света, пояснява сръбското правителство.", "date": "2018.01.29", "title": "Сърбия поканена на ежегодната среща на мистериозната група „Билдерберг”"}
{"url": "https://news.bg/world/yanis-varufakis-se-vrashta-v-gratskata-politika-s-nova-partiya.html", "text": "Бившият финансов министър на Гърция Янис Варуфакис се връща в политиката с нова партия, съобщава гръцкият вестник Neos Kosmos.Началото на новия проект ще бъде дадено на 26 март - един ден след Деня на независимостта на Гърция.Все още не е разкрито името на новата партия, но ще бъде близка до хърватската \"Движение за демокрация в Европа 2025\" (DiEM25). Движението е формирано от Варуфакис и хърватския философ Сречко Хорват в Берлин през 2016 г.Варуфакис използва социалната мрежа \"Туитър\" да припомни, че преди три години гърците са били предадени, но не и победени. Той допълва, че на 26 март 2018 г. ще сформират нова гръцка партия като DiEM25.Няма такова нещо като окончателна загуба, също така няма и крайна победа, допълва бившият финансов министър.", "date": "2018.01.29", "title": "Янис Варуфакис се връща в гръцката политика с нова партия"}
{"url": "https://news.bg/world/nashi-voenni-meditsi-zaminaha-za-afganistan.html", "text": "Тричленен военномедицински екип замина за Афганистан. Екипът е заминал с 35-ия контингент на Въоръжените сили за участие в мисията на НАТО \"Решителна подкрепа\" в страната в Близкия изток.Международната мисия на НАТО в Афганистан е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като член на НАТО, посочват от Военноморските сили.За здравето на 35-ия български контингент ще се грижи борден състав на Военномедицинска академия с участието на подп. д-р Йордан Йорданов, майор д-р Стефан Колчев и ст. серж. Яна Иванова - медицинска сестра.Освен в горещите точки на света, нашите военни лекари са в постоянна готовност да помагат на населението и в мирно време - при природни бедствия, производствени аварии, терористични актове и други.Българските военни медици участват в различни хуманитарни и мироопазващи мисии зад граница повече от век, като винаги са получавали отлична оценка за представянето си.", "date": "2018.01.29", "title": "Наши военни медици заминаха за Афганистан"}
{"url": "https://news.bg/int-politics/netanyahu-se-oplakva-na-putin-iran-prevrashta-livan-v-golyama-raketna-ploshtadka.html", "text": "Израелският премиер Бенямин Нетаняху отлетя днес за Москва за 5-часово посещение, за да се срещне с руския президент Владимир Путин, като по думите на Нетаняху, двамата ще обсъждат двустранната военна координация в Сирия в лицето на опитите на Иран да подсили силите си там, съобщават израелски медии.\"Това е нещо, срещу което ние категорично се противопоставяме и на което се стремим да сложим край\", коментира Нетаняху преди да отлети за Русия.По думите му, той и Путин също така щели да разговарят за \"набезите\" на Иран в Ливан, който е съсед на Израел от север. Според него Иран се опитвал \"да превърне Ливан в една голяма ракетна площадка, площадка за производство на прецизни ракети срещу Държавата Израел. Това е нещо, което не сме готови да толерираме\".Нетаняху допълни, че военната координация между Израел и Русия е от съществено значение и тя продължава.Премиерът е придружаван от министър Зеев Елкин, който е член на кабинета по сигурността и за който се смята, че има близки отношения с руските власти.Срещата между Путин и Нетаняху се очаква да бъде фокусирана основно върху военната консолидация на Иран в Сирия и ултиматумът на американския президент Доналд Тръмп към Европа за промяна на ядреното споразумение с Техеран.Израелската делегация също така ще се стреми да разбере как Русия вижда бъдещото си участие в региона и колко категорично се противопоставя на американския опит за преразглеждане на ядреното споразумение. По-конкретно, предполагайки, че руснаците ще се противопоставят на каквито и да е промени в споразумението с Иран, Нетаняху иска да установи колко те са склонни да се съгласят с Израел по този въпрос. Еврейската държава е отявлен критик на ядреното споразумение с Иран. ", "date": "2018.01.29", "title": "Нетаняху се оплаква на Путин: Иран превръща Ливан в голяма ракетна площадка"}
{"url": "https://news.bg/world/58-ot-rusnatsite-poddarzhat-ideyata-za-nezavisim-internet-v-ramkite-na-briks.html", "text": "Повече от половината руснаци поддържат идеята за създаване на независим интернет в рамките на организацията БРИКС.Това става ясно от социологическо проучване на Всеруския център за изучаване на общественото мнение (ВЦИОМ), цитирано от ТАСС.В БРИКС участват Бразилия, Русия, Индия, Китай и ЮАР.Предложението за създаване на независим интернет в рамките на БРИКС се поддържа от 58% от руснаците, а 29% са против, показва сондажът.52% от руснаците заявяват, че като цяло развитието на интернета в света го смятат за полезно за обществото.За създаване на интернет в границите на няколко държави се изказват 13%. 23 на сто пък предпочитат да имат локален интернет в пределите на страната.49% от анкетираните са на мнение, че интернет в рамките на БРИКС ще повиши нивото на сигурност на личните данни на руснаците, а също така ще помогне за увеличаване защитата от международни хакери.Но 41% се опасяват от ограничаване на достъпа до ресурсите в световния интернет.Социолозите поясняват, че през последните близо 20 г. се е появил крайно интересен факт. В руското общество се регистрира преоценка на ценностите относно интернет като световно информационно пространство. През 2000 г. 64% заявяват, че интернет развитието е полезно за обществото, докато през 2018 г. подобно мнение споделят 46 на сто.През ноември 2017 г. беше съобщено, че Съветът за сигурност на Русия е препоръчал да се създаде независим интернет за страните от БРИКС.Сондажът е проведен в периода 12-13 януари 2018 г. В него са участвали 2000 души. Статистическата грешка е +/- 2,2%.", "date": "2018.01.29", "title": "58% от руснаците поддържат идеята за независим интернет в рамките на БРИКС"}
{"url": "https://news.bg/world/nivoto-na-reka-sena-v-parizh-dostigna-vrahna-tochka.html", "text": "Нивото на река Сена във френската столица Париж се увеличи с около 4 метра над нормалното за този период от годината, съобщава БиБиСи.Рано тази сутрин нивото на реката нарасна до 5,84 метра и се очаква да започне да спада преди вторник.Седмици проливни дъждове доведоха до необичайно покачване на нивото на водата.Около 1 500 души са евакуирани в Парижки регион, докато подобен брой домакинства остават без електричество.Последното голямо наводнение в Париж беше през 2016 г., когато реката достигна ниво от 6,1 метра.Седем спирки на линия C RER са затворени до 5 февруари, също така някои улици до Сена са затворени.Известните туристически лодки Bateaux Mouches са спрени, като реката се използва само от службите за извънредни ситуации.Част от Лувъра е затворен.Няколко района в покрайнините на столицата са под вода. Хората са принудени да се движат с лодки, докато десетки са евакуирани. Също има затворени училища.Цяла седмица се очаква да остане високо нивото на река Сена.В участъка на Pont d'Austerlitz реката е достигнала 26 метра дълбочина.", "date": "2018.01.29", "title": "Нивото на река Сена в Париж достигна връхна точка"}
{"url": "https://news.bg/regions/obyaviha-gripna-epidemiya-i-v-montana-i-vratsa.html", "text": "Грипна епидемия е обявена и в областите Монтана и Враца, съобщиха от Министерство на здравеопазването.РЗИ - Враца обявява грипна епидемия на територията на област Враца от днес, 29.01.2018 г. Грипната епидемия е обявена и на територията на област Монтана, но от утре, 30 януари. Епидемията ще продължи до петък - 02 февруари включително.На училищата в двете области е препоръчано да преустановят учебните занятия.До второ нареждане на територията на двете области се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.Грипната епидемия в област Бургас остава, реши Регионалният щаб за борба с грипа и острите респираторни заболявания.Взетите противоепидемични мерки са дали резултат, тенденциите от последния работен ден на отминалата седмица са за спад на заболелите. Въпреки това броят им остава близък до цифрите, налагащи епидемия. Регистрираните случаи на ГРИП и остри респираторни заболявания към днешна дата са 233 на база 10 000, при граница 225/10000.Ваканцията за учениците ще продължи и през следващите 4 дни- 30.01.18-2.02.18 включително. Остават в сила всички превантивни мерки: детските градини да работят, но в режим на \"засилен филтър\" - ограничава се достъпът на родители, забранява се посещаването на болни деца, както и сливането на отделни групи, преустановяват се хоспитализациите и плановите операции, също така свижданията, консултациите на здрави бременни жени и деца, както и всички профилактични прегледи и имунизации.", "date": "2018.01.29", "title": "Обявиха грипна епидемия и в Монтана и Враца"}
{"url": "https://news.bg/regions/zhiteli-v-loveshko-selo-protestirat-ot-nitrati-v-piteynata-voda.html", "text": "Заради високото съдържание на нитрати в питейната вода, жители на ловешкото село Йоглав организират подписка, с която настояват компетентните органи да решат проблема с негодната и опасна за пиене вода, съобщава БНР.Досега никой не е предприел нищо за решаването му, въпреки че този проблем е от години. Също така и около 50 домакинства в Йоглав въобще нямат водопроводи до къщите си.Регионалната здравна инспекция в Ловеч многократно е установявала високо съдържание на нитрати в питейната вода в ловешкото село. При тези случаи местното ВиК дружество предупреждава населението, че водата не е годна за пиене, особено за деца до 3-годишна възраст. \"От няколко години водата не е годна за пиене. Идват разни институции, вземат проби, но никакъв резултат. Хората си купуват минерална вода от магазина, която не е евтина. Общината не си мърда пръста. Народни представители също са запознати и са обещали, че ще задействат нещата, но досега никакъв резултат. Всичките отпадъци от фермите за пернати животни се стичат към селото, както и отровите от кооперациите, които попиват в земята\", коментира Митко Дилов. Ирена Георгиева, кмет на село Йоглав обяснява, че е получила отговор от Министерството на околната среда и водите, в който е посочено: \"Във връзка със сигнала е започнала процедурата за учредяване на санитарно-охранителните зони.\"Кметът на Ловеч Корнелия Маринова ще препрати подписката на жителите на селото към местното ВиК дружество.", "date": "2018.01.29", "title": "Жители в ловешко село протестират от нитрати в питейната вода"}
{"url": "https://news.bg/auto/ostri-kritiki-sreshtu-folksvagen-zaradi-testove-s-maymuni-i-hora.html", "text": "Най-големият производител на автомобили в света \"Фолксваген\" е изправен пред нови критики заради информации, че е помагал за финансирането на експерименти, при които маймуни и хора са дишали изгорели газове от колите им, съобщава \"Франс прес\".\"Фолксваген\" се \"разграничава ясно от всички форми на злоупотреба с животни\", се изтъква в изявление на автомобилния гигант, след като американският в. \"Ню Йорк таймс\" написа, че американски институт, на който му е било възложено от германски автомобилни компании, е провел тестове върху 10 маймуни през 2014 г.Обаче неловкото положение на \"Фолксваген\" се задълбочи днес, след като германският в. \"Зюддойче цайтунг\" съобщи, че върху 25 здрави човешки същества също са били проведени тестове за въздействието от вдишването на токсични азотни оксиди.Скандалът \"Дизелгейт\", който разтресе \"Фолксваген\" през 2015 г., принуди компанията да признае, че е манипулирала около 11 млн. автомобила в целия свят, за да заблуди тестовете на регулаторите, така щото да изглежда, че колите им са в съответствие с ограниченията за отработените газове, докато всъщност са ги превишавали многократно при реално шофиране на пътя.На сайта си Световната здравна организация (СЗО) посочва \"нарастващите доказателства\", че излагането на азотен диоксид \"може да засили симптомите на бронхит и астма, както и да доведе до респираторни инфекции и намалена функция на белите дробове и растежа\".Излагането на подобни газове е \"свързано с преждевременна смъртност... от сърдечно-съдови и респираторни заболявания\", продължава СЗО.Според информацията на \"Ню Йорк таймс\" 10 маймуни са били затворени в херметически камери и са били оставени да гледат карикатури, докато са вдишвали изгорелите газове от модела Beetle на \"Фолксваген\".", "date": "2018.01.29", "title": "Остри критики срещу \"Фолксваген\" заради тестове с маймуни и хора "}
{"url": "https://news.bg/press/prodadeni-sa-nad-10-000-zeleni-bileta-v-gradskiya-transport-v-sofiya-tsacheva-s-istanbulskata-konventsiya-ne-se-vavezhda-treti-pol.html", "text": "Мерки срещу замърсяването. \"Сега\":Продадени са над 10 000 зелени билета в градския транспорт в СофияНад 10 000 зелени билета с цена 1 лев са продадени до момента за пътуване с градския транспорт в София. Това съобщи кметът на столицата Йорданка Фандъкова.В днешния ден за първи път Столичната община пусна в действие продажбата на по-евтини билети за градския транспорт като мярка за справяне с превишените нива на фини прахови частици.Общината призовава сутринта гражданите да използват градския транспорт за своето придвижване. Ето още от призива:Особено внимание обръщаме на собствениците на автомобили с екологичен клас под ЕВРО5, да ограничат придвижването с тях. В случай, че използвате личния си автомобил, Ви молим да не оставяте двигателя включен при престой по-дълъг от 3 минути. Спор. \"Монитор\":Цачева: С Истанбулската конвенция не се въвежда трети пол Законопроектът за ратифициране на Истанбулската конвенция не е изтеглен, нужно е още време, за да се запознаят с документа всички коментиращи темата.С конвенцията не се въвежда трети пол, с нея не се приемат еднополовите бракове, тя може да се ратифицира и със забележки, коментира правосъдният министър Цецка Цачева в студиото на БНТ.Конвенцията е подписана през април 2016 г., ето защо се изненадващи мненията, че едва сега започвала информираността по темата.\"В идните дни очаквам да продължи дебатът, но той да не бъде под формата на агитки и квалификации, без да се познават конкретно текстовете, защото чух какво ли не през тази седмица, но за съжаление, в мнозинството си тезите на нашите опоненти не се припокриват със съдържанието в конвенцията\", каза още правосъдният министър. Бедствие. \"24 Часа\":11 деца останаха без дом след пожара в Русе11 деца останаха без дом, след като къщата, в която живеят под наем с родителите си в Русе пламна. Огънят тръгнал малко преди 14 часа, пише БГНЕС. Както \"24 часа\" съобщи по-рано днес, още 2 къщи са горяли. Инцидентът се е разминал без пострадали, но имуществото на многодетното семейство е било унищожено от водата, използвана от пожарникарите при борбата с огъня. Едно от децата е видяло дима в едната стая и е съобщило на майка си. Много бързо пламъците са се разпространили по целия покрив и двуетажното легло в стаята. Децата са излезли навън, а тъй като къщите в района са долепени една до друга, огънят се е прехвърлил на съседните покриви. Избор. \"Сега\":Волен Сидеров: Предстои обсъждане кой ще оглави антикорупционния органПонякога се губела връзката с ГЕРБ за кадровите назначения и тенденциите в политиката  Снимка БГНЕСВотът на недоверие беше излишен, дебатите преминаха неубедително, а БСП загуби от този вот. Този прочит на едно от актуалните събития на изминалата седмица направи в предаването \"Неделя 150\" на БНР председателят на парламентарната група на Обединените патриоти Волен Сидеров.Тези, които се явиха основните разобличители на корупцията - Корнелия Нинова и Елена Йончева, трябваше да отговарят на въпроси за самите себе си. Привкусът, останал у хората, в крайна сметка пак се върти около внушението \"Всички са маскари\". /.../ Става порочен кръг, в който внушението, че България е най-корумпираната държава в Европа, беше преекспонирано, твърди той.Сидеров нарече възмущението от отсъствието на премиера от дебатите по вота като пресилено, тъй като програмата му е била предварително ясна. По темата корупция се \"пресоли манджата\", голяма част от мотивите на вота бяха сглобени по публикации, допълни Сидеров пред БНР. ", "date": "2018.01.29", "title": "Продадени са над 10 000 зелени билета в градския транспорт в София; Цачева: С Истанбулската конвенция не се въвежда трети пол"}
{"url": "https://news.bg/entertainment/65-godini-ot-rozhdenieto-na-teresa-ten.html", "text": "Днес търсачката \"Гугъл\" отбелязва 65 години от рождението на \"певицата на Азия\" Тереса Тен. Родена като Дън Лидзюн в Китай през 1953 година, тайванската изпълнителка е известна в редица държави от региона, откъдето получава и прозвището си.Започва да участва в конкурси по изразително четене и пеене още като дете и постепенно набира популярност. Пее на няколко езика. Участва и във филми. Никога не изнася концерт в Китай. Тен умира на 42-годишна възраст в Тайланд. Официалната причина е пристъп на астма, от която е страдала през целия си живот, въпреки че сред спекулациите е и амфетамини. Погребана е с държавни почести, като присъства и тогавашният президент. ", "date": "2018.01.29", "title": "65 години от рождението на Тереса Тен "}
{"url": "https://news.bg/world/vinagi-sam-znael-che-shte-pobedya-zayavi-tramp.html", "text": " Това заяви американският президент Доналд Тръмп по отношение на президентските избори в САЩ, които той спечели в оспорвана битка със съперника си Хилъри Клинтън.Така той отрече твърдението в скандалната книга на Майкъл Уол, че не е искал да спечели надпреварата. В типичния си стил, той отново заклейми и книгата, и твърдението като \"фалшиви новини\". По думите му, на неговите предизборни събития са се събирали повече от 20 000 души, с което бившият държавен секретар не може да се похвали. Той отново нападна Клинтън заради това, че е използвала популярни звезди от шоубизнеса за кампанията си. В интервюто за ITV, продължило 1 час и излъчено късно вечерта в неделя, той отговаря на различни въпроси, сред които Парижкото споразумение за климата, феминизма, популярния си профил в \"Туитър\", сватбата на британския принц Хари и други. По отношение на Парижкото споразумение, от което обяви, че оттегля страната, Тръмп обяви, че може да промени решението си, но само ако документът бъде предоговорен. Сега той е \"лоша сделка за САЩ\", повтори довода си известният скептик относно климатичните изненения и техните последици. Тръмп отрече да подкрепя феминизма. Той заяви, че подкрепя еднакво всички - и мъже, и жени. В същото време даде висока оценка на жените, с които работи. По думите му, те се справят отлично. Уважавам жените, увери държавният глава. На припомнянето обаче за скандалните реплики срещу жени, които бяха изнесени, той припомни, че въпреки това сред гласувалите за него са и много американки. Пред британската телевизия, Тръмп не скри убеждението си, че е много популярен в страната и много британци одобряват управлението му, въпреки подписката срещу посещението му в Лондон. Запитан и за здравословното си състояние, което бе оповестено публично по-рано след рутинния за поста му годишен преглед, Тръмп със задоволство отбеляза, че е в прекрасно здраве и се храни добре. Както е известно, президентът често оповестява позициите си по различни въпроси чрез профила си в \"Туитър\". За активността си там, той призна, че често пише съобщенията си от леглото. ", "date": "2018.01.29", "title": "Винаги съм знаел, че ще победя, заяви Тръмп "}
{"url": "https://news.bg/society/opasno-zamarsen-vazduh-nad-sofiya-i-dnes.html", "text": "На две от градските станции днес се очаква повишение на нивата на фини прахови частици във въздуха. При норма от 50 mg/m3 за 24 часа, се очакват 51-100 mg/m3.Това съобщават от Столична община. Препоръчва се използване на градския транспорт, а при ходене пеша да се избягват големите градски булеварди.За отопление при възможност да се използват електрически уреди за отопление или друго екологично отопление.Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.Припомняме, че вчера заради сериозни превишения на нивата на фини прахови частици в последните дни пуснаха в обръщение така наречения \"зелен билет\" на цена от 1 лев. Той важи за цял ден за всички линии. Пътници обаче подадоха сигнали, че не се намира навсякъде. ", "date": "2018.01.29", "title": "Опасно замърсен въздух над София и днес "}
{"url": "https://news.bg/world/karvav-uikend-v-meksiko-25-zhertvi-za-2-dni.html", "text": "Най-малко 25-ма са загинали само през последния уикенд в Мексико. Става въпрос за няколко въоръжени нападения. Те са били извършени в няколко погранични щати. Сред тях са Чиуауа, Тамауилипас и други. Една от атаките е извършена в Сиудад Хуарес, един от най-размирните градове в страната. Властите засилват полицейското присъствие, за да се борят с престъпността. Те отново обвиниха наркогрупировките за вълната от насилие. Припомняме, че по-рано бе изнесена шокираща статистика за броя убийства, регистрирани в страната за миналата година. Според нея са били извършени рекорден брой подобни престъпления - около 26 000. От 1997 година насам те непрекъснато нарастват и това се свързва с войната между наркогрупите в страната. Американският президент Доналд Тръмп определи Мексико като \"най-опасната страна в света\" и е твърдо решен стената по границата да бъде построена. ", "date": "2018.01.29", "title": "Кървав уикенд в Мексико - 25 жертви за 2 дни "}
{"url": "https://news.bg/world/mh370-mozhe-da-bade-otkrit-do-mesets.html", "text": "Изчезналият самолет на Малайзийските авиолинии MH370 може да бъде открит до месец. Това е заявил австралийски водещ океанограф.Припомняме, че в началото на година бе обявено, че издирването на самолета се подновява.  Това е заявил Дейвид Грифин от CSIRO, цитиран от АФП. Малайзия е дала 3 месеца срок за откриването на самолета. Надеждите са още през първия това да се случи.На 8 март 2014 г. изчезна пътнически самолет на Малайзийските авиолинии с полет от Куала Лумпур до Пекин. На борда имаше 239 души. Изчезването му доведе до най-голямото издирване в историята на авиацията и възникването на една от най-големите мистерии в авиацията.До момента са похарчени около 200 милиона долара за откриването му. Водените от Австралия издирвателни операции бяха прекратени през януари 2017 г.", "date": "2018.01.29", "title": "MH370 може да бъде открит до месец "}
{"url": "https://news.bg/world/niinistyo-preizbran-na-parvi-tur.html", "text": "Финландският президент Саули Ниинистьо спечели убедително първия тур на президентските избори, след като водеше при междинните резултати. Той бе преизбран за втори мандат. Държавният глава получи около 62,7% от гласовете срещу 15% за основния му съперник Пека Хависто от финландската партия на Зелените.Хависто вече призна поражението си и поздрави победителя.Резултатът беше очакван и не се различава много от социологическите проучвания, огласени преди вота.Ниинистьо е известен като балансьор между Запада и Русия. Той е бивш финансов министър, известен с въвеждането на строги икономии по време на финландската криза и решението за влизане в еврозоната.За победа са нужни над 50% от гласовете. Ако никой от кандидатите не ги беше събрал на първи тур, балотажът щеше да се проведе на 11 февруари.Президентският мандат във Финландия е 6-годишен.Избирателната активност е 66,7 процента. Въпреки че вчера бе официалният изборен ден, финландските гласоподаватели имаха възможност да дадат своя вот и предварително.", "date": "2018.01.29", "title": "Ниинистьо преизбран на първи тур "}
{"url": "https://news.bg/world/teroristichna-ataka-vav-voenna-akademiya-v-kabul.html", "text": "Няколко експлозии и стрелба са били чути в афганистанската столица Кабул. Ударена е била основната военна академия. Очевидци съобщават за въоръжени мъже, които са влезли в сградата. Властите потвърждават за петима нападатели, четирима от които са били ликвидирани, а един е бил арестуван. При престрелката са загинали петима военнослужещи, а още десетима са били ранени.Според полицията, не самото учебно заведение, а точно военните са били мишена на удара. По-късно терористичната групировка ДАЕШ (\"Ислямска държава\") пое отговорност за нападението. Това е пореден удар в последната вълна от насилие в страната и столицата. Това се случва дни след атентата, при който загинаха и бяха ранени повече от 300 души. Талибаните поеха отговорност за атентата. Властите обвиниха Пакистан за него, а разгневени афганистанци - правителството. ", "date": "2018.01.29", "title": "Терористична атака във военна академия в Кабул "}
{"url": "https://news.bg/crime/shemata-v-meditsinskiya-universitet-e-zaplaha-za-natsionalnata-sigurnost.html", "text": "Бившият ректор на Медицинския университет Ваньо Митев е привлечен като обвиняем за ръководенето на организирана престъпна група. Срещу други 5 лица са повдигнати обвинения за участие в престъпна група. Това заяви пред БНТ говорителят на главния прокурор Румяна Арнаудова.Разследването тече в две направления. Първото - дейността по прием на чуждестранни студенти се възприема като заплаха за националната сигурност. Лицата, които се разследват, са основни с арабски произход. Те са били приети да учат медицина с английски език в учебното заведение, но част от тях дори не владеели английски език. Голяма част от тези чуждестранни студенти не са открити на адресите, фигуриращи в базата на МУ, което може да означава, че това са абсолютно мними студенти. Когато едно лице е приети в университет, то автоматично получава статут на временно пребиваващ в България, с което получава правото свободно да пътува в рамите на ЕС, обясни Арнаудова и допълни, че в тази си част престъпленията в университета са заплаха за държавната сигурност, защото каналът можел да се използва като прикритие за незаконен трафик на мигранти и навлизане на лица, членуващи в терористични организации.Второто направление на разследването по думите на говорителя на главния прокурор се отнася до дейността на служител на Медицинския университет. Служителят нанесъл щета на заведението от безстопанственост при изпълнението на обществени поръчки. Става въпрос за престъпление, извършвано в 2-годишен срок, размерът на щетата се изчислява, стойността за сега не ясно, но става въпрос за безстопанственост в особено големи размери.По първото направление са събрани над 200 тома доказателства по досъдебното производство. Обемът на данните е изключително голям, добави Арнаудова.Взети са досиетата на 150 чуждестранни студенти, приети в университета по другия начин. Към момента са прегледани досиетата на 20 от тези студенти, останалите предстои да се разгледат. За сега няма данни лицата да са свързани с дейността на опасни организации, представляваща опасност за страната, но това ще стане напълно ясно, след като се прегледат всички досиета, обясни още Арнаудова. По думите ѝ каналът вече не съществува и по този начин е предотвратена нова евентуална заплаха за страната.В хода на разследването до сега са извършени 40 претърсвания, най-вече на територията на София. 27 лица са обискирани. Разследването продължава.Всички обвиняеми са се възползвали от правото си да не дават обяснение по обвиненията. Един от разпитаните обаче заплашил разследващите полицаи и прокурори. Арнаудова обясни, че обвиняемият е казал на органите \"ще плащате с кървави сълзи\". По думите ѝ е възможно лицето да е действало под влияние на емоция, но заплахата е породила основателен страх сред разследващите.Обвиняемите са с мярка за неотклонение \"парична гаранция\".Припомняме, на 19 януари ГДБОП и ДАНС проведоха акция в Медицинския университет в София по подозрения за корупционна схема, свързана с приема на чуждестранни студенти. Тогава бяха запечатани кабинетите на ръководството и администрацията за щателна проверка.", "date": "2018.01.29", "title": "Схемата в Медицинския университет е заплаха за националната сигурност "}
{"url": "https://news.bg/society/i-dnes-mrasen-vazduh-v-sofiya.html", "text": "Замърсяването на въздуха в София е на ръба. Стойностите фини прахови частици в атмосферния въздух са около допустимите норми. Към 7.30 часа в София средните стойности бяха около 47 микрограма на куб. метър, при норма от 50 микрограма.Справка на данните на сензорите, поместени в София, показва, че стойностите на много места в столицата вече са надминати. На някои места стойностите са в пъти над нормата.Към 8.30 часа средните стойности за София вече са над 74 микрограма за кубичен метър, a към 9.10 часа - 78 микрограма за куб. м.Замърсяването логично се покачва, защото много хора се топлят на твърдо гориво е домовете си. Сутрешните стойности обикновено се покачват, след като колите излязат сутрин, коментира анализатор. Към 9.40 часа средните стойности на ФПЧ във въздуха са 81 микрограма за куб. м.Справна на сайта airbg.infо също показва, че въздухът в София е замърсен. Най-лош е въздухът в източните части на града. Пред Нова шефът на Центъра за градска мобилност (ЦГМ) Кристиян Петров заяви, че вчера в столицата са продадени между 17 000 и 20 000 зелени билета. По думите му данните за мръсния въздух се следят в реално време. За вчера решението за пускането в експлоатация на зеления билет е взето в 05.00 часа сутринта. Голямата част от билетите са продадени в автобусите. И в ЦГМ са постъпили сигнали за липса на зелени билети. Веднага е реагирано и екипи на ЦГМ са дозаредили.\"Има неща, които да надградим следващия път\", увери Петров. Според него за всички е важно да дишат чист въздух. Зеленият билет е една от многото мерки за по-чист въздух.Във връзка с повишените стойности на замърсяване СО призовава жителите и гостите на София да ограничат движението на личните си автомобили и да използват градски транспорт. Общината апелира към тези, които използват колите си, да не оставят двигателя включен при престой над 3 минути.Общината призовава и домакинствата, които се отопляват на дърва и въглища, при възможност да използват електрически уреди за отопление или друго екологично отопление.", "date": "2018.01.29", "title": "И днес мръсен въздух в София"}
{"url": "https://news.bg/politics/istanbulskata-konventsiya-ne-budela-zhelanie-u-mazhete-da-oblichat-rokli-i-rozovi-chorapi.html", "text": "\"Четохте ли текста на Конвенцията? Появи ли ви се желание да облечете рокля и да обуете копринени чорапи? Няма такива текстове в Истанбулската конвенция\". С тези въпроси и отговори вицепремиерът Томислав Дончев коментира пред БиТиВи темата с Истанбулската конвенция.Никъде не пише за трети пол, изтъкна той. Социален стереотип е мъжът да цепи дърва, а жената да прави баница, поясни вицепремиерът.Рециклирани тези вижда Дончев в споровете по конвенцията. Нека да тече дискусия, колкото време е необходимо, нищо на инат, настоя той.Нормално било да има различни мнения между отделните институции, стана ясно от коментара му за отношенията с президента.Той коментира и дом \"Хризантема\" в Габрово. Всеки, проявил нехайство, ще си понесе отговорността, подчерта той. Текат проверки на няколко служби - ДАЗД, МВР, прокуратурата. Проверка на всички подобни институции няма да е излишна, смята вицепремиерът.Персоналът трябва да е обучен, иска Томислав Дончев. Деинституционализацията е правилния път, категоричен е той. 238 деца са починали в домовете от казармен тип преди да тръгне в ход деинституционализацията.", "date": "2018.01.29", "title": "Истанбулската конвенция не будела желание у мъжете да обличат рокли и розови чорапи"}
{"url": "https://news.bg/crime/mnogo-vaprosi-pred-prokuraturata-za-doma-na-uzhasite-v-gabrovo.html", "text": "Очакваме разкриване на данните за престъпление в дом \"Хризантема\" от МВР. Това обяви пред bTV говорителят на главния прокурор Румяна Арнаудова.\"Интересът на децата е на първо място\", подчерта тя. По думите ѝ има много въпроси по случая като , на кое длъжностно лице го е предоставил.Прокуратурата дава указания по най-бързия начин да се разреши случая с дома на ужасите. Ако е сигнализирана институция за случилото се там, ще бъде установено, увери Румяна Арнаудова.Припомняме, по-рано днес Арнаудова коментира и схемите в Медицинския университет. Стана ясно, че обвинения са повдигнати спрямо 6 лица - спрямо бившия ректор Ваньо Митев е повдигнато обвинение за ръководене на организирана престъпна група, а спрямо други 5 лица - за участие.Арнаудова обясни и че схемата е заплаха за държавната сигурност, защото може да се използва като канал за трафик на мигранти или хора, свързани с терористични организации. За сега няма данни за такава заплаха, посочи Арнаудова.В хода на разследването едно от лицата е заплашило полицаите и прокурорите, че ще \"плащат за това с кървави сълзи\".", "date": "2018.01.29", "title": "Много въпроси пред прокуратурата за дома на ужасите в Габрово"}
{"url": "https://news.bg/health/lekari-ochakvat-pik-na-zabolyavaniyata-tazi-sedmitsa.html", "text": "Грипната епидемия продължава за 6 области в страната. Тази седмица лекарите очакват пик на заболяванията, съобщи БНТ.Ваканцията продължава до петък за . По-голямата ваканция за децата е заради междусрочната ваканция, която съвпада с епидемията.До сряда епидемия е обявена и за , а от утре няма да учат и децата в София-област, както и областите Бургас и Габрово. За областите Перник и Пазарджик .Заради грипната епидемия са ограничени профилактичните прегледи, ваксините, свижданията в болници и детските, и женски консултации.Очаква се тази седмица болните да са най-много. От следващата седмица броят им ще започва постепенно да намалява. Средната заболеваемост към днешна дата е около 190 на 200 000 души. Вероятно е до края на седмицата грипна епидемия да бъде обявена и в други области в страната.", "date": "2018.01.29", "title": "Лекари очакват пик на заболяванията тази седмица"}
{"url": "https://news.bg/int-politics/plashat-severna-koreya-sas-zalichavane-ot-kartata-ako-izpolzva-yadreni-orazhiya.html", "text": "Военният министър на Южна Корея Сон Йон-моо обяви, че комунистическият режим в Северна Корея \"вероятно ще бъде заличен от картата\", ако използва ядрени оръжия срещу Южна Корея или САЩ, като предупреди, че подобен ход ще бъде \"самоубийствен\", съобщава южнокорейската агенция \"Йонхап\".Говорейки по време на форум за сигурност в Сингапур, той омаловажи въздействието на заплахите на Пхенян, наричайки ги по-скоро \"пропаганда\", отколкото реалност.След редкия апел преди дни на Северна Корея за обединение към целия Корейски полуостров, т. е. към Южна Корея, Сон посочи, че била \"анахронистична\" идеята, че комунистическият режим ще използва оръжията си за тази цел. Той обаче също така говорил в полза на диалога между двете страни.\"Пътят може да е труден, може да отнеме много време. Но мисля, че трябва да вървим по този път, като сме много търпеливи\", коментира още южнокорейският военен министър.Сон се срещна с американския военен министър Джеймс Матис вчера, като двамата отново потвърдиха общата си цел за премахване на ядрените оръжия от Корейския полуостров.", "date": "2018.01.29", "title": "Плашат Северна Корея със заличаване от картата, ако използва ядрени оръжия "}
{"url": "https://news.bg/health/fabrika-obgazyava-kvartal-v-pazardzhik.html", "text": "От системно обгазяване се оплакват жителите на квартал \"Писковец\" в град Пазарджик. Местните са категорични, че близката фабрика за мебели изпуска гъст дим, който се стеле над домовете им всяка сутрин, съобщи bTV.Според хората всяка сутрин около 6.30 - 8 часа във фабриката се горят различни материали, което прави въздухът задушлив, хората дишали тежко. Те подавали сигнали, но не ставало ясно каква е причината за задушливия дим.Внезапна проверка на служители на Регионалната инспекция по околната среда и водите обаче установява, че пушекът и задушливия аромат във въздуха идват от същата фабрика, от котел, който се използвал за отопление.Според директора на Дирекция \"Контрол на околната среда\" в РИОВ - Пазарджик  освен традиционните трици, в котела като гориво се използва и PVC. По думите му фирмата нарушител ще бъде санкционирана с акт в размер от 10 до 15 хил. лв.От фабриката са отказали коментар. Това не е първата санкция срещу предприятието - миналата година то е изпускало въглероден окис над нормата.\"Санкцията беше временно прекратена миналата година. И в заповедта на директора на РИОСВ за временното прекратяване е упоменато, че при пускане на котлите, те трябва да ни уведомят, за да възобновим тази имуществена санкция. Те това не са го направили\", обясни Дълъгчиев.Гражданите на квартал \"Писковец\" се надяват, че след санкцията предприятието ще спре да замърсява въздуха им.", "date": "2018.01.29", "title": "Фабрика обгазява квартал в Пазарджик"}
{"url": "https://news.bg/int-politics/avstraliya-se-pritseli-v-top-10-na-stranite-iznositelki-na-voenna-produktsiya.html", "text": "Австралия планира да се превърне в една от десетте най-големи страни износителки на военна продукция в рамките на следващите десет години. Това обяви австралийският премиер Малкълм Търнбул пред журналисти, съобщават местни медии.Страната възнамерява да създаде фонд в размер на 3,1 млрд. долара, за да предлага заеми на производители, както и да създаде агенции за координиране и насърчаване на износа.Министърът на отбраната на Австралия Кристофър Пайн изтъкна, че най-важните пазари за австралийската военна продукция ще бъдат САЩ, Великобритания, Канада и Нова Зеландия, но че Австралия също така ще се насочи и към някои азиатски страни.Той обаче подчерта, че стратегията за износ на военна продукция не е замислена за \"навлизане на пазари, където не искаме да бъдем\", а по-скоро да \"максимизираме пазарите, където може би не сме използвали максимално нашите възможности\".", "date": "2018.01.29", "title": "Австралия се прицели в топ 10 на страните, износителки на военна продукция "}
{"url": "https://news.bg/crime/nadziratelite-v-zatvorite-protestirat.html", "text": "Надзиратели от Столичния Централен Софийски затвор се събраха на протест с искане за 20% увеличение на заплатите.Ивайло Григоров от Синдиката на служителите на затворите коментира, че преговори с Министерство на правосъдието водят от шест месеца, но исканията им се отлагат вече девет години.\"Първо наше искане е 20% увеличение на трудовите ни възнаграждения. Второ наше искане е изравняване на сумите за специфични условия на труд с тези в МВР и трето наше искане е увеличаване на щатната численост на двете специализирани дирекции към Министерство на правосъдието - ГД \"Охрана\" и ГД \"Изпълнения на наказанията\", заяви Григоров. Стартовата заплата на един надзирател е 540 лв.\"Ако искаме да се чувстваме европейци не мисля, че стажантът трябва да започва с под 1 200 лв. стартова заплата, което е в сферата на фантазиите. Ние сме в следващия бюджет от девет години\", коментира Григоров.Красимир Бекяров, заместник-председател на УС на Синдикат \"Охрана\" коментира, че за тези отговорности и този труд една минимална работна заплата е \"смешна\". \"При една такава работна заплата служителите започват и след два месеца напускат\", каза още той.По повод професионалния празник на служителите в затворите и арестите, Бекяров посочи, че проблемите в двете главни дирекции са идентични. \"Проблемите са недостиг на хора и ниско заплащане. Един новоназначен започва с една минимална работна заплата. След 10-12 години става 800 лв. По думите му исканото 20% увеличение на заплатите, едва ли ще надхвърли сумата от 10 млн. лв.Синдикатите в двете главни дирекции организират протестната кампания под надслов \"Европа ѝ за нас\". Следващото мероприятие ще се проведе на 31 януари пред Съдебната палата в София и съдилищата в големите областни градове.Протестът в София беше подкрепен от надзиратели от още 14 града в страната, където има разположени затвори и следствени арести.Надзирателите от затвора в Пловдив излязоха пред сградата на затвора, за да подкрепят недоволството на колегите си в София спрямо липсата на реакция от страна на институциите относно исканията им, съобщи БНР.Протестиращите издигнаха плакати с надписи \"Докога европейските ценности и норми ще бъдат само на хартия\" и \"С обещания затвори не се хранят\".Според протестиращите в системата на МВР има несправедливо заплащане, а обещанията на властта са само празни приказки.\"Няма желаещи за работа. Заплатите на новопостъпил започват от 460 лева и след около 6 месеца стават 550 лв.\"Според събралите се хора положението в затвора в Пловдив е критично - един надзирател отговаря за 120 затворници, което е недопустимо за европейските стандарти.\"Започваме годината с 5-процентно увеличение - това, което беше дадено за всички от правителството. Това е 30 лева на служител, което не е достатъчно и е подигравателно. Не смятам, че надзирателите си вършат по-лошо работата, отколкото колегите от МВР. Такава голяма разлика, а работим по един и същи закон - Закона за МВР\", заяви синдикатът, надзирател в затвора в Бобов дол, Георги Стоянов. Той допълни, че заради съкращения през последните години в България има съдебни сгради без охрана, а в много затвори има силен недостиг на персонал. По думите му в момента надзирателите не могат да използват годишните си отпуски, защото няма кой да ги замести, а в същото време натрупват много извънреден труд.Стоянов посочи и че около 40 надзиратели от затвора в Бобов дол също са се включили в символичен протест на входа на затвора. Стана ясно и че в затвора в Бобов дол има незаети 15 щатни места за надзиратели.\"За пореден път сме излъгани. За пореден път сме прехвърлени в следващия бюджет. Обещания, които бяха поети от министъра на правосъдието лично за увеличаване на специфичните условия на труд и трудовите ни възнаграждения. Обещаха ни колкото да спрем да протестираме във връзка с Европредседателството\", отсече зам.-председателят на синдикатите Нейко Комитски.Съюзът на съдиите в България подкрепя протестиращите надзиратели от затворите и работещите в \"Съдебна охрана\". В писмо до медиите от съдийската организация се обявяват срещу политиката на двойни стандарти в сектор \"Сигурност\".До решението за днешния протест се стигна, след като на среща в четвъртък, 25 януари, синдикатите на надзирателите не се разбраха на с министъра на правосъдието Цецка Цачева. Възможно е да се стигне и до национален протест.", "date": "2018.01.29", "title": "Надзирателите в затворите протестират"}
{"url": "https://news.bg/int-politics/sasht-obmislyat-natsionalizatsiya-na-5g-mrezhata-za-zashtita-ot-kitay.html", "text": "САЩ обмислят национализацията на своята мобилна мрежа от пето поколение (5G), съобщават американски медии, позовавайки се на документи, получени от служител в Съвета за национална сигурност.Според информацията САЩ трябва да разполагат с една \"централизирана национална 5G мрежа\" в рамките на три години, за да се защитават от Китай и подобни \"лоши актьори\", които биха могли да поставят Америка в \"трайно неблагоприятно положение в информационната сфера\".Предлагат се два вида действия: американското правителство може да финансира и изгради мрежа, да наеме достъп от мобилни оператори, или доставчиците могат да създадат свои собствени конкурентни мрежи.В документите се твърди, че последният вариант може да отнеме повече време и да се окаже по-скъп, но това би довело до \"по-малко търговски смущения\" в отрасъла.Те също така настояват, че силна 5G мрежа е необходима, за да се подкрепят новите технологии като автономните превозни средства и виртуалната реалност, както и да се защитят САЩ от заплахи за тяхната \"икономическа и киберсигурност\", идващи от Китай.", "date": "2018.01.29", "title": "САЩ обмислят национализация на 5G мрежата за защита от Китай "}
{"url": "https://news.bg/regions/ogranicheniya-po-am-trakiya-zaradi-remonti.html", "text": "До 17 часа днес движението по АМ \"Тракия\" при км 2 в посока София ще се осъществява в изпреварващата лента. На активната лента за движение от пътното платно се извършват ремонтни дейности.До 17 часа движението по АМ \"Тракия\" от км 18 до км 19 в посока Бургас също ще се осъществява в изпреварващата лента заради ремонт.Движението по път I-7 Могила - Елхово днес ще се осъществява двупосочно в една лента поради ремонтни дейности, съобщи Агенция \"Пътна инфраструктура\".Движението по път II-53 Ямбол - Калчево и път II-5308 Калчево - Стефан Караджовосъщо ще се осъществява двупосочно в една лента поради ремонтни дейности.АПИ информира и за временно ограничение на движението по път І-1 Видин - Монтана в района след село Смоляновци, в посока Монтана. Агенцията призовава всички водачи да шофират със съобразена скорост и повишено внимание, както и да спазват стриктно указанията на служителиет на \"Пътна полиция\".", "date": "2018.01.29", "title": "Ограничения по АМ \"Тракия\" заради ремонти"}
{"url": "https://news.bg/crime/zadarzhaha-narkoplasyori-veterani-v-stolitsata-i-pernik.html", "text": "При спецоперация е задържана група наркопласьори в Сфоия и Перник. Намерени и иззети са 1380 пакетчета марихуана, 90 пакетчета с бяло прахообразно вещество (според полевия тест кокаин и амфетамини), 54 200 лева, част от които в евро и щатски долари, 80 патрона с калибър 7,62 мм за автомат \"Калашников\", лаптопи, мобилни телефони, флашпамети, симкарти.Иззети са и няколко автомобила, които участниците в групата са използвали за престъпната си дейност. Участниците са задържани на 26 януари 2018 г. при специализирана операция на ГДБОП и Специализираната прокуратура. Специализираната прокуратура е повдигнала обвинения на седем лица за участие в организирана престъпна група за разпространение на наркотици на територията на София. Събраните доказателства сочат, че групата е разпространявала наркотици поне от март 2017 г. при максимална конспиративност. Контактите с клиенти се осъществявани единствено чрез SMS-и. Всеки от участниците разполагал с по няколко телефона. На един пристигали поръчките, от друг бил информиран за това дилърът, който е \"на смяна\", той от своя страна от различен телефон уговарял доставката.Наркотиците са осигурявани на едро от ръководителя на групата, държани са в нает гараж, където ги разфасоват и на дози. Групата работела предимно с постоянни клиенти. Част от участниците са \"ветерани\" в бизнеса - занимавали се с наркоразпространение години наред.С прокурорски постановления на седмината обвинени е наложено задържане до 72 часа. На 28 януари 2018 г., по искане на СП, Специализираният наказателен съд налага мярка за неотклонение \"Задържане под стража\" на петима от участниците в групата. На двама прокуратурата налага \"Парична гаранция\" от по 2000 лева заради оказано съдействие на разследването.", "date": "2018.01.29", "title": "Задържаха наркопласьори \"ветерани\" в столицата и Перник"}
{"url": "https://news.bg/world/za-parvi-pat-feysbuk-publikuva-printsipite-si-za-poveritelnost.html", "text": "За първи път социалната мрежа \"Фейсбук\" публикува принципите си за поверителност. Компанията ще разпространи образователни видеоматериали, които ще помогнат на потребителите как да контролират достъпа си до информация, пише \"Гардиън\".Докато компанията се подготвя за влиянието, което ще окаже новото законодателство на ЕС за защита на личните данни, от \"Фейсбук\" обявиха, че на потребителите ще им бъде показано как да управляват данните, които социалната мрежа използва за показване на реклами, как да изтриват стари съобщения и какво се случва с информацията, когато си изтрият профила.\"Фейсбук\", който има повече от 2 милиарда потребители по света, подчерта, че за първи път публикува принципите, които се използват като правила как компанията да борави с информацията на потребителите.Новината е признак, че компанията се подготвя преди Общият регламент за защита на данните на ЕС да влезе в сила от 25 май.Според регламента в рамките на 72 часа компаниите ще бъдат задължени да съобщават при изтичане на информация, както и да позволяват на клиентите си да изнасят или изтриват информацията си.Принципите за поверителност са различни от правилата и условията при откриване на нов профил в мрежата. Те дават на потребителите контрол върху тяхната поверителност и други.Общият регламент за защита на данните драстично увеличава налагането на глоби на компании, които са нарушили законите за защита на данни. С около 20 милиона евро се увеличават глобите.", "date": "2018.01.29", "title": "За първи път „Фейсбук” публикува принципите си за поверителност"}
{"url": "https://news.bg/crime/parvite-chasove-sa-nay-vazhni-za-otkrivaneto-na-izcheznalo-dete.html", "text": "Системата \"AMBER Alert - изчезнало дете\" значително повишава шансовете за откриване на изчезнало дете. Това заяви заместник-министърът по вътрешните работи Красимир Ципов в хода на пресконференция във връзка със стартирането на систематау нас.Системата \"AMBER Alert - изчезнало дете\" ще се използва от ГДБОП за изпращане на информация за изчезнали деца до социалната мрежа \"Фейсбук\", където данните ще се разпространяват много бързо до многобройната аудитория на мрежата.  Ципов обясни, че при получаването на данни за изчезнало дете, ще се изпраща сигнал до ГДБОП, стига сигналът да отговаря на изискванията между органите и социалната мрежа \"Фейсбук\". След това органите ще проверяват информацията и ще изготвя постер с подробна информация за изчезналото дете. Постерът ще се изпраща до \"Фейсбук\", a мрежата от своя страна ще разпространява информацията за изчезналото дете до всички потребители в радиус от 200 км от мястото, от което е изчезнало детето. Разпространена по този начин информацията може да доведе до бързото откриване на изчезналото лице. Ципов уточни, че заедно с информацията за липсващо дете ГДБОП ще предоставя и контакти, на които хората ще могат да информират при развитие денонощно.Зам. вътрешният министър обясни и че системата ще може да се използва и за стари случаи с изчезнали деца.Първите часове след изчезването на дете са най-важни, стана ясно още на пресконференцията. Ако данните за липсващото дете се разпространи мигновено след подаването на сигнал, това може значително да повиши шансовете за намирането на детето. От значение са почти всички обстоятелства - облеклото на детето, къде се е намирало последно, дали е забелязано в превозно средство и други. Тези обстоятелства бързо могат да се променят, поради което навременното известие е от първостепенно значение. Началникът на ГДБОП Ивайло Спиридонов посочи, че органите ще действат възможно най-бързо след подаването на сигнал. Информацията ще се разпространява в социалната мрежа до 30 минути след подаването на сигнал от ГДБОП.България е една от първите държави в региона, която въвежда и използва при необходимост системата \"AMBER Alert - изчезнало дете\".Денонощно сигнали могат да се подават на номер 02/ 982 83 53, както и на телефон 112.", "date": "2018.01.29", "title": "Първите часове са най-важни за откриването на изчезнало дете"}
{"url": "https://news.bg/economics/deklaratsiya-za-firmeni-danatsi-se-predstavyat-pred-nap-do-31-yanuari-2018-g.html", "text": "Фирмите подават декларация за дължими данъци за четвъртото тримесечие на 2017 г., ако са удържали авансов данък. Документите се представят пред НАП до 31 януари 2018 г.Предприятията и самоосигуряващи се лица, които през четвъртото тримесечие на 2017 година са платили на физически лица доходи по извънтрудови правоотношения, наем или доходи от други източници по чл. 35 от ЗДДФЛ и са удържали авансов данък върху тези доходи, трябва да подадат декларация за дължими данъци (образец 4001) по чл. 55 от ЗДДФЛ и чл. 201 от ЗКПО.Декларацията за дължими данъци (образец 4001) за последното тримесечие на 2017 г. се представя в НАП и за окончателните данъци, удържани върху доходите на чуждестранни физически лица у нас (например върху възнаграждения за услуги, неустойки, обезщетения, стипендии за обучение в България, доходи от лихви и други), както и за окончателните данъци дължими от местни и чуждестранни физически лица, като например върху доходите от дивиденти и ликвидационни дялове и др.Формулярът се подава и за данъци при източника по Закона за корпоративното подоходно облагане, като например данъци върху дивидентите и ликвидационните дялове в полза на чужди фирми и местни юридически лица, които не са търговци, включително общините.От 2018 г. предприятията - платци на доходи ще подават декларацията за дължими данъци (образец 4001) по чл. 55 от ЗДДФЛ и чл. 201 от ЗКПО само по електронен път. Това важи за тези декларации за дължими данъци, за които задължението за подаване възниква след 31 декември 2017 г.От НАП напомнят също, че предприятията и самоосигуряващите се лица-платци на доходи от наем или от управление и контрол, които се облагат с окончателен данък, начислени и/или изплатени в полза на лица, местни на друга държава - членка на Европейския съюз, предоставят на НАП информация за тези доходи с декларацията по чл. 55, ал. 1 от ЗДДФЛ и по чл. 201, ал. 1 от ЗКПО, подавана за четвъртото тримесечие на годината.Повече информация за попълване на декларациите и за плащане на дължимите данъци клиентите на НАП могат да получат на телефона за информация 0700 18 700 на цената на един разговор, на интернет страницата на агенцията или в офисите на приходната администрация.", "date": "2018.01.29", "title": "Декларация за фирмени данъци се представят пред НАП до 31 януари 2018 г."}
{"url": "https://news.bg/int-politics/sasht-se-opitvali-da-se-mesyat-v-izborite-v-rusiya-s-doklada-kremal.html", "text": "Говорителят на Кремъл Дмитрий Песков обяви, че САЩ се опитват да се намесят в предстоящите президентски избори в Русия, които са насрочени за 18 март.Според Песков финансовото министерство на САЩ създава \"Доклада Кремъл\" в опит да се намеси в руските избори.\"Наистина смятаме, че публикуването на \"Доклада Кремъл\" е пряк и очевиден опит да се направи нещо във връзка с предстоящите президентски избори, за да  се окаже въздействие върху тях. Не сме съгласни с това и сме сигурни, че няма да има никакво влияние\", настоя Песков.По-рано се появиха информации, че американското финансово министерство ще публикува доклад, в който са включени \"най-важните чуждестранни политически фигури и олигарси\", които имат връзки с руския президент Владимир Путин.Документът, който трябва да бъде представен по-късно днес пред Конгреса на САЩ, ще предостави финансови подробности за руския елит и би могъл да доведе до санкции срещу онези хора, които попадат в доклада, заради техните връзки с Кремъл.", "date": "2018.01.29", "title": "САЩ се опитвали да се месят в изборите в Русия с \"Доклада Кремъл\""}
{"url": "https://news.bg/crime/v-dobrich-sadyat-shefa-na-evromangan-deyvid-uelings.html", "text": "Районната прокуратура в Добрич предаде на съд управителя и представляващ \"Евроманган\" ЕАД Дейвид Уелингс. В Добричкия районен съд прокуратурата е внесла постановление за освобождаването му от наказателна отговорност с налагане на административно наказание \"Глоба\". За това престъпление се предвижда наказание лишаване от свобода до 3 години или глоба.Делото е внесено в съда по този ред, тъй като съгласно разпоредби от НК се предвижда задължителното освобождаване на Дейвид Уелингс от наказателна отговорност с налагането на административно наказание \"Глоба\" в размер от 1000 до 5000 лева при едновременното наличие на три предпоставки - деецът да е привлечен за престъпление, което се наказва с лишаване от свобода до 3 години, да не е осъждан и да не е бил освобождаван до момента от наказателна отговорност.Управителят и представляващ \"Евроманган\" ЕАД е бил привлечен като обвиняем на 23 ноември 2017 г. от Районната прокуратура в Добрич за това, че в 30-дневен срок от спиране на плащанията на дружеството не е поискал от съда да бъде открито производство по несъстоятелност.Тогава с постановление на прокуратурата му е била наложена мярка за неотклонение \"Парична гаранция\" в размер на 2500 лева. Върху нея съдът е наложил обезпечение по искане на прокуратурата, за да послужи за покриване на част от разноските по делото, които до момента са около 5000 лева.Районната прокуратура в Добрич е събрала достатъчно доказателства по делото, от които става ясно, че дружеството, на което с концесионен договор е отдадена мина \"Оброчище\", е изпаднало в несъстоятелност от 30 юни 2016 г.Натрупаните публични задължения към НАП са около 1,5 млн. лева. За тези задължения НАП е образувала принудително изпълнение за събирането им.Отделно от тях \"Евроманган\" ЕАД има задължения и към частни кредитори за доставки и транспорт около 100 000 лева. Само към \"Енерго про\" ЕАД дружеството на Уелингс дължи около 300 000 лева.Управителят на изпадналото в несъстоятелност дружество \"Евроманган\" е поданик на Кралство Великобритания, със статут на постоянно пребиваващ в България.", "date": "2018.01.29", "title": "В Добрич съдят шефа на \"Евроманган\" Дейвид Уелингс"}
{"url": "https://news.bg/politics/bsp-iska-ostavkata-na-moskovski.html", "text": "БСП са притеснени за ситуацията в БДЖ. Имаме спрени влакове, пътници се извозват с автобуси, имаме съкратен график за движение на влаковете, заяви на брифинг в централата на партията Димитър Данчев.Нееднократно червените са алармирали за проблемите в БДЖ. Работниците в дружеството работят извънредно.Георги Свиленски пък припомни, че преди две години е питал за футболния клуб в БДЖ.Футболен отбор има при това ръководство, а корупция излизала от всяко дружество.Червените дават 24 часа срок на министър Ивайло Московски да освободи ръководството на БДЖ. Ако не го направи, ще искат неговата оставка. Свиленски припомни още, че министърът е заявил, че държи на това ръководство на БДЖ и му вярва.Малко по-рано транспортният министър Ивайло Московски обяви, че ще извърши проверка. Министерството ще се намеси в случая, защото това представлява престъпление, подчерта той и допълни: \"Не мога да коментирам нито какви пари струват футболисти, нито нищо, защото най-вероятно има и шахматисти и други спортисти в държавните железници.\"\"Там са хиляди работещи, но поне на мен не ми е известно да бъдат назначавани хора, защото имат хобита. Назначават се по други критерии и ако има нарушения, всеки, който трябва, ще си понесе отговорност\", обясни Московски.Министърът уточни, че в първия си мандат правителството е заварило дружеството фалирало и с 850 млн. лева дългове, които в момента са редуцирани на около 300 млн. лева. Финансовото състояние на дружеството е най-важната тема, категоричен бе министърът. Тази седмица ще се погасят 32 млн. лева към акционерите и така дълговете ще станат под 300 млн. лева.Това, което се забелязва при БДЖ, е, че при наше управление оперативната загуба намалява и обратното - при колеги от опозицията тя се увеличава, отчете Ивайло Московски.Припомняме, в петък миналата седмица министърът на транспорта  на \"Холдинг БДЖ\" ЕАД, \"БДЖ-Пътнически превози\" ЕООД и \"БДЖ-Товарни превози\" ЕООД \"във връзка с появилите се медийни материали в публичното пространство\". Става въпрос за журналистическо разследване на Нова телевизия, в което се твърди за назначен на щат в БДЖ футболен отбор, за драстично натоварване на машинисти с извънреден труд, за развалящи се локомотиви след ремонт, както и за липса на контрол, включително върху сигурността на сгради.", "date": "2018.01.29", "title": "БСП иска оставката на Московски"}
{"url": "https://news.bg/world/saprugata-na-premiera-na-izrael-zamesena-v-nov-skandal.html", "text": "Съпругата на премиера на Израел замесена в нов скандал, съобщават \"Гардиън\" и други медии.Аудиозапис от 2009 г. разкрива как Сара Нетаняху се кара на високопоставен съветник на семейството във връзка с клюкарска колонка. Тя се оплаква, че не е акцентирано на професионалните й квалификации.Публичният и частен живот на съпругата на премиера Бенямин Нетаняху са следени под лупа, след като през миналата година Сара Нетаняху трябваше да плати десетки хиляди долара обезщетение на две домашни прислужници, които се оплакаха от тормоз. Друг служител е внесъл съдебна жалба срещу Сара Нетаняху, опалвайки се, че тя се е държала към него като \"роб\".Израелският сайт Walla! News разпространи записа, на който Сара Нетаняху, детски психолог, се чува да крещи на съветника, който е разкрил информация пред вестник за нейните дейности за събиране на средства през 2009 г. В материала се споменава как съпругата на министър-председателя изпълнява задълженията си към обществото.\"Правя го. Като професионалист, като образована жена. Психолог\", се чува да крещи Нетаняху на записа, разделяйки думите на срички. Тя подчертава още, че има бакалавърска и магистърска степен.Съветникът отговаря, че \"този идиот\" - очевидно се визира редакторът на вестника, трябва да е махнал от първото изречение, че госпожа Нетаняху е психолог.Нетаняху от своя страна нарежда на съветника да се скара на редактора.Бенямин Нетаняху защити съпругата си във \"Фейсбук\", отбелязвайки, че всеки може да се ядоса и да се изпусне. Той добави, че медиите от десетилетия пренебрегват публичните изяви на Сара Нетаняху.Израелският вестник Yedioth Ahronoth, който критикува премиера, излезе със статия, в която се казва, че изтеклият в публичното пространство запис оправдава \"жертвите\" на Сара Нетаняху.Според изданието записът е \"златно доказателство\" за тези, които са наричани лъжци от съпругата на премиера.", "date": "2018.01.29", "title": "Съпругата на премиера на Израел замесена в нов скандал"}
{"url": "https://news.bg/regions/knsb-v-kardzhali-protestira-vapreki-zabranata-na-kmeta.html", "text": "Регионалният съвет на КНСБ в Кърджали ще излезе на протест, въпреки забраната на кмета на града. В писмо градоначалникът Хасан Азис не разрешава затварянето на улици за провеждане на митинга.Организираното за днес шествие срещу бюджета на общината е изменено с мотива, че движението е натоварено и това ще попречи за нормалното предвижване на автомобили в централната част на града, съобщават от КНСБ Кърджали.В заповедта си градоначалникът е разрешил протестът да се проведе само по тротоарите на предвидените улици. Съгласно писмото с изх. номер: 140 от 29 януари, КНСБ изразява следната позиция:КНСБ припомня, че другият сериозен проблем е в училищното и детското здравеопазване. Въпреки че там има увеличение с 21 %, реално повишаването на заплатите е с 11 %, отново няма да се стигне до реалния размер по Отраслов КТД. За социални дейности и домове при 7- 9% увеличение с единен разходен стандарт, се обещават на някои от тях до 5%.С оглед на всичко описано по-горе РС на КНСБ Кърджали ще проведе своя митинг-шествие в защита на работните места и доходите на работещите в съответните сфери. Протестиращите се събират от 15 до 15.30 часа пред Дома на културата и след това ще продължат до общината. По време на митинга ще бъде приета декларация, която в 16.45 часа ще бъде връчена на ръководството на общината.Заради безопасността на живота и здравето на хората, шествието ще премине спрямо изброеното в т.1 и т.2 от заповедта на кмета на Общината, която от КНСБ считат за незаконосъобразна.Синдикатите напомнят, че правото на протест е уредено в чл. 43 от Конституцията на Република България, спрямо който \"Гражданите имат право да се събират мирно и без оръжие на събрания и манифестации\".\"Със своята заповед кметът Хасан Азис не само не съдейства за нормалното провеждане на мероприятието, но и препятства упражняването на конституционните права на гражданите\", допълват от КНСБ Кърджали", "date": "2018.01.29", "title": "КНСБ в Кърджали протестира въпреки забраната на кмета"}
{"url": "https://news.bg/int-politics/kremal-obyavi-putin-nyama-seriozni-oponenti-na-izborite.html", "text": "Руският президент Владимир Путин няма сериозни политически опоненти на предстоящите президентски избори, насрочени за 18 март. Това обяви неговият говорител Дмитрий Песков, цитиран от ТАСС.Според прессекретаря на Кремъл опозиционния лидер Алексей Навални не е заплаха за Путин по никакъв начин.\"Популярността на Путин далеч надхвърля границите на Русия. Едва ли някой може да постави под въпрос, че Путин е абсолютен лидер на общественото мнение, абсолютен лидер на политическия връх, с когото едва ли някой може да се състезава сериозно на настоящия етап\", подчерта Песков, добавяйки, че сегашният президент \"затвърди несъмненото си лидерство и продължава да го прави\".Вчера няколко хиляди поддръжници на Навални взеха участие в политически митинги срещу Путин в цяла Русия. Протестите обаче не бяха разрешени от властите, като Навални беше арестуван заедно със свои поддръжници. Коментирайки събитията от вчера, Песков посочи, че действията на руското правителство да прекрати протестите били заради \"спазване на закона и осигуряване на сигурността и обществения ред\".", "date": "2018.01.29", "title": "Кремъл обяви: Путин няма сериозни опоненти на изборите"}
{"url": "https://news.bg/economics/nyama-politicheski-chadar-v-dai-obyavi-moskovski.html", "text": "Тезите, че по времето, когато аз съм бил министър, са арестувани най-много шефове на \"Автомобилна администрация\", показва, че не е имало политически чадър над тези хора. Това заяви по време на извънредна пресконференция министърът на транспорта Ивайло Московски.Той веднага се разграничи от управлението на БСП, когато нямало подобни арести.Уволненият днес началник отдел е представил фалшив болничен, като това е доказано след експертиза на Министерството на здравеопазването. Проверява се и вторият болничен лист за истинност, допълни Московски.Припомняме, само час по-рано  на зам.-председателя на ПГ на \"БСП за България\" Георги Свиленски, че е уволнен от Министерството на транспорта, защото се бори с корупцията и продажбата на шофьорски книжки.\"От днес вече не съм началник на областния отдел \"Автомобилна администрация - София\", защото ме уволниха. Защото се боря срещу корупцията и продажбата на шофьорски книжки.\" Кънчо Димитров разказа, че е имало случаи, когато са се продавали шофьорски книжки на слабо грамотни хора. Когато е сезирал изпълнителния директор на структурата, отговорът е бил: \"Независимо, че не познава пътните знаци, след като е изкарал по някакъв начин теоретичния изпит за придобиване на шофьорска книжка, няма как да му анулираме изпита.\"", "date": "2018.01.29", "title": "Няма политически чадър в ДАИ, обяви Московски"}
{"url": "https://news.bg/world/kim-chen-nam-se-sreshtnal-s-amerikanski-shpionin-predi-da-bade-ubit.html", "text": "Доведеният брат на лидера на КНДР Ким Чен-ун се е срещнал с американец на туристически остров в Малайзия четири дни преди да бъде убит.Това съобщава АФП, позовавайки се на информация от водения съдебен процес.Ким Чен-нам се срещнал с човека в хотел в Лангкави на 9 февруари 2017 г., каза свидетел пред съда.25-годишната индонезийка Сити Айшах и 28-годишната виетнамка Доан Тхи Хуон са заподозрени за убийството на Ким Чен-нам на международното летище в Куала Лумпур на 13 февруари. Те са го убили за около 20 минути, допирайки до лицето му кърпа с химическо оръжие VX. Жените твърдят, че са вярвали, че участват в игра със скрита камера.Ким Чен-нам е чакал полет за Макао.Двете жени могат да получат смъртна присъда, ако бъдат признати за виновни.Южна Корея обвинява КНДР за убийството.На процеса днес адвокат на защитата зададе въпроси на разследващия полицай относно статия на японския вестник Asahi Shimbun от миналата година, в която се говори за въпросната среща.Вестникът пише, че Ким се е срещнал с американски агент на разузнаването в Лангкави.Според експертизата лаптопът на Ким е използван за последно на 9 февруари, когато се е провела и срещата. Също така става ясно, че е използвана и флашка.Следователят потвърди, че убитият се е срещнал с американец от корейски произход, който е от Банкок. Но полицаят не разкри самоличността на американеца или името на хотела, където се е провела срещата, отговаряйки, че не е сигурен или не си спомня.Ким се е завърнал в Куала Лумпур от Лангкави на 12 февруари - един ден преди да бъде убит. Той пристигнал в Малайзия от Макао на 6 февруари.", "date": "2018.01.29", "title": "Ким Чен-нам се срещнал с американски шпионин преди да бъде убит"}
{"url": "https://news.bg/health/pomagame-na-makedoniya-za-zdravnata-y-reforma.html", "text": "България е готова да окаже експертна помощ на Република Македония във всички сфери на здравеопазването. Това стана ясно по време на разговори на министъра на здравеопазването Кирил Ананиев с македонския му колега Венко Филипче в София. Срещата е в синхрон с един от основните приоритети на Българското председателство на ЕС - европейска перспектива за Западните Балкани.В момента в Република Македония са създадени редица работни групи, които да реформират законодателството в сектор здравеопазване в синхрон с европейските стандарти. Страната си поставя за цел да подобри дейността и по отношение на качеството и ефективността на лекарствените продукти, обучението на медицински кадри и трансплантацията на органи.Министър Ананиев посочи, че България е готова да предостави не само експертна помощ, но и да окаже съдействие по отношение на нормативната уредба в сектор здравеопазване. На македонската делегация бяха предоставени Законът за здравето, Законът за лекарствените продукти в хуманната медицина, Законът за лечебните заведения, Законът за съсловните организации, Законът за медицинските изделия и Наредбата за регулиране и регистриране на цените на лекарствените продукти, действащи у нас.Двете страни се договориха българската агенция по лекарствата да предостави лабораторията си за тестване на лекарствени продукти от Македония. Отделно, изпълнителният директор на ИАЛ Асена Стоименова пое ангажимент да бъде изготвен списък на апаратурата, с която разполага нашата лаборатория, за да може македонската страна да прецени в кои случаи може да я ползва.Министър Ананиев предложи двете страни да помислят за ново споразумение в областта на здравеопазването.", "date": "2018.01.29", "title": "Помагаме на Македония за здравната й реформа"}
{"url": "https://news.bg/education/izklyuchiha-ot-uchilishte-petoklasnik-udaril-uchitel-v-chas.html", "text": "Изключен е петокласник от Царево, ударил преподавател в час, съобщи bTV. Според класния му ръководител, момчето се държи цинично и арогантно.Припомняме, инцидентът стана на 18 януари. Пострадалият преподавател Калинка Коева заяви, че е шокирана, че такъв \"малък човек, толкова невръстен, може да се саморазправя.\".Тя обясни, че петокласникът започнал да пречи по време на урока и тя го поканила да напусне часа. Коева обясни, че той отказал да напусне часа и с охраната са го извели. \"След малко се върна, удари ме и избяга\", каза тя.\"Тръгна към мен със закани за саморазправа, със закани към директорката и след което го изкарах навънка, това не му е за първи път\", обясни охранителят Красимир Богданов.Класният ръководител Катя Панайотова допълни, че момчето се държи цинично и арогантно към всички преподаватели и тормози децата психически и физически.Даниела Феланова, директор на училището в Царево, посочи, че нямат подкрепата на родителите му.Седмица след инцидента членовете на педагогическия съвет изключиха петокласника. \"Това дете няма да излезе от образователната система, ще продължи да учи в друго училище\", коментира Магдалена Георгиева, педагогически съветник в училището в Царево.Другото училище е чак в Ахтопол.", "date": "2018.01.29", "title": "Изключиха от училище петокласник, ударил учител в час"}
