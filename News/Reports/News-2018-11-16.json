{"url": "https://news.bg/disasters/jemen-se-nuzhdae-nay-malko-ot-usd200-mln.html", "text": "Най-малко $200 млн. са необходими, за да започне възстановяването на Йемен, пресмята АП.Според Световната здравна организация сега има 8 милиона души на ръба на глада в Йемен. Последните данни показват, че те са около 14 млн.Според ООН, за да се подобри хуманитарната ситуация, Йемен се нуждае от спешни инвестиции в икономиката. Цените на хранителните продукти са се повишили, няма работа в страната, милиони хора са загубили източници на доходи.От 2014 г. Йемен се намира в гражданската война. По време на конфликта са убити около 10 000 души. От тях 2 400 са деца, а други 2000 са жени.", "date": "2018.11.16", "title": "Йемен се нуждае най-малко от $200 млн."}
{"url": "https://news.bg/world/sasht-izteglyat-voynitsi-ot-afrika-fokusirat-se-varhu-rusiya-i-kitay.html", "text": "САЩ изтеглят стотици войници от Африка, тъй като ще се фокусират върху противопоставяне на заплахите от Русия и Китай, информира Би Би Си.Пентагонът съобщи, че около 700 войници за борба с тероризма ще бъдат изтеглени през следващите няколко години.В момента САЩ поддържат контингент от 7 200 войници в дузина африкански държави, включително Нигерия и Либия.Военното министерство на Съединените щати обяви, че американските военни в Западна Африка няма да осигуряват тактическа помощ, а само съвети и споделяне на разузнавателна информация. Но борбата срещу тероризма ще продължи в няколко държави, включително Сомалия и Джибути.Американски представител заяви пред \"Ройтерс\", че съкращаването на контингента вероятно ще се осъществи за период от 3 г. и може да включва държави като Кения, Камерун и Мали.Президентът на САЩ Доналд Тръмп се опитва да приложи Националната стратегия за отбрана, която води до нова ера на \"конкуренция на Великата сила\" с Москва и Пекин.В сряда двупартийна комисия в Конгреса на САЩ, направила преглед на стратегията, предупреди, че страната се съсредоточава върху операции за борба с тероризма, което отслабва способностите на американската армия.", "date": "2018.11.16", "title": "САЩ изтеглят войници от Африка, фокусират се върху Русия и Китай"}
{"url": "https://news.bg/politics/tsvetanov-otnovo-kritikuva-radev-ne-iskal-sreshta-s-borisov.html", "text": "Среща между премиера Бойко Борисов и президента Румен Радев е нещо нормално и дори наложително в момента. Не е нормално обаче българският президент да не иска да приеме финансовия министър, председателя на бюджетната комисия и НСОРБ. Това заяви председателят на ПГ на ГЕРБ и зам.-председател на партията Цветан Цветанов пред журналисти в град Раковски.Цветанов се учуди , при положение, че самият президент твърди, че той се намира едва в края на законотворческия процес.\"Един президент трябва да е независим, а Румен Радев много ясно вече се позиционира при БСП\", заяви Цветанов.Той изтъкна, че всички български президенти досега са правили поне по 2-3 обръщения годишно към депутатите в парламента. За две години Румен Радев няма подобно изявление. \"Това обръщение е знак на уважение към институцията Народно събрание и народните представители в нея\", заяви Цветанов.Вторият в ГЕРБ заяви, че партията и правителството са помагали за разследване на всяко едно съмнение за корупция са подкрепяли реализирането на цялостно разследване по случая. \"Такова съмнение имаше и при процедурата по избор на нов тип бойни самолети. Имаше съмнения за опорочаване на процедурата и вземане на еднолично решение в полза на една фирма. Затова ние направихме анкетна комисия с представители на всички политически групи в Народното събрание\", припомни Цветанов.Комисията установила въвеждане на допълнителен критерий, който не кореспондира с решението на българския парламент, обясни председателят на ПГ на ГЕРБ. Сега във финалната част на процедурата участват вече няколко фирми.Относно тазсутрешния в уточни, че при неговото изготвяне се е търсил политически консенсус и е трябвало да се отговори на притесненията на всички вероизповедания.\"Направихме компромис в името на обществения интерес и за да гарантираме, че държавата ще финансира вероизповеданията и ще пресече външно влияние и проповядване на радикализъм\", допълни Цветанов.", "date": "2018.11.16", "title": "Цветанов отново критикува Радев - не искал среща с Борисов"}
{"url": "https://news.bg/politics/uvelichenieto-na-dohodite-ne-otgovarya-na-nuzhdite-na-horata-smetna-ninova.html", "text": "\"Увеличението на доходите не се разходва справедливо, спрямо нуждите на хората. Пенсионерите и младите семейства са най-ощетени\". Това заяви пред Нова лидерът на БСП Корнелия Нинова.По думите на соцлидера БСП ще продължава да настоява за актуализиране на пенсиите, и то още от бюджета за следващата година.Припомняме, по-рано днес Нинова поведе пенсионери от Хасково, които са събрали над . Нинова лично подкрепи инициативата на пенсионерите. Тя заяви, че червените са внесли подобно искане между първо и второ четене не бюджета.Пред Нова Нинова посочи, че трябва парите за възрастните хора да се преизчисляват със средноосигурителния доход за 2013 година.Това щяло да струва на хазната около 800 млн. лева, които може да дойдат от приходите при повишаване на максималния осигурителен праг - до размера на 10 минимални работни заплати.Червените предлагат и да се въведе данък \"дивидент\". По думите на Нинова това трябва да се случи, защото \"8 000 души у нас изписват 7 млрд. лева, а 2.5 млн. души са с минимални доходи и освен това върху дивидента плащаш 5% данък, а върху дохода от труд - 10 на сто\".БСП също така се обявява против увеличаването на данъка на старите автомобили.Нинова беше категорична и че социалистите продължават да искат оставката на кабинета и провеждането на предсрочни избори в страната.\"Докато съм председател на БСП, широка коалиция с ГЕРБ няма да има, нито финансова обвързаност\", отсече Нинова.", "date": "2018.11.16", "title": "Увеличението на доходите не отговаря на нуждите на хората, сметна Нинова"}
{"url": "https://news.bg/world/stivan-barkli-e-naznachen-za-ministar-za-brekzit.html", "text": "Стивън Баркли е назначен за министър за Брекзит, пише \"Гардиън\".Той заменя  заради техническото споразумение между Лондон и Брюксел.Преди това Баркли беше министър на здравеопазването. Той не е от добре познатите членове на правителството. Стивън Баркли е бивш директор на Barclays Bank. Избран е за депутат в Североизточен Кеймбриджшър през 2010 г. На референдума гласува за напускане на ЕС.В същото време британски медии пишат, че Амбър Ръд, бивш вътрешен министър в кабинета на Мей, ще замени Естер Маквей като министър на труда и пенсиите.Стивън Хамънд ще стане министър на здравеопазването, а Джон Пенроуз ще бъде министър за Северна Ирландия.", "date": "2018.11.16", "title": "Стивън Баркли е назначен за министър за Брекзит"}
{"url": "https://news.bg/int-politics/ukrayna-nyama-pari-da-stroi-voenna-baza-v-azovsko-more.html", "text": "Украйна няма пари за изграждането на военноморска база в един от градовете по крайбрежието на Азовско море. Това заяви заместник-министърът по въпросите на временно окупираните територии Георгий Тука.\"Аз не съм поддръжник на тези тези, а именно - дайте да построим база в Бердянск или Мариупол и след месец ще имаме мощен военноморски флот - това абсолютно не съответства на съвременните реалности, нито на съвременните изисквания за провеждане на война, в това число война в морето\", коментира той в ефира на украинска телевизия.По думите му, за строителство на военна база са необходими огромни средства и достатъчно време, които понастоящем не са на разположение.\"Тезите, че Украйна разполага с възможности де реагира с военни средства на военноморския флот на Русия абсолютно, по мое мнение, не отговарят на действителността\", подчерта Тука.Положението с корабоплаването в Азовско море се влоши в началото на годината. През март Украйна задържа руския траулер \"Норд\" с десетима руснаци на борда. Капитанът го грозят 5 години затвор за незаконно посещение в Крим \"с цел да причини вреда на държавните интереси\". През август руският танкер \"Механик Погодин\" беше задържан в пристанището на Херсон.", "date": "2018.11.16", "title": "Украйна няма пари да строи военна база в Азовско море"}
{"url": "https://news.bg/crime/karadayy-iska-milion-i-polovina-balgari-da-poluchat-vazmezdie-za-vazroditelniya-protses.html", "text": "Милион и половина български граждани заслужават да получат възмездие за своите страдания и потъпкани права. Това мнение изказа лидерът на ДПС Мустафа Карадайъ, който заедно със зам.-председателя на ПГ на ДПС Хамид Хамид проведе среща с главния инспектор в Инспектората към ВСС Теодора Точкова.На срещата присъстваха още Любка Кабзималска, член на ИВСС, както и Четин Казак, член на ЦОБ на ДПС.Срещата се състоя по инициатива на ДПС, а поводът - \"продължаващото вече 27 години и всеоще неприключило дело срещу виновниците на т.нар \"възродителен процес\", пишат от пресцентъра на ДПС.В хода на срещата Карадайъ \"с емоционален тон\" поставил въпроса пред членовете на ИВСС, а именно \"защо българската съдебна система повече от 27 години по същество отказва да накаже виновниците за този ужасен и унизителен процес\".От инспектората от своя страна изказали съжаление за така създалата се ситуация, която можела да се обобщи като нагледен пример за отказ от правосъдие, допълват от пресслужбата на политическата сила.Точкова уверила лидера на ДПС, че ако институцията, която оглавява, бъде сезирана по надлежния ред, тя ще предприеме всички необходими действия, съобразно законовите си правомощия.", "date": "2018.11.16", "title": "Карадайь иска милион и половина българи да получат възмездие за възродителния процес"}
{"url": "https://news.bg/world/edin-den-amazon-shte-falira-obyavi-bezos.html", "text": "\"Един ден \"Амазон\" ще фалира\".Най-богатият човек на планетата Джеф Безос, основател на \"Амазон\", е направил коментара наскоро по време на среща със служители на американския гигант. В момента компанията се оценява на около 1 трилион долара.\"\", казал Безос пред служителите.Информацията съобщава CNBC, която е чула запис.Безос е отговорил на въпрос за Sears - 125-годишният търговец на дребно, познат в Съединените американски щати с марките си Kenmore и DieHard, който банкрутира заради твърде големи задължения.\"\", призова Безос.Във вторник гигантът обяви, че ще има нови централи в \"Куинс\", Ню Йорк, и Арлингтън, Вирджиния.", "date": "2018.11.16", "title": "Един ден „Амазон” ще фалира, обяви Безос"}
{"url": "https://news.bg/politics/valeri-simeonov-podade-ostavka.html", "text": "Вицепремиерът Валери Симеонов е депозирал оставката си пред министър-председателя Бойко Борисов. Това научи news.bg от свои източници.На извънреден брифинг в Министерски съвет в 20 часа Валери Симеонов обяви, че е подал оставката си без за това натиск да му е оказван от премиера Бойко Борисов. \"Няма такова нещо\", бе категоричен Сименов и обясни, че е съгласувал оттеглянето си с парламентарната си група, коалиционните си партньори и най-вече с Красимир Каракачанов.Като основен мотив Симеонов посочи продължаващата медийна кампания, особено от последните два дни, която е продължение на кампанията срещу него, но вече и срещу народни представители от Обединени патриоти с изваждане на думи от контекста и вменяване на вина.Става въпрос за медийна кампания, от която се възползват определени политически сили, отсече Симеонов. По думите му това удря върху рейтинга на правителството и е пречка за нормалното функциониране на управлението: \"Става въпрос за управлението на България, което е изключително успешно. И от морална гледна точка да не създавам проблеми и на управлението, и на Обединените патриоти, заяви Валери Симеонов.Симеонов повтори, че не му е детската мечта да бъде вицепремиер и никога не е настоявал да бъде премиер. Симеонов се отчете накратко пред медиите за свършеното от него и завърши с думите, че борбата продължава. Той отказа да отговаря на въпроси.И днес за поредна  се събраха на протест с искане за оставката на Валери Симеонов. Днес те затвориха \"Цариградско шосе\".Тяхното недоволство беше запалено отново вчера  и протестите на родителите им. Отново патриот се наложи да обяснява какво точно е искал да каже.Вчера премиерът Бойко Борисов заяви в интервю за БиТиВи, че , тъй като коалиционното споразумение не го предвижда. Оставката на Симеонов може да бъде решена само от съвета на малката коалиция. Премиерът заяви, че рокади в правителството ще има, но не сега е моментът.Под въпрос сега стои каква ще бъде съдбата на третото правителство на Бойко Борисов и коалицията му с Обединени патриоти. Мнението на Цветан Цветанов е, че , въпреки че финансовият министър Владислав Горанов вече призна, че една оставка на .Днес председателят на ПГ на ГЕРБ Цветан Цветанов не коментира темата, освен да поднесе извинение от свое име за думите на Петър Петров.  законът за вероизповеданията с лидера на ДПС Мустафа Карадайъ.Така до тази вечер лидерът на НФСБ  да не е разбран точно какво е искал да каже с думите си за майките с \"уж\" болните деца.Валери Симеонов отказа да подаде оставка заради думите си, въпреки че , но под  и останалите в управлението. Оставката му тогава поискаха , , както и \". Дори и коалиционният партньор на Симеонов -  на лидера на НФСБ от управлението.  в Обединени патриоти - военния министър Красимир Каракачанов.Подобен казус - с обясняване на изказване - възникна и породи напрежение и между самите коалиционни партньори през пролетта на тази година, когато  за евентуална подкрепа на Истанбулската конвенция, но беше .", "date": "2018.11.16", "title": "Валери Симеонов подаде оставка"}
{"url": "https://news.bg/society/maykite-zatvoriha-tsarigradsko-shose-na-izhoda-na-sofiya.html", "text": "За 26-и пореден ден родителите на деца с увреждания излязоха на протест с искане за оставката на вицепремиера Валери Симеонов.Протестът преминава под формата на автошествие. Това е четвъртото автошествие на майките.Шествието на протестиращите тръгна в 18 часа и премина през жълтите павета, Народното събрание, площад \"Орлов мост\" и от там по булевард \"Цариградско шосе\".Майките блокираха движението на изхода на София, на светофара при кръстовището между \"Цариградско шосе\" и улица \"Димитър Пешев\", информира Нова.Малко след блокадата News.bg научи от свои източници, че вицепремиерът .Малко по-късно той лично потвърди това на брифинг в Министерски съвет.Премиерът Борисов приел оставката на Симеонов.Темата може да следите !Днешният протест е с искане и за оставката на патриота от НФСБ Петър Петров заради думите му, че майките трябва да оставят децата си в домове.По думите на протестиращите след почти месец от първото изказване на Валери Симеонов, той вече има множество последователи с трайна тенденция на невъздържани изявления, опровержения, извинения под натиск.Според майките това не може да бъде оставено без реакция.\"Да кажем на този г-н Петър Петров, който отново ...и ни обиди, значи това ни дава още по-голям стимул. И ние ще сме тук, защото не може всеки, които реши да се изказва върху нашите деца къде да ходели, в дом или не\", каза една от протестиращите, цитирана от БНР.", "date": "2018.11.16", "title": "Майките затвориха \"Цариградско шосе\" на изхода на София"}
{"url": "https://news.bg/bulgaria/es-e-koloniziran-ot-nemtsite-skochi-marin-lyo-pen.html", "text": "Европейският съюз е колонизиран от немците. Моделът на управление на Европейския съюз е авторитарен, работи със заплахи и шантаж, а икономическите и социалните резултати са катастрофални.Това обяви лидерът на френските националисти \"Национален сбор\" Марин льо Пен в предаването \"Лице в Лице\" по bTV.\"\", обяви лидерът на френските националисти.Според нея Европейският съюз е колонизиран от немците, всички длъжностни места в Съвета, в Комисията и в Парламента са колонизирани от немците.\"\", подчерта Льо Пен.По думите й политиката на ЕС спрямо мигрантите е вредна за държавите членки.Тя коментира и Русия.\"\", подчерта Льо Пен.По-рано днес френският политик и европейските националисти подкрепиха ВОЛЯ за евровота.", "date": "2018.11.16", "title": "ЕС е колонизиран от немците, скочи Марин льо Пен"}
{"url": "https://news.bg/bulgaria/politsiyata-izdirva-12-godishno-momche-ot-grad-stamboliyski.html", "text": "Полицията издирва 12-годишно момче от град Стамболийски, съобщиха от пресцентъра на МВР.По молба на родителите полицията издирва Даниел Ангелов Дехтеров. Той е излязъл от дома си в Стамболийски тази сутрин и оттогава е в неизвестност. Има информация, че за последен път е бил забелязан на автогара Север в Пловдив днес следобед.Момчето е високо 150 см, с кестенява коса и кафяви очи. Било е облечено със син анцуг, черно шушляково яке и сини гуменки. Според родителите леко заеква, има проблеми с ориентацията за време и пространство.Хората, които разполагат с информация за издирваното дете, могат да сигнализират на тел.: 112, 033963311 в РУ Стамболийски или в най-близкото поделение на МВР.", "date": "2018.11.16", "title": "Полицията издирва 12-годишно момче от град Стамболийски"}
{"url": "https://news.bg/world/lichno-otgovorih-na-vaprosite-na-malar-no-ne-sam-gi-izpratil-razkri-tramp.html", "text": "Президентът на САЩ Доналд Тръмп заяви, че писмено е отговорил на въпроси във връзка с федералното разследване за предполагаема намеса на Русия на изборите през 2016 г., но все още не са изпратени на специалния прокурор на САЩ Робърт Мълър, информира \"Ройтерс\".Пред журналисти в Белия дом Тръмп обяви, че сам е отговорил на въпросите без помощта на адвокатите си.Преди няколко дни стана ясно, че екипът на специалния прокурор на САЩ Робърт Мълър е започнал даМълър иска да разпита президента Доналд Тръмп за възпрепятстване на правосъдието.Преди няколко месеца \"Ню Йорк таймс\" публикува повече от 40 въпроса, които специалният прокурор на САЩ Робърт Мълър е изпратил на държавния глава, за да го разпита.", "date": "2018.11.16", "title": "Лично отговорих на въпросите на Мълър, но не съм ги изпратил, разкри Тръмп"}
{"url": "https://news.bg/society/poredna-blokada-na-am-lyulin.html", "text": "И тази вечер протестиращите от Перник затвориха АМ \"Люлин\" с искане за оставка на правителството, съобщи bTV.За  недоволстващите се събраха на пътния възел \"Даскалово\", свързващ АМ \"Люлин\" и АМ \"Струма\". Това стана малко преди 19 часа.На мястото има полицейски екипи, като до момента няма данни за напрежение. Обходният маршрут е през Мало Бучино.Блокадата отново идва въпреки предупрежденията на органите на реда, че всички протестни действия, които нарушават законите, няма да бъдат толерирани, а законът ще се прилага в цялата му тежест.Социалните искания на недоволстващите - по-ниски цени на горивата, отпадането на новите регулации за увеличение на данъка на автомобилите, както и нормални цени на задължителната за всички водачи застраховка \"Гражданска отговорност\".Припомняме, вчера мъж беше арестуван, защото е , изнервен от затварянето на движението.Протести се провеждат в няколко града в страна.Варна - за поредна вечер варненци протестират. Именно там през последните дни недоволството беше най-масово в сравнение с останалите градове в страната. Тази вечер обаче недоволството е по-малобройно. Пред катедралата в морската столица са се събрали 50-60 души. Протестът е мирен, няма затворени улици или булеварди.За неделя във Варна е планиран голям протест с два лъча - с автомобили и пешеходци.Протест срещу цените на горивата и ниския жизнен стандарт се провежда и в Стара Загора. Недоволството е за шеста поредна вечер. Протестът е мирен и не се предвижда гражданско неподчинение, пише БНР.Сливен - протестът в Сливен е без разрешението на местната управа. Протестът е под формата на автошествие, пише \"Фокус\". Десетки автомобили минаха по сливенските улици с натиснати клаксони и развети трибагреници.Движението в областния град няма да бъде блокирано, но ще бъде затруднено чрез непрекъснато пресичане на пешеходни пътеки, информира БНР.Бургас - около 10 души протестират пред сградата на общината. Този път протестиращите не са придружени от униформени. Исканията им продължават да бъдат срещу високите данъци, мръсния въздух в Бургас, както и оставка на правителството.Кюстендил - около 40 души протестират до разклона за ГКПП \"Гюешево\". Исканията им са същите като тези на протестиращите в останалите градове в страната.В София днес родителите на деца с увреждания, подкрепени от граждани, протестират за 26-а поредна вечер с искането за оставката на вицепремиера Валери Симеонов. Те .Малко след блокадата News.bg научи от свои източници, че вицепремиерът .Малко по-късно той лично потвърди това на брифинг в Министерски съвет. Премиерът Борисов приел оставката на Симеонов.Темата може да следите !", "date": "2018.11.16", "title": "Поредна блокада на АМ \"Люлин\""}
{"url": "https://news.bg/world/rusiya-uspeshno-izstrelya-raketa-kam-mks-za-parvi-pat-ot-avariyata.html", "text": "Русия успешно изстреля ракета носител \"Союз-ФГ\" с товарен кораб \"Прогрес МС-10\" към Международната космическа станция от космодрума \"Байконур\", съобщават местни медии.На станцията ще бъдат доставени около 2,5 тона провизии, включително гориво, храна и вода.По информация на ТАСС корабът е застрахован за 3,245 млрд. рубли.Това е първото изстрелване на ракета към Международната космическа станция от аварията в средата на октомври. На 11 октомври с пилотирания кораб \"Союз МС-10\" при полет от космодрума \"Байконур\" към Международната космическа станция. На борда на кораба бяха космонавтът на Роскосмос Алексей Овчинин и астронавтът на НАСА Ник Хейг. И двамата са невредими.Това е първият инцидент с пилотиран кораб от 35 г.От Роскосмос съобщиха, че следващата мисия до Международната космическа станция е планирана за 3 декември.", "date": "2018.11.16", "title": "Русия успешно изстреля ракета към МКС за първи път от аварията"}
{"url": "https://news.bg/society/maykite-prodalzhavame-protestite-dokato-ne-glasuvat-ostavkata.html", "text": "Майките на деца с увреждания продължават с протестните си действия, докато оставката на вицепремиера Валери Симеонов не бъде гласувана в пленарна зала.\"Това е първата спечелена битка, но войната продължава\". Това заяви пред Нова Вера Иванова, една от организаторките на протестиращи майки на деца с увреждания.По думите на протестиращите палатковият лагер пред Народното събрание остава до гласуването на реформите, които искат майките за хората с увреждания.Майките на деца с увреждания ликуват, след като вицепремиерът Валери Симеонов обяви, че подава оставка, пише bTV.Скандиранията им \"оставка\" обаче бяха сменени с радостни викове, след като разбраха новината.В пристъп на радост протестиращите се хванаха на хоро на \"Орлов мост\", където движението беше затворено за кратко. След като разбраха за новината, протестиращите освободиха кръстовището.\"Щастливи сме! Показахме, че когато има гражданско общество и има постоянство, нещата могат да се случат. Доказахме, че обществото може да се справи\", коментира една от майките от инициативата \"Системата ни убива\".Припомняме, днес майките протестират за 26-а поредна вечер с искането за оставката на вицепремиера Валери Симеонов. И я получиха.Те .Малко след блокадата News.bg научи от свои източници, че вицепремиерът .Малко по-късно той лично потвърди това на брифинг в Министерски съвет.Премиерът Борисов приел оставката на Симеонов.Темата може да следите !", "date": "2018.11.16", "title": "Майките: Продължаваме протестите, докато не гласуват оставката"}
{"url": "https://news.bg/regions/ek-otpusna-eur293-mln-za-modernizatsiya-na-zhp-liniyata-ot-plovdiv-do-burgas.html", "text": "Европейската комисия отпусна 293 млн. евро за модернизация на жп линията от Пловдив до Бургас. С тези средства ще бъде завършена изцяло рехабилитацията на 293-километровата отсечка, която започна в миналия програмен период на ОП \"Транспорт\" 2007 - 2013 г.Това съобщиха от Министерството на транспорта, информационните технологии и съобщенията (МТИТС).Общата стойност на проект \"Рехабилитация на железопътната линия Пловдив - Бургас, Фаза 2\" е 414 млн. евро, от които до 293 млн. евро е финансирането от Кохезионния фонд на ЕС, чрез Оперативна програма \"Транспорт и транспортна инфраструктура\" 2014-2020 г., а 121 млн. евро е националното съфинансиране.Проектът включва модернизация на железопътните отсечки Оризово-Михайлово, Скутаре-Оризово, Ямбол-Зимница, Стралджа-Церковски, както и изграждане на системи за сигнализация и телекомуникации по направлението от Пловдив до Бургас. Предвижда се рехабилитация на железния път и контактната мрежа в посочените участъци, с обща дължина около 90 км, както и изграждане на 26 км ново жп трасе.За повишаване на безопасността на железопътната инфраструктура, ще бъдат премахнати всички пресичания на едно ниво между железопътния транспорт, автомобилното движение и пътниците. В обхвата на трасето ще бъдат премахнати 37 съществуващи прелеза, които ще бъдат заменени от 2 нови моста, 33 пътни надлеза, 1 пешеходен надлез и 4 подлеза за пешеходно преминаване.До момента скоростта по железопътната линия, в участъците, които не са ремонтирани, е между 50 и 80 км/ч, а след приключване на проекта, максималните скорости за движение ще достигат 160 км/ч. Това ще намали времето за пътуване с влак от Пловдив до Бургас с около 40-50 мин.През април 2018 г. приключи модернизацията на участъка Стралджа - Церковски. В момента е в ход строителството на 26-километровата отсечка Скутаре - Оризово и се очаква тя да бъде завършена в началото на 2019 г.През юли 2018 г. беше стартирана обществена поръчка за рехабилитация на жп линията Оризово-Михайлово на стойност 248 млн. лева, но заради обжалвания към момента все още няма избран изпълнител.В ход е още и търга за изграждане на системи за сигнализация и телекомуникации за целия участък от Пловдив до Бургас, с прогнозна стойност 195 млн. лева. Предстои до края на м. ноември НКЖИ да подпише договор с изпълнител, след което стартират реалните дейности. Аналогични системи вече функционират по обновените трасета Септември - Пловдив и Първомай - Свиленград.Крайният срок за изпълнение на всички дейности по проекта е края на 2023 г.", "date": "2018.11.16", "title": "ЕК отпусна €293 млн. за модернизация на жп линията от Пловдив до Бургас"}
{"url": "https://news.bg/world/v-senata-na-sasht-vnesoha-predlozhenie-za-orazheyno-embargo-na-sauditska-arabiya.html", "text": "В Сената на САЩ внесоха законопроект, който предвижда прекратяване продажбата на оръжие на Саудитска Арабия, съобщават медии.Сенатори от Демократическата партия и Републиканската партия внесоха законодателство като отговор срещу Саудитска Арабия за убийството на журналиста Джамал Кашоги в саудитското консулство в Истанбул, а също така и заради ролята на Рияд в унищожителната война в Йемен.Ако проектозаконът бъде приет, САЩ ще спрат продажбата на оръжие за Саудитска Арабия и ще забранят на американските военни да зареждат самолетите на водената от Рияд коалиция срещу хусите във войната в Йемен.Също така ще бъдат наложени санкции на всеки, който блокира хуманитарна помощ за Йемен или подкрепя хусите в арабската страна.Подкрепено от трима републиканци и трима демократи от Сената, законодателството отразява недоволството на Конгреса относно войната в Йемен, която отне живота на повече от 10 000 души.Вчера САЩ наложиха санкции на 17 саудитски граждани за убийството на Кашоги.", "date": "2018.11.16", "title": "В Сената на САЩ внесоха предложение за оръжейно ембарго на Саудитска Арабия"}
{"url": "https://news.bg/politics/manolova-pripomnya-na-deputatite-za-mashinnoto-i-za-elektronnoto-glasuvane.html", "text": "Омбудсманът Мая Манолова изпрати отворено писмо в парламента, в което призовава депутатите да изпълнят разпоредбите от Изборния кодекс, в частта за машинното и електронното дистанционно гласуване, съобщиха от администрацията на обществения защитник.Повод за писмото са постъпилите жалби на граждани и сигнал от партия Движение \"България на гражданите\". В него се изразява тревога, че за 2019 г. не са предвидени средства по бюджета на Централната избирателна комисия (ЦИК), които да осигурят и обезпечат провеждането на машинно и електронно дистанционно гласуване.Манолова пише, че предвиденият за 2019 г. бюджет на Централната избирателна комисия надвишава с около 600 000 лв. бюджета за 2018 г. \"Тези пари очевидно не са достатъчни за придобиване на машини и системи, необходими за провеждане на машинно и електронно дистанционно гласуване\", пише Манолова.Тя акцентира, че в противоречие с разпоредбите на Изборния кодекс, освен от една страна не е направено машинно гласуване, от друга - не е проведено и експериментално дистанционно гласуване. През 2018 г. имаше два частични избора за кметства, при които се е гласувало в 11 населени места, обосновава се Манолова.\"Предвид предстоящите за 2019 г. избори за европейски парламент и местни избори, се обръщам към Вас с препоръка да се предприемат всички необходими мерки, така че да не се допусне пореден рецидив на погазване на граждански избирателни права като се обезпечи финансово спазването на изборните разпоредби в частта им за машинно и електронно дистанционно гласуване\", категорична е Манолова.", "date": "2018.11.16", "title": "Манолова припомня на депутатите за машинното и за електронното гласуване"}
{"url": "https://news.bg/crime/politsaite-tarsyat-svideteli-na-ubiystvoto-vav-vlaka-plovdiv-sofiya.html", "text": "Органите на реда издирват свидетели на саморазправата във влака Пловдив - София, в района на Вакарел, при която . Мъжът почина в линейката по път за здравно заведение.Всичките 120 пътници от влака са били прекачени в друга композиция. Това е и причината, поради която полицията не разполага с достатъчно показания, които да спомогнат за изясняването на причините и обстоятелствата, довели до убийството на мъжа.Първоначалните данни са, че единият от двамата задържани е ранил жертвата след свада. Вероятно причината за свадата и убийството да е забележка, отправена от убития мъж, пише БНР.В двамата е открит и ножът, с който е извършено убийството.Припомняме, . Те опитали да избягат от местопрестъплението.Предстои да се установи как е започнал скандалът и кой е нанесъл смъртоносния удар.Директорът на Областната дирекция на МВР в София комисар Николай Спасов коментира, че в момента се извършват множество действия за изясняването на обстоятелствата около тежкото криминално деяние.\"В тази връзка искам да помоля абсолютно всички пътници във влака, които не са установени от полицията, и които имат данни за това тежко престъпление, да се свържат с най-близкото подразделение на МВР или на телефон 112 за даване на допълнителни сведения\", призова полицаят.По думите на униформения най-вероятно задържаните са извършители на престъплението. \"Мъжът на 38 години, криминално проявен. Жена на 47 години, криминално проявена\", обясни той.Първоначалните свидетелски данни са, рано тази сутрин работещите на гарата във Вакарел виждат човек, който слиза от влака Пловдив-София и директно пада на перона. В същото време двама души от пътниците се опитват да избягат от мястото. Минути след като двамата се опитали да избягат, полицаите ги задържали.\"Забелязах да лежи един човек на перона и около него имаше струпали се хора - началник-влака и останалите, включително и полицията. Нямам представа, когато, така чух случайно от другите хора минаващи пътници, че при слизането на влака е наръган и някакъв човек е избягал\", разказва Найден Георгиев, който е собственик на заведение в района.Пред общественото радио говорителят на \"Спешна помощ\" към болница \"Света Анна\" Катя Сунгарска заяви, че 50-годишният мъж е загинал от кръвоизлив в 8.33 часа. Той е бил в линейката, буквално на метри от болницата.Сигналът е бил получен в 8:07 часа, а медиците са пристигнали на място в 8:23 часа. Въпреки че преодолели разстоянието от Вакарел до София само за 10 минути, усилията им се оказали напразни.Международният бърз влак № 494 от Истанбул през Пловдив за София престоява на гара Вакарел от 08:01 часа В композицията се извършват оглед и следствени действия, което не позволява влакът да продължи своето пътуване. Създадена е своевременна организация за обезпечаване на пътуването за всички 120 пътници като са пренасочени и настанени в следващия преминаващ влак. Бързият влак № 1620 от Пловдив за София е потеглил от гара Вакарел в 09:12 часа, информира БНТ.", "date": "2018.11.16", "title": "Полицаите търсят свидетели на убийството във влака Пловдив - София"}
{"url": "https://news.bg/auto/folksvagen-zadelya-44-mlrd-evro-za-15-mln-elektricheski-avtomobila.html", "text": "Германският автомобилен гигант \"Фолксваген\" обяви, че ще инвестира 44 млрд. евро в разработването на автономни и електрически коли и ще разшири апела си за автомобили, задвижвани от батерии, като продава предстоящия си компактен модел ID на цена, подобна на тази на дизеловите модели \"Голф\", съобщава \"Асошиейтед прес\".Ръководителят на \"Фолксваген\" Ханс Дитер Пьоч заяви на пресконференция, че плановете на компанията за следващите пет години имат за цел да превърнат \"Фолксваген\" в \"световен доставчик на устойчива мобилност\".Пьоч уточни, че компанията преговаря с \"Форд\" за възможно сътрудничество при производството на леки автомобили.\"Фолксваген\" преобразува три от своите германски завода от такива за модели с двигатели за вътрешно горене до такива за производството на батерии за коли, след като се отказва от дизеловите автомобили заради скандала с емисиите, разтърсил компанията. Те твърдят, че ще увеличат броя на електрическите модели от шест сега на повече от 50 до 2025 г.", "date": "2018.11.16", "title": "\"Фолксваген\" заделя 44 млрд. евро за 15 млн. електрически автомобила"}
{"url": "https://news.bg/crime/dvama-magistrati-ne-sa-deklarirali-tsyaloto-si-imushtestvo.html", "text": "Две декларации на магистрати проверява Инспекторатът към Висшия съдебен съвет.В тези две имуществени декларации има констатирано разминаване между декларирано и получена информация, като то варира между 5000 и 20 000 лв. Затова и Инспекторатът е започнал допълнителни проверки.Декларациите не са коригирани в двуседмичния за това срок, съобщават от Инспектората. За още 49 такива имуществени декларации инспекторите очакват коригираща декларация.Иначе кампанията по проверка е обхванала 4168 декларации на съдии, прокурори и следователи за 2017 г. Фактически е проверено имуществото на 10 195 лица, включително наличностите по банковите им сметки към 31 декември 2017 г., тъй като проверката обхваща и съпрузите, и лицата, които живеят на съпружески начала с магистратите, включително и децата, ненавършили пълнолетие.От общо проверени 4168 декларации, при 3330 е установено съответствие.В 838 декларации са установени несъответствия, като при 787 от тях те са отстранени с коригираща декларация.Инспекторите очакват още 49 магистрати да си подадат корекция на декларацията.", "date": "2018.11.16", "title": "Двама магистрати не са декларирали цялото си имущество"}
{"url": "https://news.bg/world/oon-strogite-merki-za-ikonomii-na-albiona-donesoha-golyama-mizeriya.html", "text": "Правителството на Великобритания причини \"голяма мизерия\" на британския народ с \"наказателните, подлите и често коравосърдечни\" политики за строги икономии, подтикнати от политическо желание за социално инженерство, а не от икономическа необходимост.Това е установил докладчикът на ООН по въпросите на крайната бедност и правата на човека Филип Алстън след двуседмична мисия в Обединеното кралство, пише \"Гардиън\".Въпреки че Великобритания е петата най-голяма икономика в света, според Алстън, нивата на бедност при децата \"са не само позорни, но и социално бедствие и икономическа катастрофа\".Около 14 милиона души, 1/5 от населението, живеят в бедност. 1,5 милиона живеят в крайна бедност, обяви той, цитирайки данни на Института по фискални изследвания и Фондация \"Джоузеф Роунтрий\". Алстън подчерта прогнозите, че бедността при децата може да нарасне със 7% между 2015 и 2022 г., вероятно до ниво от 40%.Според него това е в противоречие с британските ценности, тъй като състраданието е изоставено през последното десетилетие на строги мерки за икономии, които са оказали толкова голям ефект, че ключови елементи от социалния договор след Втората световна война, измислен от Уилям Бевъридж преди повече от 70 г., са заличени.В документа от 24 страници, който ще бъде представен на Съвета на ООН по правата на човека в Женева през следващата година, докладчикът заявява, че във Великобритания \"бедността е политически избор\".Той подчертава решението на британското министерство от този месеца да се дадат данъчни отстъпки на богатите вместо да се използват парите за подпомагане на милиони бедни.Филип Алстън излезе с подобни доклади за крайна бедност в Китай, Саудитска Арабия, Гана, Мавритания и САЩ. Докладът за САЩ предизвика гневен отговор от страна на администрацията на президента Доналд Тръмп, след като Вашингтон беше обвинен, че преследва политики, които ще тласнат милиони американци към бедност.В заключение докладчикът призовава за \"законодателно признаване на социалните права\" на Острова - ход, който отдавна се отхвърля от британското правителство, но е статукво в държави като Швеция и Германия.", "date": "2018.11.16", "title": "ООН: Строгите мерки за икономии на Албиона донесоха голяма мизерия"}
{"url": "https://news.bg/society/stefan-bakalov-detsata-kupuvat-narkotitsi-ne-ot-dilari-a-po-internet.html", "text": "Има сериозен риск и в България да навлезе употребата на фентанил, както се случва в САЩ и Европа. Това заяви началникът на отдел \"Борба с наркотрафика\" на Митница Аерогара София Стефан Бакалов по време на представянето на книгата \"Забравих да умра\" на Халил Рафати.По думи на Бакалов, когато някой наркотик започне да се употребява в САЩ, до 5 години той вече се използва и у нас. Същото е и с Европа, но там срокът е още по-кратък - едва 2 години. Според него проблемът в САЩ със свръхдозите на наркотици е настъпил с навлизането на фентанила и неговите производни, които в момента заместват хероина и всички останали опиати. Това се дължи на високата им потенция.От 1 грам карфентанил могат да се произведат 10 000 дози от него, докато за направата на 10 000 дози хероин е необходим 1 кг хероин, обяснява Бакалов.Проблемът настъпва, когато дилърите правят дозите, категоричен е той. Те няма как всеки път да уцелят точния грамаж и по тази причина фентанилът, който е на пазара, много често води до свръхдоза.За миналата година починалите от свръхдоза в САЩ са 70 000, като от тях 35 000 са само от фентанил. В Европа започва да се забелязва същият проблем, твърди Бакалов и дава пример с Великобритания, където през миналата година са загинали над 100 души. \"Това означава, че до няколко месеца това ще започне да се превръща в проблем и тук\", отсече Бакалов и увери, че вече са взети мерки, за които обаче няма как да даде повече информация.Според него проблем с наркотиците има във всички държави. В някои софийски квартали нещата също излизат извън контрол.Трябва да се работи предимно с децата, защото те са бъдещият пазар и основната цел на наркодилъри и наркотрафиканти, обяснява Бакалов и изтъква, че всяка година се провеждат срещи с над 10 000 деца, което дава резултат.Бакалов, който се бори с наркотрафика у нас вече 27 години, споделя, че преди 15 години бил много скептично настроен, но през последните 4-5 години борбата с наркотрафика се е превърнала в един от приоритетите на правоохранителните органи.Той обяснява, че в днешно време заплахата не е около училищата. Децата вече не се нуждаят от дилъри, а си поръчват наркотиците по интернет и е невъзможно поръчките да бъдат проследени.Бакалов съветва родителите да не разчитат изцяло на учителите за грижата за децата, защото основният ангажимент е техен.Той споделя, че от срещите му в различни училища в страната е забелязал, че децата са активни и търсят помощ. Имало дори деца от ромската общност, които опитвали да издават имена на дилъри. Затова според него е важно възрастните да дават добър пример.Бакалов обясни, че има наркотици, които наркодилърите използват по най-различни начини, за да направят децата зависими. Един от тези наркотици е GBL, който не е много масов, но се използва. Достатъчна е една капка в питието на някое момиче и съпротивителните сили изчезват напълно, обяснява експертът.Според него най-големият бич през последните години е хероинът, от който почти няма измъкване. Той изтъква, че последните две години производството на опиум в Афганистан се е увеличило с 65% и това не е случайно.Експанзията на новите наркотични вещества последните 10 години направи така, че хероинът, кокаинът и по-познатите наркотици да направят няколко крачки назад в употребата и производството. И наркокартелите отвърнаха с удвояване на производството и намаляване на цената на стоката. По този начин възвърнаха позициите си, обяснява Бакалов. Така обаче много повече наркотици влизат на пазара.Той посочва, че в България най-масовият наркотик е марихуаната, следвана от амфетаминът. На трето място е хероинът, новите синтетични наркотици и накрая кокаинът.Ако може да се съпостави употребата на наркотици със Западна Европа, ние сме в доста по-добро състояние от останалата част на Европа, отсъжда Бакалов. Той обаче допълва, че това не трябва да ни успокоява, защото статистиката сочи, че у нас 10-20% от тийнейджърите системно употребяват наркотици.При малцинствата най-масово се употребява хероинът, докато в центъра се предпочитат амфетамин, марихуана или екстази.Според Бакалов, когато новите синтетични наркотици са навлезли в Европа през 2008-2009 г., българското законодателство е било достатъчно адекватно и благодарение на това към днешна дата в България проблемът не е толкова сериозен. За съжаление обаче не така се е случило с хероина и кокаина преди 20 години.", "date": "2018.11.16", "title": "Стефан Бакалов: Децата купуват наркотици не от дилъри, а по интернет"}
{"url": "https://news.bg/int-politics/shpioni-na-rusiya-proniknali-v-protsesa-na-obrabotka-na-vizi-za-velikobritaniya.html", "text": "Британската разследваща група Bellingcat и руският сайт \"Вътрешен човек\" твърдят, че руското разузнаване е проникнало в компютърната инфраструктура на компания, която обработва британски заявления за визи, съобщава \"Асошиейтед прес\".Разследването, публикувано днес, има за цел да покаже как двама заподозрени агенти на руското военно разузнаване (ГРУ), които са обвинени за отравянето на бившия руски шпионин Сергей Скрипал и дъщеря му Юлия в английския град Солсбъри на 4 март, са получили визи.\"Вътрешен човек\" и Bellingcat уточниха, че са интервюирали неидентифициран човек, който е работил за компания, която обработва заявления за визи за няколко консулства в Русия, включително това на Великобритания.Мъжът, който избягал от Русия през миналата година и подал молба за убежище в САЩ, разкрил, че е бил принуден да работи с агент на руската Федерална служба за сигурност (ФСБ, бившата КГБ), който му разкрил, че имат достъп до камери за видеонаблюдение на британския визов център и разполагали с диаграма на компютърната мрежа на центъра.", "date": "2018.11.16", "title": "Шпиони на Русия проникнали в процеса на обработка на визи за Великобритания"}
{"url": "https://news.bg/crime/antikoruptsionnata-komisiya-iska-da-konfiskuva-oshte-imoti-na-traycho-traykov.html", "text": "От Антикорупционната комисия (КПКОНПИ) поискаха от съда конфискация на имущество на бившия икономически и енергиен министър в кабинета \"Борисов-1\" Трайчо Трайков, съобщи БНТ.Според комисарите, бившият икономически министър не може да докаже произхода на имущество на стойност 2 372 004 лева и 55 ст.От Антикорупционната комисия са заявили, че отнемането в полза на държавата е поискано от Софийския градски съд.По време на проверката на Трайков е предоставена възможност да внесе допълнителни документи и възражения. На бившия министър вече е запорирано имущество за над 1 милион и 500 хиляди лева.", "date": "2018.11.16", "title": "Антикорупционната комисия иска да конфискува още имоти на Трайчо Трайков"}
{"url": "https://news.bg/politics/otlagat-elektronnoto-glasuvane.html", "text": "Депутатите от ГЕРБ и ОП Данаил Кирилов, Христиан Митев, Емил Димитров - Ревизоро и Искрен Веселинов внесоха в деловодството на парламента и до председателя Цвета Караянчева  за изменение и допълнение на Изборния кодекс.Главните промени, които се предвиждат в предложението на депутатите от управляващото мнозинство, са свързани с отлагането на машинното и електронното гласуване във всички секции, както и с отпадането на номерата пред политическите партии и коалиции в изборните бюлетини.\"\", пишат вносителите в своите мотиви към предложението.Според тях отпадането на номерата пред партиите, коалициите и инициативни комитети в избирателните бюлетини е важно, защото по този начин ще се избегне феномена \"15/15\", при който гласоподавателите дават преференция на кандидатите за депутати, евродепутати и общински съветници, чиито номера в листите съвпадат с номера на политическата формация.Предлага се и да се отложи въвеждането на машинното гласуване във всички секции. Припомняме, машинното гласуване трябваше да е факт за изборите за ЕП догодина пролетта. Според предложението се предвижда ЦИК да продължи да определя секциите, в които да има машини за гласуване, но техният брой да бъде над 1 000. Машинното гласуване обаче не трябвало да се провежда в секциите с по-малко от 300 избиратели в чужбина, в лечебните заведения, домовете за стари хора, и на корабите с български флаг. Резултатите от гласуването ще се сумират с резултатите от хартиения вот.В предложението е посочено и че дистанционното електронно гласуване трябва да бъде реализирано поетапно. То е бързо и лесно за избирателите, но в същото време криело много рискове като грешки при броенето, погрешен вот поради грешно отбелязване и други.\"\", предлагат управляващите.", "date": "2018.11.16", "title": "Отлагат електронното гласуване"}
{"url": "https://news.bg/world/poddrazhnitsi-na-brekzit-zastanaha-zad-tereza-mey.html", "text": "Поддръжници на Брекзит от британския кабинет подкрепиха премиера Тереза Мей на фона на бунта, информира Би Би Си.Водещи поддръжници на Брекзит застанаха зад Мей, след като депутати от Консервативната партия се опитват да инициират вот на недоверие.Министърът на околната среда Майкъл Гоув заяви, че \"напълно\" се доверява на Мей. Той потвърди, че няма да последва няколко министри, които вчера подадоха оставка заради сделката за Брекзит.Министърът на международната търговията Лиъм Фокс призова депутатите да подкрепят проектоспоразумението. Според него \"по-добре това споразумение, отколкото без сделка\".Вчера се появиха слухове, че Гоув, ключова фигура в кампанията за Брекзит през 2016 г., ще напусне правителството в протест срещу споразумението. Но министърът на околната среда, който според медийна информация е отказал да стане министър за Брекзит след, заяви пред журналисти, че се е съсредоточил върху задълженията си и работи с кабинета за сключване на \"правилното споразумение за бъдещето\".Запитан дали се доверява на премиера, Гоув отговори: \"Напълно\".Лиъм Фокс заяви на събитие в Бристъл, че\". Той за първи път говори след Фокс изрази надежда депутатите да вземат разумно решение за сделката.Гоув не подава оставка, защото мисли, че в този напрегнат момент е човекът, който може да накара Тереза Мей да промени курса на Брекзит.Според Би Би Си това е голямо облекчение за Тереза Мей, която обяви, че ще се бори докрай за приемане на сделката.", "date": "2018.11.16", "title": "Поддръжници на Брекзит застанаха зад Тереза Мей"}
{"url": "https://news.bg/crime/vikat-oshte-svideteli-za-vzriva-kray-petolachkata-pochti-7-g-sled-intsidenta.html", "text": "Отлагат за януари 2019 г. делото в Ямболския районен съд за взривовете в , съобщи БНР. Очаква се тогава - почти 7 години след инцидента, да бъдат призовани още свидетели.При експлозията .Днешното заседание беше при закрити врата. Разпитът на двамата свидетели не беше открит за медиите, заради риск от разпространяване на конфиденциална информация.След заседанието стана ясно, че по искане на защитата на обвиняемите ще бъдат призовани още свидетели. Те ще бъдат разпитани на 11 и 12 януари 2019 г. Едва след техните показания ще бъдат изслушани основните експертизи по делото.Подсъдими в процеса са собственикът на фирмата Десислав Делев, началникът на производството Иван Пеев и проектантът на взривните работи във фирмата Иван Табов.Те са обвинени, че при изпълнение на договор с Министерството на отбраната са държали и работили с взривни вещества, но не са взели необходимите мерки за сигурност при тяхното унищожаване и така се е стигнало до фаталния взрив, довел до смъртта на трима работници.", "date": "2018.11.16", "title": "Викат още свидетели за взрива край Петолъчката почти 7 г. след инцидента"}
{"url": "https://news.bg/int-politics/velikobritaniya-prashta-fregata-zaradi-ruski-voenen-korab-v-lamansha.html", "text": "Фрегата на военноморските сили (ВМС) на Великобритания е съпроводила руския военен кораб \"Маршал Устинов\" в Ламанша. Това съобщават руските медии, позовавайки се на информация от пресслужбата на ВМС на Обединеното кралство.Отбелязва се, че към \"Маршал Устинов\" е била изпратена базирана в Портсмут фрегата тип 23 St Albans.\"Маршал Устинов\", придружен от помощен кораб и влекач, е дошъл от Средиземно море през водите на Франция, където руската група е била придружена от френския боен флот, отбелязали от пресслужбата.Сега фрегатата, на борда на която е разположен хеликоптер, продължава да следи движенията на групата руски кораби през Ламанша. Наблюдението ще продължи, докато руските кораби напуснат териториалните води на Великобритания.Британските военноморски и военновъздушни сили редовно придружават руски кораби и самолети при преминаването им в близост до границите на Великобритания.", "date": "2018.11.16", "title": "Великобритания праща фрегата заради руски военен кораб в Ламанша"}
{"url": "https://news.bg/crime/otkriha-nelegalni-migranti-krili-se-v-gorata-kray-elin-pelin.html", "text": "Задържаха 11 нелегални мигранти край Елин Пелин, съобщиха от Областната дирекция на МВР в София.Около 7.30 часа на 15 ноември в полицията постъпил сигнал, че в гората в близост до вилна зона \"Побит камък\" са забелязани няколко мъже с вид на мигранти. Отзовалите се на място служители на реда установили, че става въпрос за 11 чужденци, от които трима пълнолетни и осем непълнолетни. Те нямали документи за самоличност.След като служители на група \"Миграция\" провели беседи с мъжете, станало ясно, че 10 от тях са афганистанци, а един е от Ирак.Към момента чужденците са настанени в специализирани домове.Работата по документиране на случая продължава.", "date": "2018.11.16", "title": "Откриха нелегални мигранти, крили се в гората край Елин Пелин"}
{"url": "https://news.bg/crime/ivancheva-i-petrova-vse-oshte-sa-v-aresta.html", "text": "Бившата кметица на столичния район \"Младост\" Десислава Иванчева и нейната заместничка Биляна Петрова все още са в ареста, въпреки днешното . Това заяви пред Нова адвокатът на обвинението във вземане на подкуп Марин Марковски.По-рано днес съдът реши двете да бъдат освободени незабавно заради влошаването на здравословното им състояние. Веднага след това обаче .\"Всеки, който е разпоредил тя да остане в ареста, след освобождаването ѝ от съда, и тези, които я задържат, извършват престъпление, за което се предвижда лишаване от свобода. Казва се: Незаконно задържане от длъжностно лице\", категоричен е Марковски.Той се надявам всички, които по веригата отговарят за освобождаването на Иванчева, веднага да я освободят.\"Незабавно прокуратурата е пуснала протест - това е абсолютно забранено от закона\", коментира Марковски и допълни, че здравословното състояние на Иванчева е лошо.\"Има пряка опасност за здравето и живота ѝ\", допълни адвокатът.Около 17.30 часа бившият ПР на \"Младост\" Петър Кърджилов потвърди в социалната мрежа \"Фейсбук\", че двете все още са в ареста.\"\"", "date": "2018.11.16", "title": "Иванчева и Петрова все още са в ареста"}
{"url": "https://news.bg/world/sadiya-prinudi-tramp-da-varne-akreditatsiyata-na-zhurnalista-na-si-en-en.html", "text": "Федерален съдия на САЩ нареди на администрацията на президента на САЩ Доналд Тръмп да възстанови акредитацията на Джим Акоста, кореспондент на Си Ен Ен в Белия дом, информира The Hill.Съдия Тимъти Кели удовлетвори молбата на Си Ен Ен да се възстанови прескартата на Акоста, която му дава редовен достъп до Белия дом за отразяване на събития и пресконференции.Белият дом  след словесен сблъсък с Тръмп по време на пресконференция, която се проведе ден след междинните избори. Телевизията оспорва пред съда решението на американския лидер. Според Си Ен Ен Белият дом нарушава Първата поправка.Белият дом обяви, че \"временно\" ще възстанови акредитацията на Акоста.", "date": "2018.11.16", "title": "Съдия принуди Тръмп да върне акредитацията на журналиста на Си Ен Ен"}
{"url": "https://news.bg/world/nikoy-ne-e-izmamen-na-pregovorite-za-brekzit-uveri-sebastian-kurts.html", "text": "Канцлерът на Австрия Себастиан Курц изрази надежда, че британските депутати ще подкрепят договореното от премиера на Великобритания споразумение за Брекзит, за да се избегне катастрофа. Той увери, че \"никой не е измамен\", пише \"Гардиън\".\"\", каза той преди среща в Брюксел.\"\", подчерта Курц.Германският канцлер Ангела Меркел предупреди, че ЕС няма да се върне на масата за преговори след договарянето на документа.За 25 ноември е планирана среща на върха на ЕС за Брекзит. Посланиците на 27-те страни членки на ЕС ще се срещнат в неделя, а в понеделник ще има министерска среща във връзка с подготовката на форума за края на месеца.Австрия е ротационен председател на ЕС до 31 декември тази година. Курц ще се срещне с главния преговарящ на ЕС за Брекзит Мишел Барние, председателя на Европейския съвет Доналд Туск и председателя на ЕК Жан-Клод Юнкер в Брюксел, за да подготвят почвата за тези срещи.", "date": "2018.11.16", "title": "Никой не е измамен на преговорите за Брекзит, увери Себастиан Курц"}
{"url": "https://news.bg/regions/tokov-udar-ubi-14-godishno-momiche-v-katunitsa.html", "text": "14 -годишно момиче почина след токов удар, съобщи БНР. Инцидентът е станал снощи в село Катуница, като детето е било ударено от ток в банята.На път за болница момичето е починало.Случаят е докладван в Окръжна прокуратура.", "date": "2018.11.16", "title": "Токов удар уби 14-годишно момиче в Катуница "}
{"url": "https://news.bg/politics/anton-kutev-kam-petar-petrov-greshen-e-tseliyat-vi-svetogled.html", "text": "В тази зала е имало много нелепи хора, но днес ГЕРБ носят отговорност за това. Думите на декларацията на БСП произнесе от парламентарната трибуна зам.-председателят на ПГ на \"БСП за България\" Антон Кутев. Според него депутатът Петър Петров няма място в парламента.Повод за декларацията бе  пред радио с национално покритие. В интервюто Петров заявява, че децата с увреждания трябва да отидат в интернати, а майките им да работят.В директна атака, че народните представители са назначени от гражданите, за да защитават правата им, Кутев изтъква: \"Назначен сте от гражданите, а не от Валери Симеонов. Грешни са Ви не само приоритетите, колега, но и целият светоглед\".Припомняме, подобна практика в България имаше по времето на социализма, когато родителите, веднага след раждането, още от болницата бяха \"съветвани\" да се откажат от децата с увреждания или да ги оставят в институция. В подобни места са отгледани хиляди деца - недостигът на внимание, храна и любов, дали отражение в живота им и в живота на техните близки. От години .Колегата Петър Петров просто се раздаде, заяви депутатът от БСП Антон Кутев. \"Ненормални във всяко едно отношение деца\" е определение, което в контекста на депутата Петров е отношение към деца с увреждания.Кутев разглежда подробно изказването на Петров. Според Петров, ако държавата се грижи за децата с увреждания, очевидно с презумпцията, че там ще се грижат за тях по-добре от майките им, колегата Петров ще бъде освободен от ангажимента да плаща от държавата \"1200 лева\" на въпросните лумпени. Разбирате ли, той дори не е разбрал кой \"лумпен\" колко получава, възмущава се Кутев.\"Не, колега, те никога и по никакъв повод не са получавали такива пари. За справка, някои от тях живеят с по 200 лева на месец, заедно с порасналите си З0-годишни деца. Те, колеги, са на З0, но се нуждаят от грижи, които очевидно вие не разбирате. Да ви информирам, че 200 лева, техният месечен доход за двама, е вашата дневна надница\", обясни Антон Кутев в пленарна зала.Депутатът от БСП обвинява колегата си от ОП в лъжа, за да запази 200-те лева на ден. \"Не онези 200 лв. на месец, които получават майките, за да си гледат децата. За неговите 200 лв. лъже, защото го е страх да не изхвърчи от тук, което и трябва да направи. Защото с това, което прави, няма място тук\", категоричен е Кутев.Той се обръща към колегите си от мнозинството с реторично питане дали депутатът, поискал децата с увреждания да бъдат отглеждани в домове, да остане в парламента.Депутат от мнозинството говори това, което утре ще внесе като законопроект, а вдруги ден ще гласува, заяви Кутев, обосновавайки се, че са прекрачени границите на елементарната хуманност.Кутев само спомена изказването на вицепремиера Валери Симеонов по адрес на майките на деца с увреждания - \"кресливите майки\" с \"уж болни деца\". \"Нямам усещането, че някой в тази зала, освен разбира се, съпартийците на господин Симеонов, би подкрепил подобна позиция. Защото е невярна. Защото е цинична. Защото показва лице на властта, което е жестоко и безскрупулно и не заслужава да съществува. Още по-малко пък подобно лице може да присъства в управлението на държавата\", заяви Кутев и изтъкна, че според него от ГЕРБ са се дистанцирали от агресивния цинизъм и се опитват да го потулят.Припомняме, .Според Кутев безпардонността на подобно изказване е предизвикало подкрепата на гражданите към протестите на майките на деца с увреждания.\"Не БСП е причината за тези протести. Има гняв, който има ясни основания. И има проблем, който продължава да стои нерешен. И има хора, които са докарани да такава криза на съществуването си, че са готови на всичко, за да извоюват правата си\", обясни депутатът от БСП.Той изтъкна следващата вълна от изказвания на депутатите от парламентарната група на Валери Симеонов.\"Един от депутатите на НФСБ определи протестиращите майки като \"лумпени\", \"сбъркани хора\", някаква кметица от ареста бе забъркана в протеста. Как хем е в ареста, хем е на протест, не знам, но поне той си знае. Това предизвика нови изблици на гняв сред протестиращите. Колеги, ние много пъти се виждахме с тях и вярвайте ми, никак не са лумпени. Между другото, много от колегите от ГЕРБ също бяха там. И Светлана Ангелова, и Даниела Дариткова\", призна Кутев.Припомняме, през 2013 г. именно депутатът от БСП и един от най-добрите психолози в България , след което на улицата излязоха още над 30-40 хил. души.В пленарна зала днес Антон Кутев заяви, че не е чул от колегите си да се противопоставят. \"Аз знам защо си мълчите. Властта очевидно изисква компромиси. Дано и вие да сте наясно\", каза Кутев.Припомняме, ..", "date": "2018.11.16", "title": "Антон Кутев към Петър Петров: Грешен е целият Ви светоглед"}
{"url": "https://news.bg/society/kupuvame-e-vinetki-onlayn-ot-17-dekemvri.html", "text": "От 17 декември всички водачи вече ще могат да си закупят електронна винетка онлайн.Това ще става чрез специален сайт и мобилно приложение, съобщиха от Агенция \"Пътна инфраструктура\" (АПИ).Сайтът и мобилното приложение се разработват в момента от изпълнителя на ТОЛ системата \"Капш\".Електронният портал ще може да издържа 10 хил. едновременни посещения, което според анализите на АПИ ще бъде достатъчно да поеме първоначалният наплив от потребители.По думите на директора на \"Националното тол управление\" на АПИ Антон Антонов шофьорите, които имат стикер винетка, валидна и през 2019 г., ще могат да я преобразуват (конвертират) в електронна такава.Преобразуването от хартиена в електронна винетка ще се извършва през сайта bgtoll.bg и на гише. Информацията ще се подава директно към системата. Потребителите ще трябва да въведат регистрационен номер и валидност на хартиената винетка.Антонов обясни още, че цените на електронните винетки остават същите за всичките видове винетки.От първи януари ще има нов вид , чиято цена се предлага да бъде 10 лв. Тя е предназначена за хората, които по-рядко пътуват.За тежкотоварните автомобили винетките ще бъдат валидни до 15-ти август. От 16-ти август автомобилите над 3,5 т. ще трябва да заплащат ТОЛ такса.Улеснение за потребителите е, че , отпада и лепенето на хартиен стикер.\" и предстои да бъдат инсталирани. Ще бъдат разположени в търговските обекти по протежение на пътната мрежа, предимно в бензиностанциите\", информира още Антонов.Той уточни и че плащанията през терминалите ще се извършва чрез дебитна, кредитна карта или чрез карта за гориво. Друг вариант за плащане на пътни такси ще бъде на гише в търговските обекти. Банковите плащания също ще бъдат възможни.\"Тук е важно шофьорите да знаят, че както при други банкови плащания, така и в случай на закупуване на винетка, трябва един или два дни, за да бъде отразено плащането в системата. Всички, купили винетка ще могат да проверят на сайта bgtoll.bg дали тя е валидна\", каза още шефът на \"Националното тол управление\". Сайтът към момента все още не е активен.ТОЛ системата е една от най-модерните ИТ системи, заяви Антонов. Всички връзки са криптирани със специални устройства и намесата на хакерски атаки е ограничена максимално.650 души ще бъдат назначени в \"Националното тол управление\", които ще осъществяват ТОЛ контрола. Те ще ползват 105 автомобила и ще работят денонощно на три смени. Всички коли ще имат правоприлагащи функции, част от колите ще бъдат оборудвани с камери, които ще засичат чрез регистрационния номер на автомобила дали е нарушител.Нарушителят ще има възможност да заплати компенсаторна такса на място чрез карта или в 14 дневен срок по банков път. Антонов обясни, че нарушението няма как да бъде изтрито от системата от служителите на ТОЛ контрола и даде за пример, че дори и да имаш приятел в банка, той няма възможност да ти заличи кредита. Ако в този срок таксата не бъде заплатена, налага се глоба в размер на 300 лв.Антонов уточни, че стойността на таксите може да бъде променена. Нарушителите, напускащи границата на България, ще заплащат компенсаторна такса на митницата, единствено там ще може да се заплаща и в брой.\"Освен контролиращите коли, по протежение на Републиканската пътна мрежа ще бъдат разположени около 300 камери, които чрез номерата на автомобилите ще засичат нарушителите\", каза още Антонов. По думите му по този начин контролът ще се увеличи няколкократно.Антонов информира и че разработването на ТОЛ таксите се извършва успоредно с електронната винетка. Разработването на тол системата върви по график и тя ще бъде въведена на 16 август.", "date": "2018.11.16", "title": "Купуваме е-винетки онлайн от 17 декември"}
{"url": "https://news.bg/int-politics/frantsiya-predupredi-za-risk-ot-nova-studena-voyna-v-targoviyata.html", "text": "Светът е изправен пред нова студена война заради търговията, предизвикана от напрежението между Китай и САЩ, което може да бъде избегнато само чрез реформиране на Световната търговска организация (СТО). Това обяви френският финансов министър Бруно льо Мер, цитиран от \"Ройтерс\".\"Истинският риск сега е, че влизаме в студена война между Китай и САЩ, в която всички страни, включително Европа, ще изгубят\", коментира Бруно льо Мер, допълвайки: \"Тази открита война в търговията ще бъде икономическо самоубийство за целия свят. Това (търговската война) е просто доста глупаво.\"Откривайки търговска конференция в министерството, Бруно льо Мер заяви, че СТО трябва да се измъкне от \"парализата на консенсуса\", която понастоящем ограничава работата ѝ, и да гарантира, че правилата на световната търговия са зачитани от всички.", "date": "2018.11.16", "title": "Франция предупреди за риск от нова студена война в търговията"}
{"url": "https://news.bg/energy/3-000-dushi-ostanaha-bez-tok-zaradi-nezakonni-izkopni-deynosti.html", "text": "Строителна фирма остави без електрозахранване над 3 000 клиенти на ЧЕЗ. Аварията е оставила без ток жители в населените места Долни Пасарел, Кокаляне и Лозен, област София.Причината за аварията - незаконни изкопни действия от страна на външна фирма, информират от ЧЕЗ.Екипите на дружеството реагирали бързо и успели да локализират аварията, вследствие на което голяма част от хората били захранени.Към 13 часа останалите без били сведени до 405 клиенти от село Лозен.Работата по отстраняването на аварията продължава.", "date": "2018.11.16", "title": "3 000 души останаха без ток заради незаконни изкопни дейности"}
{"url": "https://news.bg/world/abe-e-parviyat-premier-na-yaponiya-posetil-darvin-sled-atakite-prez-vsv.html", "text": "Премиерът Шиндзо Абе е първият лидер на Япония, който посети австралийския град Дарвин от Втората световна война, когато градът беше бомбардиран от японските сили, съобщава \"Ройтерс\".По време на визитата Абе подчерта силата на съюза между Австралия и Япония.Абе и австралийският му колега Скот Морисън положиха венци пред паметник в града преди да почетат с минута мълчание загиналите по време на войната., обяви Морисън., добави премиерът на Австралия.Лидерите на двете държави потвърдиха стратегическите си връзки и си обещаха да инвестират в инфраструктура в региона и да се борят с растящото влияние на Китай. Двамата премиери също така се ангажират за свободна търговия и за ядрено разоръжаване на Корейския полуостров.\"Поднасям моите съболезнования в памет на всички загинали войници\", заяви Абе и благодари за положените усилия Япония и Австралия да се помирят и да се превърнат в специални стратегически партньори.Два месеца след японската атака срещу американската база Пърл Харбър през декември 1941 г., японските ВВС започват да бомбардират северния австралийски пристанищен град - първият световен конфликт, достигнал австралийска земя.При първите две бомбардировки на 19 февруари 1942 г. загиват около 250 души. Унищожени са кораби, самолети, гражданска и военна инфраструктура. До ноември 1943 г. са извършени още 62 японски атаки.", "date": "2018.11.16", "title": "Абе е първият премиер на Япония, посетил Дарвин след атаките през ВСВ"}
{"url": "https://news.bg/politics/bez-novi-taksi-za-mostove-tuneli-ili-planinski-prohodi.html", "text": "След въвеждането на  за леките автомобили и тол системата за тежкотоварните няма да се събират нови такси за действащите съоръжения по републиканската пътна инфраструктура като мостове, тунели или планински проходи. Това съобщиха от Министерството на регионалното развитие и благоустройството.Това уточнение се прави заради запитвания във връзка с публикувания за обществено обсъждане проект на Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища.С проекта не се въвеждат нови такси. Чрез него подзаконовата нормативна уредба ще бъде приведена в съответствие с последните промени в Закона за пътищата, обясняват от МРРБ.Такси за ползване могат да се въвеждат за отделни съоръжения по републиканските пътища, които са посочени в списък, приет с решение на Министерския съвет и обнародван в \"Държавен вестник\".От Министерството допълват, че такава възможност има и в момента, и дават пример с моста над река Дунав в посока Русе - Гюргево, за който се плащат такси.Допълнителни такси няма да се начисляват за пътищата, за които ще се плаща тол такса, уточняват от МРРБ.", "date": "2018.11.16", "title": "Без нови такси за мостове, тунели или планински проходи"}
{"url": "https://news.bg/crime/spetsprokuraturata-otnovo-atakuva-po-lekata-myarka-na-desislava-ivancheva.html", "text": "Часове след като Спецсъдът промени в по-леки мерките за неотклонение на бившия районен кмет Десислава Иванчева и на нейната заместничка Биляна Петрова - в \"домашен арест\" от Спецпрокуратурата протестираха определението, съобщиха от прокуратурата.Според съдия Снежана Христова не е проблем и срокът на арест на двете подсъдими. \"Срокът на задържане на подсъдимите се явява абсолютно разумен с оглед на обема на доказателствата, които следва да бъдат проверени в хода на съдебното следствие, с оглед мащабната престъпна дейност на тримата подсъдими. В случая не може да се приеме, че с оглед продължителността на задържането на подсъдимите Десислава Петрова Иванчева и Биляна Емилова Христова - Петрова е отпаднал или намалял интензитета на реалната опасност те да извършат престъпление\".Прокуратурата не е съгласна с извода на съда за влошено здравословно състояние на двете подсъдими. Становището на прокуратурата се основава изцяло на заключенията на представените и приети по делото съдебно-медицински експертизи.В експертизата за здравословното състояние на Биляна Петрова е посочено, че към настоящия момент то е подобрено, в сравнение с предходното изследване. Вещите лица са посочили конкретни показатели в тази посока, информират от прокуратурата без да дават конкретика.Според експертизата за състоянието на Десислава Иванчева в момента няма обостряне на здравословни проблеми, които да налагат оперативна или друга спешна интервенция. Лекарите препоръчват тя да продължи провеждано до момента лечение, но не се уточнява дали в ареста има условия за това.По повод твърденията на Иванчева за влошаване на психическото й състояние, вещите лица заявиха в съдебната зала, че за нея не се налага хоспитализирането й в специализирано лечебно заведение, както и промяна в прилагането й до момента лечение.От Спецпрокуратурата поискаха съдът да спре предварителното изпълнение на мерките за неотклонение \"Домашен арест\" на Иванчева и Петрова докато не се произнесе Апелативният спецсъд. Мотивът е, че подсъдимите може да се укрият и да извършат ново престъпление.Протестът и особеното искане на Специализираната прокуратура бяха внесени към 14 часа в Специализирания наказателен съд и в Апелативния специализиран наказателен съд.От частния протест на спецпрокурор Снежана Христова срещу Определение от 16.11.2018 г., по НОХД № 2617/2018 г. по описа на Специализиран наказателен съд, XIV- ти състав, е ясно, че Иванчева има здравословни проблеми.\"Видно от заключенията на тези три експертизи в психиатричното състояние на подсъдимата Иванчева действително се установява обостряне на проблемите й, но същото категорично не е от естество, което да е несъвместимо с условията на задържане и не налага специфично лечение\", се казва в протеста на Христова.Според вещите лица не се налага стационарно лечение в специализирано лечебно заведение. \"Следва да се посочи и че вещите лица заявиха, че медикаментозното лечение на подсъдимата Иванчева не следва да се променя, без значение от вида на МН\", пояснява спецпрокурора.За здравословното състояние на зам. Кмета Биляна Петрова при нея няма никакво влошаване на здравословното й състояние. \"Напротив, установява се и че част от симптомите и показателите на определени нейни налични от години заболявания са подобрени. С оглед това и приетото от съда наличие на влошено здравословно състояние у подс. Петрова е неправилно\", пише съдия Христова.Обоснованото предположение, че двете подсъдими лица са извършили престъплението, за което са предадени на съд не е разколебано и в хода на проведеното до момента съдебно следствие. Същото се утвърждава след проведените разпити на основни свидетели в хода на проведено съдебно следствие, мотивира се прокурора.", "date": "2018.11.16", "title": "Спецпрокуратурата отново атакува по-леката мярка на Десислава Иванчева"}
{"url": "https://news.bg/world/liberman-izraelskoto-pravitelstvo-dade-imunitet-na-teroristite-v-gaza.html", "text": "Авигдор Либерман, който подаде оставка като военен министър на Израел, разкритикува бившите си колеги от кабинета за сигурност. Той смята, че правителството е дало \"имунитет\" на лидерите на Хамас по време на възникналото насилие по-рано тази седмица, информира \"Таймс оф Израел\".\"Просто не прави смисъл това, след като Хамас изстреля 500 ракети по израелски селища извън Газа, южната част на страната, ръководителите на Хамас получиха имунитет от кабинета за сигурност на Израел\", подчерта той по време на посещение в Южен Израел.Либерман също предупреди, че израелската политика към Газа заплашва да позволи на Хамас - групировката е разглеждана от израелските въоръжени сили като сравнително малка стратегическа заплаха - да се доближи до ливанската терористична армия \"Хизбула\", която се разглежда от еврейската държава като основна заплаха в региона, тъй като има арсенал от повече от 100 000 ракети.Ние в момента храним чудовище, което, ако не му попречим да се въоръжи, след година ще имаме близнак на \"Хизбула\", алармира Либерман.В сряда той обяви, че подава оставка като военен министър след две години и половина на поста.Той повтори, че решението на премиера Бенямин Нетаняху да сключи неофициално примирие с Газа е \"капитулация пред тероризма\", информира АП.", "date": "2018.11.16", "title": "Либерман: Израелското правителство даде имунитет на терористите в Газа"}
{"url": "https://news.bg/int-politics/sarbiya-ne-tarsi-voenni-sayuzi-ili-nato-no-gleda-kam-es.html", "text": "Публикуваме интервю с Ивица Дачич, вицепремиер и външен министър на Сърбия, разпространено от b92, относно възможните резултати от текущите преговори за статута на Косово, процеса на интеграция и отношения на ЕС в региона.Трябва ли да вземем най-новите послания на сръбското правителство като сигнал, че скоро ще бъде взето решение, може би дори до края на тази година относно статута на Косово?Рано е да се говори за резултат от диалога между Белград и Прищина. Мисля, че след дълъг период, в който диалогът беше воден погрешно - едната погрешна представа бе, че всичко е загубено, а другото погрешно схващане е, че всичко е наше и че не трябва да се оттеглим, нашите граждани и регионът също са накрая на етап, в който можем да говорим за модели за жизнеспособно решение. Ето защо очакванията относно резултата от диалога са високи.Сърбия е доказала, че е готова да води съществен диалог, за да намери постоянно решение за въпроса за Косово и Метохия, но само чрез постигането на устойчив компромис. В този смисъл е неприемливо Сърбия да признае едностранно обявената независимост на Косово и Метохия като резултат от този диалог, защото тогава това няма да бъде диалог за намиране на постоянно решение, но това би довело до приемане на политиката на сключена сделка, направена от Прищина и част от международната общност и повтарям, Сърбия не може да се съгласи с това. Също така е неприемливо Прищина да получи по-широка автономия в рамките на Сърбия. Така че тези две опции определено няма да бъдат темата на нашите разговори.Сърбия ще продължи да демонстрира готовност и добра воля да говори, но също така ще защитава твърдо своите интереси в Косово и Метохия. Сега има тенденция някои държави да оттеглят признанието си за едностранно обявената независимост на Косово и Метохия, което показва, че въпросът не е решен и че независимостта на Прищина не е сключена сделка, както иска Прищина и както част от международната общност го представя.Какви последици биха могли да имат потенциално благоприятен или неблагоприятен резултат от тези преговори, както го виждат европейските събеседници - относно престоя на международните сили в Косово? Какви са вариантите на Сърбия, ако това се случи?Ние сме свидетели на факта, че един член на Съвета за сигурност на ООН не подкрепя или не допринася за споразумението между Белград и Прищина, всъщност прави всичко, за да избегне това. Ние обаче сме свидетели и на промените в позициите на част от международната общност, или поне на разглеждане на различни предложения, които се намират на масата.Международната политика е динамичен процес, а не условие и ще продължим да работим за убеждаването на нашите приятели и партньори, за да подкрепим резултата от диалога между Белград и Прищина, защото това ще бъде единственото компромисно и жизнеспособно решение. Нищо принудително или наложено няма да допринесе за дългосрочната стабилност на региона. Конструктивната помощ винаги е добре дошла, но препятствията не са такива. Ако Сърбия приеме цената за неправилните си решения, мисля, че и други страни трябва да премахнат инерцията в международната си политика, защото времето се променя. Няма повече място за автопилот в политиката.Може ли промяна в глобалните отношения между президента Тръмп, Европа, Китай и Русия, да доведе до по-различно отношение косовският въпрос, или това е липса на разбиране на външната политика на САЩ?Ние сме свидетели на бурни времена. Обединеното кралство напуска Европейския съюз, администрацията на САЩ прави сериозни промени в своята външна политика, Русия вече не е слаба, както беше през 90-те години, а китайската икономика бавно се превърна в конкуренция на Запада. Дори сме свидетели на нови отношения между САЩ и Северна Корея ... Времената са нови, светът се променя. Смятам, че Сърбия трябва да търси своето място в тези нови отношения.Ние забравяме, че като нация и държава сме дали безброй жертви за мира през Първата и Втората световни войни. И понякога е по-лесно да напомним на нашите партньори ... Искам да кажа, че светът се променя и трябва да се променим с него. За да разберете промените, продължавайте с тях, но преди всичко трябва да работим върху себе си и върху нашето общество.До каква степен политическото напрежение с Хърватия отразява нашето сътрудничество в други области? Можем ли да разглеждаме нарушаването на тези отношения като нашата нова реалност?Не мисля, че засилената реторика в този период между Сърбия и Хърватия е характерна само за нас. Сигурна съм, че и други страни имат своите турболенции в отношенията със своите съседи, точно както и ние.Няма съмнение, че имаме различна визия за миналото. Важното е, че не виждам причини за каквито и да било конфликти в бъдеще. Нямаме интереси, които да са в противоречие в бъдещето ... Да не говорим и за смесените семейства (две националности) ... как ще живеят тези семейства, ако позволим безотговорната политика да създаде разстояние между нашите държави? Нашите държави са преплетени и ние нямаме лукса да не мислим за нашите граждани и техните семейства.До каква степен вероятното присъединяване на Македония към НАТО представлява предизвикателство за позицията на Сърбия по отношение на неутралитета?Сърбия няма стремежи да се присъедини към военен съюз, включително към НАТО. Сърбия има ясна и принципна позиция, че всички международни спорове трябва да бъдат решени чрез политически и дипломатически средства и че е необходимо да се търсят компромисни решения, които са жизнеспособни в дългосрочен план и допринасят за мира и стабилността не само в определен регион, но и извън нейните граници.В този смисъл Сърбия има позитивна позиция за разрешаването на спора между Гърция и Македония по отношение на името. Това е двустранен спор, в който Сърбия не участва, но искаше да види положителен резултат в смисъл на съгласувано решение, което се отнася до всяко споразумение, постигнато от страните в спора. Това със сигурност представлява стимул за подобряване на стабилността в региона и фактор, който би могъл да премахне потенциалното напрежение.Що се отнася до членството на Македония в НАТО, Сърбия зачита външнополитическите приоритети на други държави, така като очакваме нашите приоритети да бъдат разбрани и уважавани. Както знаем, Сърбия е член на Партньорство за мир, подобно на други партньорски държави, но с ясно очертана политика на военен неутралитет. В същото време, в интерес на мира и сигурността в региона, Сърбия иска да развие сътрудничеството си с НАТО на тези основания, което не е пречка за сътрудничество с други партньорски и приятелски страни в света, включително Руската федерация, Китай и други страни, особено онези, които твърдо подкрепят приоритетите на Сърбия. Партньорското сътрудничество с НАТО е в интерес на мира и стабилността в региона, но целта му е и защитата на жизнените интереси на Сърбия в Косово и Метохия, където мисията на КФОР има мандат съгласно Резолюция 1244 на ООН.Смятате ли, че с желанието на ЕС за ускоряване на процеса на евроинтеграция е възможно балканските страни да станат членки на ЕС през 2025 г.? Ще чакаме ли София, европейски лидери и балкански лидери да се срещнат отново, така както чакахме след Солун?Скоростта на присъединяването на Република Сърбия към Европейския съюз зависи в значителна степен от диалога между Белград и Прищина, който понастоящем е на ключов етап.Присъединяването към Европейския съюз остава един от приоритетите на външната политика на Сърбия. Засега отворихме 14 глави в преговорния процес, от които 2 са временно затворени. Бих искал да подчертая, че ние не виждаме членството в ЕС като самоцел, но виждаме процеса на преговори като движеща сила за осъществяване на радикални реформи. Надяваме се, че динамиката на преговорите ще бъде ускорена и че всички преговорни глави ще бъдат отворени в близко бъдеще и че ще ни бъде позволено да използваме фокуса и отдадеността си, за да използваме индикативната дата за присъединяване до 2025.Въпреки пречките по пътя към присъединяването към ЕС, през този период от миналата година се появиха положителни тенденции, като председателството на Република България в Съвета, което се постара да запази въпросът за Западните Балкани на първо място в дневния ред и публикуването на Стратегията на Европейската комисия, озаглавена \"Перспектива за надеждно разширяване и засилена ангажираност на ЕС със Западните Балкани\", където 2025 се споменава като възможна дата за членство в Сърбия и Черна гора в ЕС. Продължаването на процеса на европейска интеграция на Република Сърбия и на целия регион се насърчава и от факта, че Република Австрия, председателствала Съвета на ЕС през втората половина на 2018 г.Очакваме бъдещите председателства, включително и Румъния като наш пряк съсед, да запазят темата за разширяването в дневния ред, като една от най-успешните политики на ЕС досега, която според нашите анализи, по никакъв начин не противоречи на често споменаваната необходимост от реформа на самия ЕС.Как оценявате постиженията на Берлинския процес? Ще имат ли по-постоянно влияние върху изграждането на сигурността, икономическите и инфраструктурните връзки в Западните Балкани?Берлинският процес бе предвиден като междуправителствена инициатива за сътрудничество с цел да съживи многостранните връзки между Западните Балкани и страните от ЕС, но и да подобри регионалното сътрудничество на страните от Западните Балкани, предимно в областта на инфраструктурното и икономическото развитие.Последната среща в Лондон доведе до сътрудничество и обмен на информация относно организираната престъпност, незаконните финанси и паричните потоци, прането на пари и тероризма. Срещата на върха отвори и темата за проблемите, свързани с търсенето на изчезнали лица, както и разговори за равенство между половете.Мисля, че е важно да поддържаме комуникацията в този формат, именно защото това са проблеми на живота, които никоя страна не може да даде отговор сам по себе си. Тук е важността на Берлинския процес.Какви са приоритетите на външната политика на министерството в бъдеще?Това със сигурност е работа за поддържане и задълбочаване на отношенията с всички наши партньори и приятели, дори и с онези, с които не винаги споделяме същото мнение или имаме едни и същи интереси. Не забравяйте, че подновихме пренебрегваните отношения с държавите от Латинска Америка, Африка и Азия и ние ще продължим да работим в тази посока.В резултат на непрекъснатите усилия за запазване на териториалната цялост на Сърбия чрез представяне на аргументите, основаващи се на международното право и на Хартата на ООН. И, разбира се, ще продължим да работим по отношение на оттеглянето на едностранно обявената независимост на Косово.За да се подобри позицията на гражданите на Република Сърбия в чужбина, ще продължим да извършваме непрекъснато дейности, свързани с хармонизирането на законодателството с регламентите на ЕС, либерализирането на визовия режим, приемането на международни споразумения и по-нататъшното подобряване на отношенията на Сърбия с диаспората и със сърбите в региона.", "date": "2018.11.16", "title": "Сърбия не търси военни съюзи или НАТО, но гледа към ЕС"}
{"url": "https://news.bg/int-politics/turtsiya-imala-oshte-edin-zapis-na-ubiystvoto-na-kashogi.html", "text": "Турция разполага с още доказателства, които противоречат на версията на Саудитска Арабия за убийството на саудитския журналист Джамал Кашоги, включително втори аудиозапис, съобщава \"Франс прес\".Вторият запис, за който се твърди, че е 15-минутен, очевидно разкривал, че убийството на журналиста на американския в. \"Вашингтон пост\" е било предварително планирано.Това би противоречало на изявлението на главния прокурор на Саудитска Арабия, който вчера заяви, че петима саудитски официални лица са изправени пред смъртна присъда по обвинения за убийството на Кашоги, но оправда влиятелния престолонаследник Мохамед бин Салман, че не е замесен в убийството.59-годишният Кашоги, който беше критик на престолонаследника, беше убит и разчленен в саудитското консулство в Истанбул на 2 октомври.Турция изтъква, че убийството е извършено от екип саудитци, които са пътували до Истанбул за тази цел.Турският президент Реджеп Тайип Ердоган заяви, че \" на саудитското правителство, но се въздържа да хвърли вината върху Мохамед бин Салман.Абдулкадир Селви, проправителствен колумнист в турския в \"Хюриет\", изтъкна, че основни констатации в изявлението на саудитския главен прокурор се разминават с доказателствата, с които разполага Турция, включително два аудиозаписа.Той твърди, че първите седем минути от записа доказват, че Кашоги е бил удушен, но вторият запис, записан малко преди журналистът да влезе в консулството, ясно показва, че убийството е било планирано предварително.Вторият запис доказвал, че 15-членният \"екип от убийци\", влязъл в консулството преди пристигането на Кашоги, е обсъждал как да извърши убийството.Турция също така има доказателства, че екипът е направил международни разговори след убийството, добави той.Саудитската прокуратура вчера обяви, че е повдигнала обвинения срещу 11 души и заяви, че общо 21 лица са задържани във връзка с убийството, като за петима от тях иска смъртни присъди за \"нареждането и извършването на престъплението\".", "date": "2018.11.16", "title": "Турция имала още един запис на убийството на Кашоги "}
{"url": "https://news.bg/world/izrael-otiva-kam-predsrochni-izbori.html", "text": "Израел отива към предсрочни избори, пише \"Аарец\".След среща между премиера на Израел Бенямин Нетаняху и министъра на образованието Нафтали Бенет е решено да се проведат предсрочни избори възможно най-скоро, обявиха източници, близки до Бенет.Коалицията ще реши дата за провеждане на вота на ежеседмичната среща на кабинета в неделя.Решението идва след оставката на военния министър Авигдор Либерман, лидер на партия \"Наш дом Израел\", която оттегли подкрепата си за правителството.Водената от Нетаняху коалиция имаше 66 места в 120-местния Кнесет. С напускането на \"Наш дом Израел\", която има 5 места, коалицията остана с 61 депутати.Бенет е лидер на крайнодясната партия \"Еврейски дом\". По-рано тази седмица той поиска да поеме военното министерство. Депутат от \"Еврейски дом\" предупреди Нетаняху, че ще принудят организиране на предсрочни избори, ако Бенет не бъде назначен за министър на отбраната.В сряда вечерта премиерът проведе консултации в Йерусалим дали да приеме ултиматума на Бенет или призива за предсрочни избори.По непотвърдена информация изборите ще се проведат между март и края на май 2019 г. Самият Нетаняху определи развитието като \"историческа грешка\". След срещата с Бенет той заяви, че се е \"\". Премиерът добави, че е казал пред Бенет, че е важно да се направи всичко възможно за избягване на предсрочни избори.Високопоставени партийни източници съобщиха, цитирани от \"Таймс оф Израел\", че \"Еврейски дом\" напуска коалицията, което ще доведе до падане на кабинета и предсрочни избори. Партията има 8 места в парламента, което означава, че коалицията ще изгуби мнозинството си и ще има 53 депутати в 120-местния парламент.Политическата криза", "date": "2018.11.16", "title": "Израел отива към предсрочни избори"}
{"url": "https://news.bg/crime/narusheniya-v-2-avtoshkoli-ustanoviha-politsaite-nap-i-dai.html", "text": "В две автошколи в Пловдив и Пазарджик са установени нарушения. Нарушенията са констатирани при съвместна операция на служителите на Икономическа полиция, Главна дирекция \"Национална полиция\" (ГДНП), Националната агенция по приходите (НАП) и Изпълнителна агенция \"Автомобилна администрация\" (ИААА - ДАИ) в двата областни града. Операцията е проведена на 13 и 14 ноември.В проверена в Пловдив автошкола са установени пропуски при отчитането на приходите, за което е съставен протокол.При проверката на другия учебен център за подготовка на водачи в Пазарджик компетентните органи са констатирали, че дружеството е издало допълнителни картони на кандидат-курсистите, преместени от друга автошкола, което е в разрез с установените методологически изисквания.", "date": "2018.11.16", "title": "Нарушения в 2 автошколи установиха полицаите, НАП и ДАИ"}
{"url": "https://news.bg/regions/sgradata-na-detskata-gradina-v-chernomorets-se-rushi.html", "text": "Жител на Черноморец, община Созопол алармира за критичното състояние на сградата на местната детска градина. За помощ той потърсил бургаския омбудсман Тодор Стамболиев. Според строителен инженер А. Стоянова учебното заведение има спешна необходимост от ремонт.По думите ѝ по стените на сградата има пукнатини, някои от които с големина до 4 см.Тя отбелязва, че не става въпрос за напукване на мазилката, а за конструктивни промени, причинени от пропадане на постройката, в която ежедневно се обучават близо 30 деца, разпределени в две групи.Като доказателство Стоянова посочва, че в отделни помещенията някои от прозорците не се отварят. Тя твърди, че това положение продължава вече втора година, а на призивите на родителите за ремонт няма отговор.Сигнал в кметството на Созопол и до Регионалния инспекторат на МОН е подал омбудсманът на Бургас. ", "date": "2018.11.16", "title": "Сградата на детската градина в Черноморец се руши"}
{"url": "https://news.bg/world/ot-germaniya-zovat-velikobritaniya-da-organizira-vtori-referendum-za-brekzit.html", "text": "Министърът на правосъдието на Германия Катарина Барли заяви, че британският народ трябва да получи възможност да се изкаже за Брекзит, ако премиерът Тереза Мей бъде свалена и правителството падне, пише \"Гардиън\".Тя призова за втори референдум в Обединеното кралство.\"\", каза тя пред местната медия ARD.По-рано беше съобщено, че се Недоволните консерватори смятат, че споразумението с ЕС за Брекзит е в разрез с националните интереси на Обединеното кралство.Към момента британското правителство изключва вероятността да се организира втори референдум.", "date": "2018.11.16", "title": "От Германия зоват Великобритания да организира втори референдум за Брекзит"}
{"url": "https://news.bg/politics/ninova-povede-pensioneri-ot-haskovo-s-iskane-za-prizchislyavane-na-pensiite.html", "text": "Хасковски пенсионери искат преизчисляване на пенсиите.Пенсионерите са инициирали подписка и днес социалистите застанаха в НС зад исканията им.Над 30 000 подписа са събрали хасковлии.Лично лидерът на червените Корнелия Нинова подкрепи инициативата на пенсионерите. Подписката била подкрепена и от младите.Отдавна настояваме всички пенсии да бъдат преизчислени с друг средноосигурителен доход, заяви Нинова. Червените са внесли подобно искане между първо и второ четене не бюджета.Това ще струва на бюджета 800 милиона лева, каза червената лидерка. Възрастните хора са едни от най-ощетените в страната, отсече още Нинова.Социалистът Георги Гьоков пък си пожела да бъдат събрани не 30 000, а 300 000 подписа и да се направи референдум, за да няма къде да мърдат управляващите и да чуят гласа на пенсионерите. ", "date": "2018.11.16", "title": "Нинова поведе пенсионери от Хасково с искане за призчисляване на пенсиите"}
{"url": "https://news.bg/crime/burgaskiyat-sad-vzema-33-000-lv-ot-bivsh-upravitel-na-obshtinsko-druzhestvo.html", "text": "Бургаският административен съд постанови отнемане в полза на държавата на 33 000 лв. от Д.Е. - бивш управител на общинско дружество, съобщиха от КПКОНПИ.Парите са получени след като бившият управител на общинско дружество подписва допълнителни споразумения към трудов договор със съпругата си, при които е бил установен конфликт на интереси.Сумата е придобита от съпругата на Д.Е. въз основа на подписаните допълнителни споразумения. Санкцията е наложена по отменения Закон за предотвратяване и установяване на конфликт на интереси (ЗПУКИ).С влязло в сила решение на първоинстанционния Бургаски районен съд, на Д.Е. е наложена и глоба от 1000 лв., както и друга глоба от 300 лева. Първата е за нарушение на чл.8 от ЗПУКИ (отм.), втората, че не е подал декларация за частен интерес по конкретен повод и не си е направил самоотвод при вземането на решение в полза на свързано лице.Съдът взема от осъдения и 367,42 лв. Това е общата сума от нетните дневни възнаграждения на Д.Е., получени от деянието, породило конфликт на интереси.", "date": "2018.11.16", "title": "Бургаският съд взема 33 000 лв. от бивш управител на общинско дружество"}
{"url": "https://news.bg/politics/borisov-iska-zhp-vrazka-solun-kavala-aleksandrupolis-burgas-varna-ruse.html", "text": "Премиерът Бойко Борисов обсъди транспортната свързаност между България и Гърция с министъра на инфраструктурата, транспорта и мрежите Христос Спирдзис. Фокус на разговорите беше поставен върху развитието на железопътната връзка \"Солун-Кавала-Александруполис-Бургас-Варна-Русе\".\"България и Гърция винаги са имали отлични отношения, през годините страните ни са си сътрудничили активно в сферата на транспорта и тази основа, която имаме ще бъде надграждана\", каза министър-председателят Борисов пред гръцкия транспортен министър.Премиерът обясни, че трябва да се работи усилено по железопътната връзка \"Солун-Кавала-Александруполис-Бургас-Варна-Русе\" и посочи, че осъществяването й ще допринесе допълнително за икономическия подем на региона. Проектът цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море \"Sea2Sea\".Обсъдени са възможности за по-нататъшно развитие на транспортния коридор, чрез изграждане на автомагистрала или скоростен път между Александруполис и Бургас, както и за удължаване на коридора от Солун до пристанище Патра, за да има възможност за връзка по море и към Италия и Испания.Борисов обсъди с представители на компании, работещи в сферата на природния газ в Гърция и възможностите за енергийна свързаност между България и Гърция - интерконекторната връзка между двете страни и терминала за втечнен газ в Александруполис.\"Българското участие в проекта за изграждане на терминал за втечнен природен газ край Александруполис е стратегически важно за диверсификацията и сигурността на енергийните доставки\", обясни Борисов и добави, че този проект ще осигури нови количества газ за снабдяване на пазарите в региона.Ключовият очакван източник на газ чрез този терминал е с произход от САЩ, Катар и други големи производители на втечнен природен газ като това ще доведе до допълнителни източници на природен газ за европейския . ", "date": "2018.11.16", "title": "Борисов иска ЖП връзка Солун-Кавала-Александруполис-Бургас-Варна-Русе"}
{"url": "https://news.bg/finance/nablizhava-krayat-na-lotariyata-na-nap.html", "text": "Повече от 28 милиона касови бележки участват за 50 000 лева награда във втория сезон на Лотарията с касови бележки на Националната агенция за приходите. Общата стойност на записаните фискални бонове до момента е 388 млн. лева, като средно всеки участник регистрира по 370 касови бележки.Голямата награда ще бъде изтеглена на 10 декември, малко преди 9,00 ч., на живо в ефира на бТВ.Лотарията с касови бележки доби популярност и във Фейсбук. Над ¼ от феновете й в социалната мрежа са от столицата, а 75% са жени.Следващата седмична награда - чисто нов лаптоп, ще бъде изтеглена на 19 ноември в сутрешния блок на бТВ малко преди 9,00 ч.В данъчната лотария имат право да участват всички български граждани над 14 години. Условието е да регистрират фискалните си бонове на сайта www.kasovbon.bg.Данните, необходими за участие, са стойността на покупката и датата и часа, в който е издадена касовата бележка. Няма ограничения за минимална или максимална стойност на покупките.", "date": "2018.11.16", "title": "Наближава краят на лотарията на НАП"}
{"url": "https://news.bg/int-economics/probiv-v-termoyadreniya-sintez-izkustvenoto-slantse-na-kitay-stigna-100-mln-gradusa.html", "text": "Пробив в термоядрения синтез, \"изкуственото слънце\" на Китай достигна 100 милиона градуса, съобщава \"Нюзуик\". Близо месец след разкриване на  над Ченду, Китай обяви, че е създал \"изкуствено слънце\", за което твърдят, че е с 6 пъти по-всока темперетура от Слънцето.Институтът по физико-химични науки на Китайската академия на науките обяви, че са успели да достигнат нива от 180 милиона градуса по Фаренхайт (100 милиона градуса по Целзий) със своя експериментален реактор EAST.Нашето истинско космическо Слънце достига около 27 милиона градуса по Фаренхайт (14,9 милиона градуса по Целзий), допълват от китайския институт.\"Учени проведоха експерименти за равновесието и нестабилността на плазмата, нейното опаковане и транспортиране, взаимодействието плазма-стена и енергийната физика на частиците, за демонстриране на равновесното състояние в H-режим с добър контрол на примесите, в дългосрочен мащаб, MHD стабилност на ядрото/периферията, отработване на топлината с помощта на ITER-подобен волфрам отводител\", съобщават от китайския научен институт.В началото на юни, коментирахме как, като източник на енергия, .Целта на този реактор е да възпроизведе процеса, който Слънцето използва за производство на енергия. Институтът се надява, че това би могло да отключи тайните за това как учените могат да направят ядрения синтез реалност на тази планета.Достигането на над 100 милиона градуса по Целзий е важна стъпка, тъй като това е минималната температура, необходима за създаването на условия, които са подходящи за термоядрен синтез на Земята.Това е научен пробив, тъй като би могло да се осигури безопасен начин за хората да генерират огромни количества чиста енергия, допълват учените.Предизвикателството е в практичността, \"основното в науката е решено и проблемите са технически свързани с нужните материалите\", науката зад тази възможност е доказана, коментира Уейд Алисън, професор по физика в Кебл Колидж, Оксфорд, цитиран от БиБиСи.\"Термоядреният синтез вече не се очаква след 30 години\", коментира канадска компания разработваща термоядрен синтез.\"Фирмата се надява да стигне 100 милиона С до следващото лято, въпреки че китайски учени твърдят, че са го постигнали сега. Очакваме да имаме енергийни възможности до 2022 г. и да доставяме енергия в мрежата до 2030 г.\", обяснява Джонатан Карлинг.В същото време в САЩ Масачузетският технологичен институт работи с новоформираната Commonwealth Fusion Systems (CFS), за да развие синтез с магнитни полета, задържащи горещата плазма на място.Частни енергийни компании считат, че преодоляват тези практически предизвикателства по-бързо, чрез използването на нови материали и технологии.Базираната на Оксфордшайр Tokamak Energy работи върху сферични реактори, които използват високотемпературни свръхпроводници (HTS), за да задържат плазмата в много силно магнитно поле.Голямо предизвикателство е как да се изгради структура, която да задържа плазмата (\"ядрената супа\" с много висока температура, в която се осъществяват реакциите на синтез), под огромния натиск, който се изисква.Изпускателните системи \"трябва да издържат на нива на топлинни и мощностни вариации, подобни на опитите на космически кораб да влезе отново в орбита\", коментира проф. Ян Чапман, главен изпълнителен директор на UK Atomic Energy Authority - UKAEA.UKAEA разглежда всички тези проблеми и изгражда нови изследователски съоръжения в Culham Science Center близо до Оксфорд, за да работи с индустрията за разработване на решения, допълва проф. Чапман.Iter, което означава \"път\" на латиница, изгражда най-голямата експериментална технология за термоядрен синтез в света, но не очаква да започне до 2025 г. и всяко търговско приложение ще дойде далеч след това, смятат те.\"Различните членове на Iter имат различни нива на неотложност за използване на синтез като част от бъдещето на чистата енергия. Някои явно очакват да има електроенергия от термоядрен синтез в мрежата преди 2050 г., а за други пътната карта е във втората половина на този век\", коментира техен говорител пред БиБиСи.\"С новата магнитни технология HTS, устройството за синтез на енергия може да бъде много, много по-малко - Sparc ще бъде около една шейсет и четвърт от обема и масата на Iter\". По-малките размери означават по-ниски разходи, оставяйки полето за термоядрен синтез отворено за \"по-малки, по-гъвкави организации\", обяснява Мартин Грийнвалд, заместник-директор на платформата за наука и термоядрен синтез на MIT ,Но всички страни са съгласни, че работата на организациите и частния сектор се допълват. \"В крайна сметка всички споделяме една и съща мечта за електричество, захранвано с термоядрен синтез, като основна част от бъдещето на чистата енергия\", добавя говорителят на Iter.", "date": "2018.11.16", "title": "Пробив в термоядрения синтез, \"изкуственото слънце\" на Китай стигна 100 млн. градуса"}
{"url": "https://news.bg/world/liderite-na-chervenite-khmeri-za-parvi-pat-osadeni-za-genotsid.html", "text": "За първи път лидери на Червените кхмери са осъдени за геноцид, съобщава Би Би Си и \"Гардиън\".Камбоджа осъди двама бивши лидери на доживотен затвор по обвинения в геноцид. Съдът призна 92-годишния Нуон Чеа и 87-годишния Киеу Сампан за виновни за причиняването на смъртта на близо 1,7 милиона души по време на управлението на Червените кхмери през 70-те години на XX век.Присъдите са издадени почти 40 г. след падането на бруталния комунистически режим на камбоджанския диктатор Пол Пот.92-годишният Нуон Чеа беше вторият в командването на Пот, а 87-годишният Киеу Сампан беше президент и премиер на азиатската държава. Те са осъдени на доживотен затвор за геноцид и престъпления срещу човечеството, извършени в периода 1977-1979 г. Това е решителен момент за трибуналите срещу Червените кхмери. Двамата вече излежават доживотна присъда за престъпления срещу човечеството.Съдът реши, че двамата са отговорни за Нуон Чеа, описван от съда като \"дясната ръка на Пол Пот\", е признат за виновен по всички обвинения в геноцид, а Киеу Сампан не беше осъден за геноцид срещу мюсюлманското малцинство.По време на процеса бяха разкрити подробности за бруталните действия на режима, особено за затвора S-21 и мястото за екзекуции, където са ликвидирани десетки хиляди хора. Разпитите и екзекуциите са извършвани по нареждане на \"най-горните ешелони, включително и Нуон Чеа\".Между 1975 и 1979 г. Червените кхмери избиват 1,7 милиона души с масови екзекуции, глад и брутални трудови лагери - едни от най-големите зверства на XX век.Двамата лидери бяха осъдени от подкрепян от ООН трибунал за избиването на мюсюлмани и етнически виетнамци.", "date": "2018.11.16", "title": "Лидерите на Червените кхмери за първи път осъдени за геноцид"}
{"url": "https://news.bg/int-politics/mazh-kreshti-hayl-hitler-i-hayl-tramp-v-teatar-v-sasht-predizvika-panika.html", "text": "Мъж предизвика паника в театър в американския град Балтимор, след като е започнал да крещи \"Хайл Хитлер! Хайл Тръмп!\" по време на антракта на класическа пиеса, създадена в еврейско село в царска Русия. Изригването на посетителя по време на представлението \"Цигулар на покрива\" е накарало паникьосани хора да се втурнат към изходите, съобщава \"Асошиейтед прес\".Рич Шер, технологичен и финансов журналист, който е бил един от над 1000-та души, присъствали на спектакъла в театър \"Хиподрум\" в сряда вечерта тамошно време, заяви, че мъж, стоящ на балкона, е предизвикал смущението. Той описа шокирани присъстващи, които първоначално замръзнали в объркване и страх, след като мъжът започнал да крещи по време на антракта.\"Всичко просто стана наистина, наистина тихо. И тогава чух този човек да крещи: \"Хайл Хитлер! Хайл Тръмп!\", посочи Рич Шер. Други посетители са му казали, че те също така са чули мъжът да крещи лозунга на Тръмп \"Да направим Америка велика отонво\".Няколко десетки души са се втурнали към входовете, уточнява Шер, докато други са започнали да викат за сигурност. Шер уточни, че се е подготвил за възможността мъжът да открие стрелба в пълния театър. \"Не искаш да мислиш за най-лошото, но се подготвях да реагирам в случай на стрелба\", коментира той.От полицията посочиха, че мъжът им заявил, че всъщност бил мотивиран да изкрещи поздрави към Хитлер и Тръмп заради пренебрежението му към президента. Мъжът, идентифициран като Антъни Дерлунас на 58 години, им казал, че бил \"пил много вечерта\". Правоприлагащите органи смятат, че той не е заплаха за обществената сигурност.Паниката в театъра се случва няколко седмици, след като  в американския град Питсбърг. Заподозреният за стрелбата - 46-годишният Робърт Бауърс, изрази омраза към евреите по време на кървавата баня и по-късно каза на полицията, че \"всички тези евреи трябва да умрат\".Това също така става и дни след като ФБР публикува доклад, показващ 17% скок на престъпленията от омраза през 2017 г., както и 37 на сто увеличение на антисемитските престъпления, свързани с омраза.", "date": "2018.11.16", "title": "Мъж крещи \"Хайл Хитлер\" и \"Хайл Тръмп\" в театър в САЩ, предизвика паника"}
{"url": "https://news.bg/regions/targat-za-kashtata-na-yavorov-v-sofiya-propadna.html", "text": "Търгът за продажбата на къщата на Пейо Яворов в София се провали.Търгът за продажбата на къщата в София, в която е живял великият български символист и революционер Пейо Яворов със своята съпруга Лора, е бил неуспешен поради липса на оферти, информира БНР.Следващият търг ще се проведе след месец.Кметът на Столична община Йорданка Фандъкова заяви днес, че местната управа ще напарви всичко възможно, така че да придобие къщата на поета.\"Общината трябва да направи всичко възможно да придобие тази знакова за града сграда. Получихме уверение за финансова подкрепа от държавата, но няма да позволим да подложим на риск тези обществени средства. След като бъдат изчистени всички неясноти, включително делото, което в момента още не е приключило, тогава ние ще сме готови и аз лично със спокойствие бих внесла доклад в Общинския съвет да бъде одобрена тази стъпка и участието в търга\", увери кметът.Припомняме,  заради неуредени финансови отношения на сегашния ѝ собственик.Стана ясно, че освен Столична община,  към къщата. Не беше ясно обаче колко души са подали документи за търга.Припомняме и че преди около месец .Стойността на имота е 1 628 758 лева. Вчера обаче кметът Йорданка Фандъкова заяви, че общината е възпрепятствана в това си намерение от редица пречки. Сред пречките - дело за къщата, висящи вписани възбрани и разминавания в документите за собственост.Точните думи на кметицата бяха: \"\"", "date": "2018.11.16", "title": "Търгът за къщата на Яворов в София пропадна"}
{"url": "https://news.bg/regions/dvama-se-spasiha-ot-goryashta-kola-sled-katastrofa.html", "text": "Двама души са ранени при катастрофа край с. Хрищени, съобщиха от БНР.Инцидентът станал тази сутрин около 9.00 часа.Лек автомобил \"Рено\" отнел предимството на друга кола и се ударил в нея. След сблъсъка \"Рено\"-то се възпламенило. В него пътували 36-годишна жена и баща й. Те успели да излязат, преди автомобилът да изгори.Двамата са транспортирани в УМБАЛ \"Проф.д-р. Стоян Киркович\" в Стара Загора. Жената е с контузия на белия дроб.Към момента движението в участъка е затруднено и се регулира от пътна полиция.", "date": "2018.11.16", "title": "Двама се спасиха от горяща кола след катастрофа"}
{"url": "https://news.bg/crime/lozan-panov-sadebnata-sistema-e-zatanala-v-zavisimosti.html", "text": "Съдебната система е затънала в зависимости. Това заяви председателят на Върховния касационен съд Лозан Панов на форум за \"Ролята на съдиите в обществената дискусия за върховенството на правото\", съобщи БНР.Лозан Панов изброи  констатацията от последния евродоклад, че България се е справила с препоръката за .\" и поставя чадър над приятелите си. Никой не се осмелява да инициира . Критичните магистрати, начело с председателя на ВКС и други колеги и техните семейства са подлагани на жесток медиен и институционален терор, който преобръща живота им с краката нагоре\", заяви съдия номер едно.Панов припомни, че участниците в злоупотребите в Софийския градски съд не са наказани, а .В последно време ч (ВСС) тишината дебне отвсякъде, заяви председателят на ВКС. Неговото тълкувание на евродоклада по механизма за сътрудничество и проверка е, че спасението на давещите се е в ръцете на самите давещи се.Атаките срещу съдебната система са проблем не само в България. Това заяви доскорошният председател на Съюза на съдиите в България (ССБ) Атанас Атанасов, чийто мандат изтече преди дни.Президентът на Международната съдийска организация (МЕДЕЛ) Филипе Маркес потвърди, че има безпрецедентно увеличение на атаките към съдиите в цяла Европа и това е тревожно. Такива тенденции също има в Полша, Унгария и Румъния.Има криза в либералните демокрации. Това дава отражение в съдебната власт, а именно тя трябва да посочва слабостта на другите власти. По време на кампании с демагогия може да се критикува и така да се застраши принципът за справедлив процес, категоричен е Маркес.Панов даде пример с антикорупционната комисия (КПКОНПИ), която призовава на разпит председателя на ВКС (него самия - б.р.). Подобно действие отваря възможността всички административни ръководители да могат да бъдат привиквани, докато административният орган (Комисията - б.р.) има дела в същия съд, чийто шеф е извикан в комисията.Припомняме,  в комисията.Отговорът на съдия номер едно беше, че подобно действие противоречи на независимостта на съдебната власт и той не отиде на повикването.\"Подобно искане е грубо нарушаване на конституционния принцип на разделение на властите и същността на правовата държава\", бе отговорът, изпратен до комисията от председателя на ВКС Лозан Панов.По-късно  над закона.Форумът, който се провежда в София, е организиран от Съюза на съдиите в България. Той е посветен на ролята на съдиите в обществената дискусия за върховенството на правото и проблемите с независимостта и натиска в съдебната власт. В международната среща участва и президентът на организацията \"Европейски магистрати за демокрация и свободи\" Филипе Маркес.", "date": "2018.11.16", "title": "Лозан Панов: Съдебната система е затънала в зависимости"}
{"url": "https://news.bg/economics/db-predlagat-otmyana-na-prietiya-prez-lyatoto-zakon-za-gorivata.html", "text": "\"Демократична България\" внесе в парламента предложения за промени в законодателството, които да доведат до поевтиняване на горивата при запазване на конкуренцията в сектора.Основното предложение е да отпадне Закона за горивата и да бъдат променени законите за ДДС, за акцизите и за данъчните складове.Лидерът на ДСБ Атанас Атанасов, ДСБ обясни, че предлагат да се изменят няколко действащи закона и на първо място да се отменят \"този прословут картелен закон за горивата\", приет това лято.Според ДБ с този закон се ликвидира конкуренцията в търговията с горива и се бетонира коалицията \"Лукойл\". От Дясната формация предлагат и да се увеличи достъпа до акцизните складове, които в момента се притежават на 80% от една компания.Формацията няма право на законодателна инициатива, тъй като не е парламентарно представена партия, но предложенията им могат да бъдат припознати или не от народните представители.Искаме да видим дали има един, поне един народен представител, който да поиска по-голяма конкуренция на пазара на горива, заяви и Мартин Димитров.", "date": "2018.11.16", "title": "ДБ предлагат отмяна на приетия през лятото Закон за горивата"}
{"url": "https://news.bg/politics/novo-globalno-preselenie-ako-podpishem-pakta-predvizhda-karakchanov.html", "text": "Няма разкол в правителството относно Глобалния пакт за миграция на ООН. Това заяви вицепремиерът Красимир Каракачанов в кулоарите на Народното събрание.Иначе пактът му намирисвал на документа, който подготвя глобално преселение на народите.В пакта имало много спорни моменти според лидера на ВМРО.Каракачанов е против да се издават документи за самоличност на бежанци без паспорти.\"Ако някои от развитите западноевропейски държави имат желание да преселват хора в собствените си държави, да бъдат така добри да организират въздушен транспорт и да ги пренасят от Афганистан директно в Германия например\", заяви още той.Каракачанов коментира и случая около изказването на патриота Петър Петров от НФСБ, който отправи остри обиди по адрес на протестиращите майки на деца с увреждания.Който рискува да бъде неразбран, по-добре да си мълчи, заяви военният министър. Той не можел да му иска оставката, защото не е народен представител от неговата партия.", "date": "2018.11.16", "title": "Ново глобално преселение, ако подпишем пакта, предвижда Каракчанов"}
{"url": "https://news.bg/world/britanskiyat-pechat-otrazyava-haosa-v-kabineta-na-premiera.html", "text": "Британският печат отразява настъпилия в британското правителство хаос заради Брекзит, оставките на министрите  и , както и проблемите пред премиера Тереза Мей. Някои вестници вярват, че е въпрос навреме Мей да бъде свалена от поста, пише \"Гардиън\".Вестник \"Дейли мейл\" изразява недоволството си към тези, които подкопават премиера и излезе със заглавие: \"Провалили се заговорът им?\". Изданието нарича критиците на Мей \"перчещи се саботьори\" и \"долнокачествени убийци\", които искат да \"подкопаят премиера, партията си, Брекзит и бъдещето на Великобритания\", които \"нямат голям план\", а \"икономическа бележка за самоубийство\".\"Дейли експрес\" също подкрепя Мей. Изданието излезе със заглавие: \"Непокорната Мей: Ще се боря докрай\".\"Дейли телеграф\" използва част от речта на премиера за своето заглавие: \"Ще завърша ли започнатото? Да, ще го направя\". Но на главната страница вестникът, както през последните няколко дни, цитира мненията на колумнисти, които остро критикуват Мей. Те обясняват защо премиерът трябва незабавно да подаде оставка.\"Таймс\" също отделя внимание на проблемите на премиера. Вестникът пише, че министри са накарали \"самотната Мей\" да \"подивее\".\"Гардиън\" се фокусираха върху усилията на премиера да запази целостта на партията, сделката с Брекзит и поста си. Изданието отделя внимание на \"оставките, опита за преврат и деня на вражда. Но Мей ще продължи да се бори\".\"Файненшъл таймс\" е прям. Вестникът смята, че споразумението на Мей за Брекзит \"заплаши да предизвика гражданска война\" в Консервативната партия\".\"Скотсман\" смята, че властта на Мей се изплъзва.\"Ай\" предупреждава, че вот на недоверие може да свали министър-председателя от власт до дни.В международен план \"Ню Йорк таймс\" пише: \"Споразумението за Брекзит дойде. Здравей, хаос\".В Германия \"Цайт\" подчертава, че Мей \"няма да се предаде\", докато \"Зюддойче цайтунг\" предупреждава, че премиерът е изправен пред конфликт.", "date": "2018.11.16", "title": "Британският печат отразява хаоса в кабинета на премиера"}
{"url": "https://news.bg/politics/borisov-priema-pokanata-na-radev.html", "text": "Министър-председателят Бойко Борисов приема поканата на президента Румен Радев за разговор.Това съобщиха от пресслужбата на министерски съвет.Премиерът се надява, че до срещата държавният глава ще се запознае с четиригодишната програма за управление на кабинета и с последния доклад на Европейската комисия по механизма за сътрудничество и проверка, за да ги обсъдят заедно.Припомняме,  дойде тази сутрин в коментар пред журналисти. \"Аз съм готов да приема и лидера на ПП ГЕРБ и да изслушам и неговата визия за справянето с корупцията по високите етажи на властта, за прекратяването на катастрофалния срив на инвестициите и икономическото догонване на държавите от Централна и Източна Европа, които се откъснаха далеч напред по темпове на икономически растеж\", посочи Радев, обяснявайки срещата си с лидера на БСП Корнелия нинова от реди две седмици.Президентът посочи, че е отворен за среща с премиера Бойко Борисов.Репликите, поканата и съответното приемане идват след няколко поредни критики на президента Румен Радев, отправени към правителството - тази сутрин след честването на Сухопътните войски; преди три дни, когато държавният глава  логиката в промените в застраховането; предишния ден, когато Радев обвини , която тя не успява да пребори, и в , което направи по повод 10 ноември, в което заяви, че институциите у нас атрофират и демокрацията у нас има нужда от рестарт.От своя страна премиерът Борисов отказа да коментира отделни моменти от критиките на държавния глава. В интервюто си пред БиТиВи , както и това, че всъщност той го прави непрекъснато. Борисов увери, че не правителството и той са предизвикали и предизвикват това, което медиите наричат периодично \"война между институциите\". ", "date": "2018.11.16", "title": "Борисов приема поканата на Радев"}
{"url": "https://news.bg/society/30-tina-nedovolni-grazhdani-sabra-protestat-sreshtu-sistemata.html", "text": "Гражданско недоволство изразиха протестиращи на жълтите павета пред Народното събрание. С призив за оставка протестът събра около 30 души.Протестът е насочен срещу управлението на страната и влошаването на цените на всички основни стоки.Недоволните граждани споделиха, че правителството на Бойко Борисов не взима никакви мерки за подобряване на живота в България.\"ГЕРБ, БСП и ДПС са партии, които в продължение на 30 години разрушиха една нормална, но не свободна държава\", коментират протестиращи.Петър Низамов-Перата, който стана известен с така наречените \"граждански патрули\", заяви, че в България е налице, не промяна, а подмяна. Според него е необходима нова политическа система с изцяло нов политически елит.Според Низамов управляващите трябва да оставят новото поколение да се опита да направи нещо за държавата.\"Ако трябва ще затваряме магистрали, жп линии, пристанища, летища, но в крайна сметка трябва да се постигне истинска смяна на системата, категоричен е той.Низамов сравни България с Унгария и Чехия като подчерта, че преди 30 години сме били с равен старт, а сега \"те срещу нас да бягат, не можем да ги стигнем\".Със скандирания \"Оставка\", \"Мафия\" и плакати с лозунги \"Да спрем демографската катастрофа и геноцида в България\" демонстрантите приканиха народните представители да се присъединят към народа.Протестът протича при засилени полицейски мерки, въпреки че не се стигна до ескалация на напрежението.", "date": "2018.11.16", "title": "30-тина недоволни граждани събра протестът срещу системата"}
{"url": "https://news.bg/society/izmaystoriha-oshte-2-gnezda-za-chernite-leshoyadi-v-rodopite.html", "text": "Две нови изкуствени гнезда привличат изчезналия преди десетилетия черен лешояд в Източните Родопи. Това съобщиха от Българското дружество за защита на птиците.По този начин общият брой на гнездата в района вече е дванадесет.През следващите две години се очаква да бъдат изградени още гнезда на подходящи места в Източните Родопи. С тях експертите се надяват да привлекат черни лешояди от Националния парк Дадя в Гърция, които да се установят и в българската част на Източните Родопи. Целта е постепенно да се възстанови популацията на вида в тази част от неговия ареал.В Гърция се намира единствената оцеляла популация на черен лешояд на Балканите, а концентрирането на птиците в един район повишава риска от изчезване.В България черният лешояд е бил широко разпространен в миналото, но днес се смята за изчезнал като гнездящ вид. Данни за размножаването на вида има за последно през 1993 г. Тогава на територията на Студен кладенец в Източните Родопи е регистрирана последната известна двойка от вида в страната.Пет от гнездата са изградени в Защитена зона \"Крумовица\", а останалите седем в Защитена зона \"Бяла река\".Добромир Добрев от Българското дружество за защита на птиците обяснява, че към момента поставените гнезда не са заети, защото е необходимо време, за да могат птиците да привикнат с тях.Гнездата се поставят на определено разстояние едно от друго, за да наподобяват възможно най-много естествена колония на вида, което да ги направи по-привлекателни.Местата за поставяне на гнездата се избират на базата на ГИС модел и различни научни публикации. Конструкциите са впечатляващи по размер. За основата им се използва платформа с диаметър 1,5 м, а дебелината може да достигне до 0,5 м. Изграждат се от естествени материали - клонки от дървета, зелен мъх, сухи клони. Целта е гнездото да изглежда възможно най-естествено.Поставянето на гнездата е част от проекта \"Опазване на белоглавия и черния лешояд в Родопите\", по който работят Rewilding Europe, фондация \"По-диви Родопи\" и Българското дружество за защита на птиците.", "date": "2018.11.16", "title": "Измайсториха още 2 гнезда за черните лешояди в Родопите"}
{"url": "https://news.bg/politics/kancho-stoychev-balgariya-bavno-se-razvezhda-s-gerb.html", "text": "България бавно се развежда с ГЕРБ. Това започна с избирането на Румен Радев за президент. Най-добре е правителството да изкара пълен мандат, но представянето на предсрочни избори като трагедия, е смехотворно. Това заяви социологът Кънчо Стойчев пред bTV.В студиото бе и политологът Румяна Коларова, според която думите на премиера Бойко Борисов, че не възнамерява да подава оставка заради протестите за горивата могат да бъдат тълкувани по много начини.Тя ги тълкува от системна гледна точка. Коларова припомни, че в европейските демокрации предсрочни избори означават дестабилизация. \"Българската демокрация в продължение на три поредни мандата беше много стабилизирана. След това 2013 г., фактически Борисов не успя да изкара мандата си. И вече сме свидетели, няколко поредни пъти, на предсрочни избори. Това не е добре\", категорична е Коларова.Според Стойчев, това правителство (кабинетът \"Борисов-3\" - б.р.) е там и заради лични интереси. Да представяме Борисов като жертва на патриотите е неуместно. Патриотите няколко пъти спасяват това правителство. Ако не бяха те, това правителство щеше да е издухано\", каза още социологът.Политологът Коларова определя като тревожни посланията на малката коалиция. Тя смята, че настоящото правителсвто няма как да оцелее, ако не прави реформи. Тези реформи няма да повишат популярността на кабинета.\"Проблемът на президента е, че говори, а не действа\", допълни Коларова.Според нея проблемът не е в смяната на правителството, а че се разграбват публични ресурси по безотговорен начин. Кънчо Стойчев не се съгласи и обясни, че се граби по време на мандат.Запитани дали има война между институциите в лицето на премиера и президента, Коларова отговори с реторичния въпрос дали когато спада популярността на ГЕРБ, президентът може да спечели, като се опитва да критикува от неутрална позиция. Това е наистина голям проблем в българската политическа система, смята тя.В дългосрочен план президентът винаги е губил, когато се изправя в такава позиция. В настоящата ситуация ако той не реагира, пак е в губеща позиция. Коларова, която бе съветник на президента Росен Плевнелиев в неговия мандат (2012-2017 г.) смята, че най-голямата слабост в президентската институция е, че говори, а не действа.На друго мнение е социологът Кънчо Стойев. Според него не е беда, че президентът Радев може само да говори. \"Нашият премиер отлично владее политическата техника да се представя за жертва, когато това му е изгодно политически\", коментира Кънчо Стойчев.Относно , Коларова каза, че българите са се нагледали на хора, които защитават социалната справедливост.Тя изрази мнение, че изказването на премиера за заплатата на президента е закачка, реакция спрямо действията на опозицията.Припомняме, в интервю пред една от националните телевизии на 15 ноември премиерът . Това стана във връзка със сравненията, че пенсионерите ще получат по 40 лева коледни надбавки, а депутатската заплата се повишава с 90 лева. Борисов подчерта, че заплата на държавния глава Румен Радев е 11 000 лв., което е с 4 000 лв. повече от неговата.Според Кънчо Стойчев проблемът на България не са заплатите на политиците, а лошото управление.", "date": "2018.11.16", "title": "Кънчо Стойчев: България бавно се развежда с ГЕРБ"}
{"url": "https://news.bg/int-politics/kanada-obmislya-da-nalozhi-sanktsii-na-sauditska-arabiya.html", "text": "Канада може да се присъедини към САЩ, като наложи санкции на Саудитска Арабия заради убийството на саудитския журналист и дисидент Джамал Кашоги. Това обяви министърът на външните работи на Канада Кристия Фрийланд, цитирана от \"Ройтерс\".\"Ние сме наясно с американските санкции по отношение на някои саудитски лица и сме в тесен контакт със САЩ за тези санкции по глобалния закон \"Магнитски\", коментира Фрийланд, добавяйки, че Канада \"активно обмисля\" да последва САЩ през следващите дни.Финансовото министерство на САЩ вчера обяви, че налага санкции на 17 саудитски граждани заради тяхната предполагаема роля в убийството на Кашоги.Сред санкционираните от САЩ са Сауд ал Катани, бивш висш съветник на престолонаследника Мохамед бин Салман, както и генералният консул на Саудитска Арабия в Истанбул Мохамед ал Отайби. Махер Мутреб също е санкциониран. Той е съветник на Катани, който се появи на снимки с принц Мохамед по време на официална визита в САЩ и Европа през тази година.Санкциите се налагат в съответствие с глобалния Закон \"Магнитски\", който се прилага за налагане на рестриктивни мерки при нарушаване на правата на човека.", "date": "2018.11.16", "title": "Канада обмисля да наложи санкции на Саудитска Арабия"}
{"url": "https://news.bg/crime/58-godishen-blasna-dete-na-peshehodna-pateka-v-burgas.html", "text": "11-годишно дете е блъснато на пешеходна пътека в Бургас, съобщи БНР, позовавайки се на полицията.Причината за инцидента е, че 58-годишният шофьор е отнел предимството на пресичащото дете.Момченцето с фрактура на долна челюст, без опасност за живота. Прегледано е и е освободено за домашно лечение.Инцидентът е станал снощи на кръстовището на бургаските улици \"Калоян\" и \"Сан Стефано\", до БЧК - Бургас.", "date": "2018.11.16", "title": "58-годишен блъсна дете на пешеходна пътека в Бургас "}
{"url": "https://news.bg/regions/10-godishen-zaplashi-s-nozh-detsa-ot-sotsialen-dom.html", "text": "10-годишно момче заплаши с нож деца от социален дом в Благоевград, съобщиха от БГНЕС.Инцидентът станал снощи около 19.00 часа в центъра за настаняване от семеен тип на ул. \"Хайдукови\" в Благоевград. Няма пострадали.Момчето било настанено в социалното жилище с брат си. Докато сервирали вечерята, то грабнало нож от кухнята и започнало да го размахва срещу останалите деца и персонала. След това заплашило, че ще се самоубие. Служител от дома успял да отнеме ножа от детето и то било заведено на преглед в МБАЛ-Благоевград.Докато момчето било в болницата, брат му започнал да буйства и счупил стъкло на входната врата на дома.Предполага се, че преди да се прибере, 10-годишният пушел марихуана и това предизвикало агресията му. Момчето било проблемно и това не бил първият случай, в който се държало агресивно. След медицинския преглед било върнато в социалния дом.", "date": "2018.11.16", "title": "10-годишен заплаши с нож деца от социален дом"}
{"url": "https://news.bg/politics/tsvetanov-se-izvini-za-dumite-na-petar-petrov.html", "text": "Цветан Цветанов се извини заради думите на патриота Петър Петров. Той не чул думите му.\"Извинявам за неудобствата, които създаваме\", коментира пред медиите той.По думите му в политиката по някой път трябва да се извиняваш за други грешки.Той припомни, че законът за хората с увреждания е приет в социалната комисия на НС. Активно се работело в следващите десет дни да се гледа Законът за личната помощ.\"Нека да съдим и по действията на народните представители, когато гласуваме тези текстове\", призова Цветанов. Поели сме и ангажимент 150 милиона лева да се дадат точно за реализирането на тези политика за хората с увреждания, подчерта той.Припомняме, че по-рано днес от Войводата  като написа във фейсбук, че не приема тези изказвания и не иска да носи отговорност за тях. Вчера, 15 ноевмри, се разрази  след като депутатът Петър Петров заяви, че децата с увреждания трябва да бъдат дадени в домове, за да могат майките им да работят.", "date": "2018.11.16", "title": "Цветанов се извини за думите на Петър Петров"}
{"url": "https://news.bg/politics/patriotite-sa-vodenichen-kamak-za-darzhavata-kategorichni-ot-dps.html", "text": "Най-големият враг на патриотизма е национализмът. Това коментира лидерът на ДПС Мустафа Карадайъ за думите на патриота Петър Петров. Никакви извинения вече не вършат работа, категоричен бе той.Патриотите са воденичен камък на врата не само на властта, но и на цялата ни държава. Нашата позиция е или отстраняване на един вицепремиер, или оставка на цялото правителство, или позорът е за цялото общество, подчерта Карадайъ.В тази връзка, включително и изявленията от вчера, мога да кажа, че най-големият враг на патриотизма е национализмът, допълни още той.", "date": "2018.11.16", "title": "Патриотите са воденичен камък за държавата, категорични от ДПС"}
{"url": "https://news.bg/regions/70-godishen-mazh-izgorya-pri-pozhar-v-doma-si.html", "text": "Възрастен мъж загина при пожар в дома си във видинското село Калина.Сигналът за горящата къща бил подаден вчера, 15 ноември, в 05.16 часа. На мястото веднага се отзовали екипи на пожарната и полицията. След като огнеборците успели да потушат пламъците, бил извършен оглед на къщата. Под руините било открито тялото на обитателя - 70-годишен мъж, който живеел сам.Няма данни за умишлен палеж. Все още се установява причината за пожара.Работата по случая продължава. Образувано е досъдебно производство.", "date": "2018.11.16", "title": "70-годишен мъж изгоря при пожар в дома си"}
{"url": "https://news.bg/politics/prezidentat-prevaorazhavaneto-na-suhopatni-voyski-da-e-na-novo-tehnologichno-nivo.html", "text": "Проектът за превъоръжаване на Сухопътните войски трябва да се реализира и да даде ново технологично ниво, което да постави офицерите, сержантите и войниците в среда, където могат да изградят способности и капацитет.Това заяви президентът Румен Радев при честването на празника на Сухопътните войски във Военна академия \"Георги С. Раковски\".Държавният глава обясни, че Сухопътните войски всяват ужас, респект и уважение сред противници и съюзници, защото нашият войник е оставал там, от където другите са бягали и е излизал напред, когато другите са бягали. Затова няма пленено българско знаме в битка.Сухопътните войски могат да се гордеят с постигнатото и продължават да повишават съвместимостта си със съюзниците, колкото и трудно да е това. Светът е противоречив и това означава, че България има нужда от модерна и боеспособна армия, изтъкна Радев. Той добави, че това е един от приоритетите, който трябва да стои на вниманието на държавното и висше ръководство.Радев изрази надежда проектът за превъоръжаване на Сухопътните войски да се реализира и да даде ново технологично ниво, което да постави офицерите, сержантите и войниците в среда, където могат да изградят способности и капацитет. и трябва особено голямо внимание към бойната техника, индивидуалното оборудване, както и към условията за професионално израстване, стана ясно от думите на държавния глава.\"Всички проблеми ще намерят решението си, защото времето е такова и България разчита на своите Сухопътни войски\", подчерта президентът.Ако се вгледаме в нашата история, има много други дати и събития във вековната история, защото България е възникнала като държава със силата на меча и поколения войни са защитавали с живота си всяка педя българска земя, подчерта Радев.\"Датата 19 ноември 1885 г. (Сливнишката битка в Сръбско-българската война - б.р.) ни зарежда с гордост, самочувствие, вяра и патриотизъм, защото Българската войска бележи една от най-славните победи в българската история. Тя гарантира, че България остава обединена и българският народ има право на свободен и достоен живот\", обясни Радев.Българските сухопътни войски са неразделна част от нашия народ, защото те са защитавали и служили вярно на българския народ. Те са доказали, че са част от суверенитета и националната цялост на България, заключи президентът.", "date": "2018.11.16", "title": "Президентът: Превъоръжаването на Сухопътни войски да е на ново технологично ниво"}
{"url": "https://news.bg/int-politics/bivsh-ministar-za-brekzit-obyavi-sporazumenieto-na-mey-za-uzhasno.html", "text": "Бившият британски министър за Брекзит Дейвид Дейвис разкритикува проектоспоразумението на премиера Тереза Мей за излизането от Европейския съюз.В интервю за Би Би Си Дейвис коментира, че споразумението било \"ужасно\" за Обединеното кралство и \"много, много благоприятно\" за Европейския съюз.\"То действително не е добро по какъвто и да е критерий, то не посреща изискванията на хората, не е това, за което гласуваха\", коментира Дейвис, който подаде оставка през септември заради несъгласието си с предложения от Тереза Мей план за Брекзит.По-рано редица представители на Консервативната партия, която е оглавявана от Мей, разкритикуваха остро постигнатото от нея споразумение, докато трима министри подадоха оставки, включително министъра за Брекзит Доминик Рааб, заради несъгласието с решението на Мей да приеме споразумението с ЕС, а привърженикът на твърдия Брекзит Джейкъб Рийс-Мог внесе писмо за недоверие към министър-председателя.Междувременно Мей защити решението си да се съгласи с разпоредбата за ирландския защитен механизъм, като каза, че споразумението зачита волята на британския народ и отбеляза, че единствената алтернатива ще бъде напускането на Общността без никакво споразумение.", "date": "2018.11.16", "title": "Бивш министър за Брекзит обяви споразумението на Мей за \"ужасно\""}
{"url": "https://news.bg/politics/radev-grazhdanite-vizhdat-che-ne-sa-prioritet-i-protestirat.html", "text": "\"Гражданите виждат, че не са приоритет на сегашното управление и то губи тяхното доверие. Българите ясно осъзнават, че всички действия и извинения от тук нататък на властта имат една цел - да не загубят властта, с която са се сраснали.\" Така президентът Румен Радев отговори на премиера Бойко Борисов, че президентът може да го критикува колкото си поиска.Държавният глава обясни, че е много важно всяка власт, независимо дали сегашната, или следващата, ясно да разбере, че няма да може да управлява по досегашния начин.\"Българите все по-решително и организирано ще търсят правата си, защото се измерват не само с миналото, но и с държавите около нас\", добави Радев.По думите му, проблем в държавата има и той е дълбок. Решение трябва да се търси от парламента.Президентът не може да иска оставката на когото и да е, но Радев гарантира, че винаги ще е на страната на гражданите.Запитан как би отговорил на критиците си, които го смятат за подстрекател на протестите, Радев отбеляза, че протестите са закономерни и основателни и никой закон не забранява организиране на протестите.Относно визията за развитието на държавата от страна на социалистите, държавният глава призова да не се бърка закон с визия. Той поясни, че няма как президентът да обсъжда с депутати закони, които са в момент на изготвяне. \"Г-жа Нинова като лидер на БСП поиска да ме запознае с тяхната \"Визия за България\".\"Аз съм готов да приема и лидера на ПП ГЕРБ и да изслушам и неговата визия за справянето с корупцията по високите етажи на властта, за прекратяването на катастрофалния срив на инвестициите и икономическото догонване на държавите от Централна и Източна Европа, които се откъснаха далеч напред по темпове на икономически растеж\", обясни Радев.Президентът е отворен за среща с премиера Бойко Борисов.Запитан как би коментирал поредните  от страна на НФСБ, държавният глава посочи, че правителството и коалицията трябва да реагира, но за него такива изказвания от управляващите са недопустими.\"Управляващите вече се опариха от Истанбулската конвенция и се лутат как точно да определят своята позиция\", заяви Радев и добави, че досега управляващите никога не са изразявали твърда позиция навън., Радев отбеляза, че проблемът е глобален и пакт трябва да има, но текстовете му в никакъв случай не са в наш интерес. \"Там има клаузи, които поставят в риск националния суверенитет, социалната система и вътрешния ред\", посочи Радев и допълни, че България не трябва да подписва Пакта.На въпрос дали би се извинил от твърденията си на публична лекция, че България е блато, държавният глава обясни, че не е казал това, а че трябва да се измъкне от блатото.Радев посочи, че трябва да се предава правилно какво казва, защото иначе медиите попадат в графата на фалшивите новини.", "date": "2018.11.16", "title": "Радев: Гражданите виждат, че не са приоритет и протестират"}
{"url": "https://news.bg/crime/4-godishno-i-vazrastna-zhena-postradaha-pri-katastrofa-vav-vrachansko.html", "text": "Дете на 4 години и жена на 81 години пострадаха при катастрофа във Врачанско, съобщи БНР.84-годишният шофьор на едната кола не спрял на знак \"Стоп\", осигуряващ предимство на движещите се по главен път Е-79, в резултат на което катастрофирал в друга кола.Ранената жена е пътувала при възрастния човек, а детето е било пътник в другия автомобил. Пробите за алкохол на водачите са отрицателни.Катастрофата е станала вчера на кръстовището на обходния път на областния град.", "date": "2018.11.16", "title": "4-годишно и възрастна жена пострадаха при катастрофа във Врачанско "}
{"url": "https://news.bg/regions/shipka-otnovo-osamna-sas-snyag.html", "text": "Десет сантиметра сняг падна тази нощ на прохода \"Шипка\". Температурата там е около -3 градуса.Пътното платно е почистено и към момента няма затруднения за движението. На места обаче има гъста мъгла и шофьорите трябва да се движат с повишено внимание.Заради снега са затворени за движение панорамният път Шипка - Бузлуджа и пътят към Паметника на свободата.От областно пътно управление-Стара Загора обмислят пътят между върховете Шипка и Бузлуджа да бъде затворен с масивни метални прегради за целия зимен сезон.", "date": "2018.11.16", "title": "Шипка отново осъмна със сняг"}
{"url": "https://news.bg/int-politics/konservatorite-sabraha-48-deputati-iskashti-ostavkata-na-tereza-mey.html", "text": "Консервативната партия е успяла да събере подписите на 48 депутати консерватори, необходими за оспорване на поста на британския премиер Тереза Мей, съобщават британските медии, цитирайки надежден източник.48-те писма са достатъчни за започването на процедура по вот на недоверие към британския премиер, тъй като те съставляват 15 на сто от групата на Консервативната партия в парламента.Позицията на премиера и нейното ръководство бяха поставени под въпрос след  на няколко министри на фона на продължаващите сътресения по споразумението за Брекзит.По-рано днес Тереза Мей коментира, че защитният механизъм за ирландската граница, включен в нейното споразумение за Брекзит с ЕС, не задължава страната да запази свободното движение на хора. Тя добави, че през следващите няколко дни ще назначи нов министър за Брекзит.Вчера водещият привърженик на твърдия Брекзит в Консервативната партия, Джейкъб Рийс-Мог, подаде писмо за недоверие към Мей заради проектоспоразумението за Брекзит с Европейския съюз.", "date": "2018.11.16", "title": "Консерваторите събраха 48 депутати, искащи оставката на Тереза Мей"}
{"url": "https://news.bg/euronews/mladite-hora-da-badat-kritichni-na-izborite-za-ep-savetva-andrey-kovachev.html", "text": "Критиките към Европейския съюз (ЕС) са, че е прекалено бавен, не е ефективен и не се адаптира към променящата се международна обстановка например с войната в Сирия и последвалата миграция.Това заяви пред студенти председателят на Съюза на европейските федералисти и евродепутат от ГЕРБ/ЕНП Андрей Ковачев. Срещата бе организирана в рамките на Международния младежки семинар \"Насърчаване на младежкото участие в изборите за Европейски парламент\" от Националната студентска конфедерация по програма \"Еразъм+\" на ЕС.\"Изключително важно е на фона на фалшивите новини младите хора да бъдат критични, когато дават своя глас на предстоящите европейски избори. Да съпоставят, да са критични към всичко, което се случва около нас, независимо кой го казва - който и авторитет да бъде, трябва да търсим другото мнение, други източници\", подчерта политикът.\"Ако младите не гласуват, остава да решава за тяхното бъдеще някой друг\", тълкува евродепутатът. Той изтъкна, че са наложителни общи решения по теми, за които смятаме, че е по-важно да имаме общи политики. В тези случаи трябва да дадем компетенциите на един наднационален ЕС. В същото време трябва да се разграничат темите и политиките, за които смятаме, че трябва да бъдат изключително в компетенциите на националните държави на принципа на субсидираността, изтъкна Ковачев.Евродепутатът алармира, че често хората, които критикуват ЕС, са онези, които казват, че трябва да национализираме някои основни политики.\"Външните министри на отделните национални държави в Съюза имат много по-голяма тежест от Федерика Могерини\", посочи той.Задача на нашето гражданско общество, на семейството е да пазят паметта и да се прави паралел, когато сме недоволни от нещо в настоящето, по думите му. ЕС ни дава възможност да наваксаме в това, в което сме изостанали, както и да инвестираме в конкурентно-способна икономика, привлекателна инвестиционна среда и повече работни места, обясни Ковачев.Федералистът постави акцент върху управлението на силни световни икономики като Русия и Китай, като сравни политиката им с тази на ЕС. Според него икономически Европейският съюз е силен, но по отношение на политиката има доста слаби места.Ковачев коментира идеите на германския канцлер Ангела Меркел за Европейски съвет за сигурност и европейска армия. Според него ЕС има нуждата да се насочи към точно такива политики.На семинара присъстваха студенти от няколко европейски държави като Чехия, Гърция, Франция, Испания Италия и Словакия, които взеха участие в дискусията.", "date": "2018.11.16", "title": "Младите хора да бъдат критични на изборите за ЕП, съветва Андрей Ковачев"}
{"url": "https://news.bg/crime/mazh-i-zhena-zadarzhani-za-ubiystvoto-vav-vlaka.html", "text": "Мъж на 38 години и жена на 47 години са задържани във връзка с убийството във влака край Вакарел.Инцидентът е станал след свада в купето на влака.Двамата са задържани в Ихтиман, като са се опитали да скрият оръжието на престъплението. Задържаните са от Вакарел и са пътували за София.И мъжът, и жената са криминално проявени.Жертвата няма данни да е криминално проявена. Мъжът бе наръган във влака, като на път към болницата е починал.Води се досъдебно производство.От МВР призоваха всички пътници от влака, които не са установени от полицията, но имат информация по случая, да се свържат с органите на реда, за да могат да подпомогнат разследването.", "date": "2018.11.16", "title": "Мъж и жена задържани за убийството във влака "}
{"url": "https://news.bg/crime/pusnaha-ivancheva-i-petrova-pod-domashen-arest.html", "text": "Съдът измени мярката на бившия кмет на столичния район \"Младост\" Десислава Иванчева и нейната заместничка Биляна Петрова под \"домашен арест\".Има едноседмичен срок за обжалване на по-леката мярка и след тази седмица може да се върнат в ареста, но по-леката мярка влиза в сила от днес. Това съобщи Петър Кърджилов - бившият пиар на столичния район \"Младост\".Във ФБ профила си той публикува снимка на карикатуриста Христо Комарницки, който рисува сцени от съдебния процес, каквато е американската практика.\"Вещите лица лекари, които сега отговрят в съда са категорични, че престоят на Десислава Иванчева и Биляна Петрова в ареста влошава физическото и психическото им здраве\", пише Кърджилов.Само два часа по-късно  на Спецсъда и поискаха Иванчева и Петрова да бъдат върнати в ареста.Припомняме, , но след оспорване от Спецпрокуратурата, Иванчева и Петрова останаха в ареста. като независим кандидат през ноември 2016 година на вълната на протестите срещу презастрояването на квартала. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп, според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, а парите бяха броени пред тях в продължение на часовеДействията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривките.Стана ясно и че Иванчева не е получила правото да извика адвокат в продължение на няколко часа.Макар и да бе обявено, че ще се провери , на практика такава проверка . На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.През май месец , а  за изпълняващ длъжността районен кмет на \"Младост\". Друг скандал около ареста на Иванчева се разгоря на 1 август, когато тя бе заведена в  и на краката.На заседанията до момента свидетелски показания дадоха както бизнесменът Александър Ваклин и съпругата му, така и главният архитекст и . Последните двама потвърдиха, че преписки по време на управлението на Иванчева са бавени. Самият Ваклин обаче не сведетелства Иванчева и Петрова да са му искали пари или подкуп за издаване на разрешително.", "date": "2018.11.16", "title": "Пуснаха Иванчева и Петрова под домашен арест"}
{"url": "https://news.bg/press/nov-skandal-ot-nfsb-protestirashtite-bili-lumpeni-i-mutri-borisov-zashto-protestite-se-zasilvat-kogato-tsenite-na-gorivata-padat.html", "text": "Скандал. \"Дума\":Нов скандал от НФСБ: Протестиращите били лумпени и мутриПоредно скандално изказване от редиците на НФСБ взриви социалните мрежи днес. След като вицепремиерът Валери Симеонов нарече протестиращите майки \"група кресливи жени с уж болни деца\", днес депутатът от НФСБ Валентин Касабов обяви, че протестиращите българи са \"лумпени и мутри\".Касабов коментира масовите протести в кулоарите на парламента, а думите му бяха заснети от Канал 3. \"Вижте за какво става въпрос - кои са и какви са тези, които протестират. Голяма част са лумпени, другата част са мутри\", са точните думи на Касабов. После той уточни, че говори за тези, които блокират пътища и магистрали.Депутатът продължи да сипе обиди и към майките на деца с увреждания: \"Кои са майките? Доколкото знам, малка част от майките са на протеста. Другите ги няма. Други се правят на майки и т.н., които не са.\" Хитрино. \"24 часа\":Взривът в Хитрино е станал минути след изключване на контактната мрежаКонтактната мрежа не е причина за възпламеняването на изтеклия газ от пробитата при дерайлирането цистерна №10 край Хитрино. Отворът, който се е получил, е 0,8 кв. м. От него за 39,2 секунди е изтекъл газът.Това потвърдиха експертите, на които беше възложено да отговорят на допълнителните въпроси към пожаро-техническата експертиза. В Шуменския окръжен съд продължи делото за катастрофата в Хитрино, при която влак дерайлира, а изтеклият газ от цистерна се възпламени. Влаковата композиция от 26 цистерни излезе от релсите на 10 декември 2016 г. рано сутринта. Разруши десетки къщи, загинаха 7 души и бяха ранени 29. На заседанието в четвъртък бяха изслушани пожаро-техническата и и техническата експертиза.Пред съда експерт, който беше разпитан в телефонна конференция от Софийски градски съд, заяви, че изготвилият експертизата екип допълва и изменя отговора на първия от поставените 9 въпроса към тях. За отговорите на останалите въпроси екипът не намира основание за промяна на заключенията. Експертът уточни, че разпространението на полипропилена става с изключително висока скорост, която може да достигне до 1000 м/сек. Управление. \"Монитор\":Борисов: Защо протестите се засилват, когато цените на горивата падат\"Не е приятно, особено с темата за майките с увреждания, с които доста поработихме и се разбрахме и за законите, видя се в бюджета има за тях със 150 млн. повече.\". Така премиерът Бойко Борисов коментира в интервюто си пред bTV как се чувства, когато от дни чува под вратите си викове \"Оставка\".\"Имаше едно обидно изказване и затова и ми е мъчно, и ме е яд. Но истината е, че не е приятно. Мисля, че Валери Симеонов осъзна, че тези деца са болни и затова толкова много пари отделяме в новия бюджет. Всички колеги преценихме, че трябва да се извини. Според мен извинението му искрено, затова и му казах, че се вкарахме в тема, която искаме да решим, но вместо това усложнихме. Аз имам коалиционно споразумение с Патриотичния фронт, а друго вътрешно споразумение ги държи заедно. Яворов. \"Дума\":Общината се отказа да купува къщата на ЯворовСтолична община се отказва от намеренията си да купи къщата на Яворов, въпреки че бе заявено, че държавата ще отпусне пари за това. Кметът Йорданка Фандъкова обяви днес, че за момента общината няма да се включи в търга за публична продан на сградата. Защото имало правни казуси, които не са изяснени. Съсебният спор, довел до публичната продан, не е завършил. Последното дело е насрочено за февруари догодина.Това пък изправяло пред риск всеки евентуален купувач, обясни Фандъкова.Тъй като става въпрос за голяма сума публични средства, Столична община ще се включи тогава, когато неяснотите бъдат изчистени. Общината има желание да купи къщата на Яворов, но само при ясни условия. \"Не можем да купуваме котка в чувал\", категорична бе Фандъкова.Тя увери, че къщата е защитена от надстрояване и присъединяване, както и че частта в сградата за музей на поета е гарантирана. Болници. \"Сега\":МФ поема финансовия контрол над държавните болнициМинистърът на финансите ще отговаря за координацията и хармонизацията на финансовото управление и контрол в лечебните заведения с над 50% държавно и общинско участие, след като вчера кабинетът одобри промени в Закона за финансовото управление и контрол в публичния сектор. Според тях лечебните заведения с над 50% държавно и общинско участие се включват към предприятията от публичния сектор, които попадат в обхвата на закона.Това означава, че директорите на държавните и общинските болници ще бъдат длъжни да прилагат разработените от финансовия министър методически насоки в областта на финансовото управление и контрол, като за изпълнението им ще бъдат \"системно наблюдавани\" от министъра. Директорите ще трябва и да предоставят на министъра на финансите информация за състоянието на системите за финансово управление и контрол в законовоопределен срок, а в случай че той не бъде спазен, ще бъдат санкционирани с глоба между 500 лв. и 2000 лв. ", "date": "2018.11.16", "title": "Нов скандал от НФСБ: Протестиращите били лумпени и мутри; Борисов: Защо протестите се засилват, когато цените на горивата падат"}
{"url": "https://news.bg/world/kndr-testva-novo-visokotehnologichno-taktichesko-orazhie.html", "text": "Северна Корея е тествала ново високотехнологично тактическо оръжие, предаде \"Ройтерс\". Според корейски медии, тестът е бил успешен.Не се посочва обаче видът на оръжието.Изпитанието е било наблюдавано от лидера Ким чен Ун.Той е заявил, че новото оръжие е още едно доказателство за Ким е припомнил, че .Това е му първата поява на такъв опит Двамата обсъдиха тогава ядреното разоръжаване на Корейския полуостров, както и подобряване на двустранните отношения.Все още от САЩ не са коментирали новината.Вицепрезидентът Майк Пенс съобщи, че през следващата година двамата лидери ще , но тя зависи и от разоръжаването на Пхенян.", "date": "2018.11.16", "title": "КНДР тества ново високотехнологично тактическо оръжие "}
{"url": "https://news.bg/world/noviyat-brazilski-vanshen-ministar-ne-vyarva-v-klimatichnite-promeni.html", "text": "Съмнение в климатичните изменения и последиците им изрази новият бразилски външен министър Ернесто Араухо.Според него, това е заговор на марксистите за задушаване на Запада и засилване позициите на Китай., убеден е той.Това е написал в блога си министърът, чието назначение вече е било потвърдено от новия президент Жаир Болсонару.Специалисти вече изразиха разочарование от позицията му и настояха страната да заеме по-прагматична позиция.Припомняме, че  не са единствените, които защитават това убеждение.Президентът на САЩ Доналд Тръмп изрази съмнение относно новия доклад на ООН, в който се предупреждава, че светът има 10-14 г., за да предотврати катастрофални изменения на климата на планетата.Тръмп заяви, че ще разгледа доклада, но също иска да разбере \"коя група го е подготвила\".През 2017 г. американският лидер обяви намерението си да извади САЩ от Парижкото споразумение за климата, с което изпълни предизборно обещание. САЩ в момента са единствената държава, която напуска споразумението, въпреки че това няма да се случи официално до 2020 г.Припомняме, че Нобеловата награда за икономика за 2018 г. бе връчена за промените в климата и растежа.", "date": "2018.11.16", "title": "Новият бразилски външен министър не вярва в климатичните промени "}
{"url": "https://news.bg/world/oon-prizova-za-prekratyavane-na-voynata-v-jemen-zaradi-gladuvashtite.html", "text": "Прекратяване на войната В Йемен. За това призоваха от Световната хранителна програма към ООН., че докато жертвите на продължаващата с години война са 10 000 души, то страдащите от глад са милиони.За пореден път бе припомнено, че могат да бъдат засегнати 14 милиона души или половината от населението.Унищожителната война между  правителство и поддържаните от Иран хуси продължава близо 4 години.През септември ООН неуспешно  между хусите и подкрепяното от Рияд саудитско правителство в Женева.Йеменският президент Мансур Хади изрази подкрепа за нови мирни преговори, но преди това поиска освобождаването на провинция Ходейда, където се водят ожесточени битки.", "date": "2018.11.16", "title": "ООН призова за прекратяване на войната в Йемен заради гладуващите "}
{"url": "https://news.bg/world/finlandiya-obvini-rusiya-v-sabotazh-na-nato-vskoto-uchenie.html", "text": "Финландия открито обвини Русия в саботаж на НАТО-вското учение. Това се заявява в изявление на външното министерство, цитирано от \"Ройтерс\". GPS сигналът в северната част на скандинавската държава е бил заглушен по време на наскоро започналите военни игри на НАТО в Скандинавия.Преди дни премиерът на Финландия Юха Сипила съобщи за това и заяви, че . Според него зад тези действия вероятно стои Русия, тъй като има способностите да го направи.Филандия не е член на НАТО, но участва в натовските учения, които започнаха през миналия месец.Норвегия също сигнализира за проблеми с GPS сигнала по време на \"\", коментира Венче Олсен, директор на Гражданската авиация на Норвегия, пред Barents Observer по-рано този месец. Имаше и други съобщения за .Русия вече отхвърли тези обвинения.Говорителят на руския лидер Дмитрий Песков коментира, че нямат информация за подобно нещо. По думите му  за всякакъв вид престъпления, повечето от които са безпочвени.", "date": "2018.11.16", "title": "Финландия обвини Русия в саботаж на НАТО-вското учение "}
{"url": "https://news.bg/weather/oblachen-i-dazhdoven-petak-1.html", "text": "Облачен и дъждовен ще е петъчният ден, съобщават от НИМХ. В източната част се очакват валежи от дъжд и сняг.Ще духа до умерен вятър от североизток.Максималните температури ще са между 3 и 10 градуса. Атмосферното налягане ще се понижи. По морето е обявен жълт код за силен вятър. Очаква се вълнение на морето до 4 бала. През следващите дни се очаква захлаждането да продължи.", "date": "2018.11.16", "title": "Облачен и дъждовен петък "}
{"url": "https://news.bg/world/poveche-ot-630-izcheznali-pri-pozharite-v-kaliforniya.html", "text": "Най-малко 630 души се водят изчезнали при пожарите в американския щат Калифорния, предадоха световните информационни агенции. Броят им се увеличава много бързо - вчера беше съобщено, че се издирват 130 души. Загиналите са 63-ма след 56 оповестени вчера. По-голямата част от списъка е с хора на възраст над 65 години.  като наистина тежко.Пламъците унищожиха 12 000 сгради, а около около 50 000 са евакуирани от района. Заради стихията около  в щата.Пламъците до голяма степен , на около 280 километра северно от Сан Франциско. Стихията засегна и Понижаването на температурите ще помогне на огнеборците да се справят със стихията.Счита се, че 40% от засегнатата територия вече е овладяна.В социалните мрежи се появиха съобщения на недоволни потребители, сравняващи броя на изпратените по границата с Мексико около 6000 военни със спасителите в Калифорния - само 461 души.Според тях, тези хиляди военни ще са по-необходими за борба с подобни тежки бедствия. след като обвини за пожарите властите и лошото управление на горите.", "date": "2018.11.16", "title": "Повече от 630 изчезнали при пожарите в Калифорния "}
{"url": "https://news.bg/disasters/szo-mesetsi-nared-prodalzhava-borbata-s-ebola-v-kongo.html", "text": "Борбата с ебола в Конго ще продължи месеци наред. Очаква се тя да отнеме най-малко 6 месеца. За това предупреди представител на Световната здравна организация - СЗО, цитиран от \"Ройтерс\".Трудно е да се предвиди с точност, кога може да бъде обявен краят на епидемията, допълват от СЗО.Най-малко 200 души загинаха при последната епидемия тази година, а заразените са повече от 330 души.Според здравните власти, бързото разпространение на заболяването се дължи на условията в болниците и липсата на достъп до чиста вода за голяма част от населението. Други проблеми са сигурността в засегнатите райони и нападенията срещу военни. Съобщава се за десетки загинали военни на ООН и Конго, които се сражават срещу бунтовници.Огнище на заразата са северните провинции на страната. Първата епидемия в Конго е от 1976 г. и поне десет вълни са преминали през африканската страна до момента. ", "date": "2018.11.16", "title": "СЗО: Месеци наред продължава борбата с ебола в Конго"}
{"url": "https://news.bg/politics/marin-lyo-pen-obyasnyava-v-balgariya-za-natsiite-i-svobodata.html", "text": "В София пристигна лидерът на френската партия \"Национален сбор\" Марин Льо Пен с 20- членна делегация от лидери на патриотични партии от Европа и депутати от Европейския парламент. Льо Пен участва във форум \"Движението за Европа на нациите и свободата - нов модел за европейските граждани\".Фокус на разговорите и посещението са и предстоящите през май догодина избори за Европейски парламент.Льо Пен е поканена от Веселин Марешки, а \"Воля\" отбелязва, че партията й изпреварва президента Еманюел Макрон и неговата партия \"Напред\", според последни социологически проучвания за предстоящите избори за Европейски парламент. ", "date": "2018.11.16", "title": "Марин Льо Пен обяснява в България за нациите и свободата"}
{"url": "https://news.bg/regions/otvaryat-ofertite-za-kashtata-na-yavorov-bez-stolichna-obshtina.html", "text": "Софийския районен съд отворя офертите за публична продан на къщата на поета Пейо Яворов.Потвърждавам желанието си да придобием къщата, но при ясни условия. Не можем да купуваме котка в чувал, трябва да са изяснени всички въпроси, обясни вчера кметът на София Йорданка Фандъкова.Тъй като за нейното откупуване се изисква сериозна сума публични средства, които не може да бъдат блокирани, от общината са възложили правен анализ. Правният анализ показа че има множество неясноти, които трябва да бъдат уточнени преди да се включим и да участваме в публичната продан, каза кметът на столицата.Рискът за всеки евентуален купувач докато не се произнесе ВКС да реши окончателно случая, е огромен, е мнението на юристите, цитира Фандъкова. Има вписани възбрани и разминавания в документите за собственост.Къщата е обявена за продажба преди месец, с цена - малко над 1 600 000 лв. Освен Столична община, има трима желаещи за къщата на Пейо Яворов.  не бе оттеглена", "date": "2018.11.16", "title": "Отварят офертите за къщата на Яворов без Столична община"}
{"url": "https://news.bg/world/asandzh-e-s-povdignato-obvinenie-v-sasht.html", "text": "Основателят \"Уикилийкс\" Джулиан Асандж е с повдигнати обвинения в САЩ, а документите са случайно разкрити от прокурори, съобщава \"Телеграф\". Американски прокурори са получили обвинителен акт срещу Асандж, чийто уебсайт публикува хиляди класифицирани американски правителствени документи, показва документ от федералния съд на САЩ.Документът, който прокурорите твърдят, че е подаден погрешка, изисква от съдия да подпечата документи в наказателно дело, което не е свързано с Асандж, и показва, че първоначално е подаден в окръжния съд в Александрия, Вирджиния през август.В Туитър, \"Уикилийкс\" коментира, че това е \"очевидна \"копи-пейст\" грешка\".Американските официални представители отказват коментар относно информацията в документа за обвинителен акт, не е ясно и в какво обвиняват Асандж.\"Съдебното дело е сгрешено, това не е правилното име в този обвинителен акт\", коментира Джошуа Стюв, говорител на прокуратурата, която е подала документа.Прокуратурата се стреми да запази в тайна обвиненията поне до арестуването на Асандж, показва документът, определяйки този ход като съществен, за да се гарантира, че той няма да избегне арест, екстрадиция или да избяга във връзка с делото.", "date": "2018.11.16", "title": "Асандж е с повдигнато обвинение в САЩ?"}
{"url": "https://news.bg/politics/donchev-grazhdanite-da-protestirat-a-upravlyavashtite-da-upravlyavat.html", "text": "\"Всеки има правото да се гневи на нещо. Протестът е законно право на гражданска изява.\" Това заяви пред Нова телевизия вицепремиерът Томислав Дончев по повод масовите протести за цените на горивата.Според него друг е въпросът, че спирането на движението на основни пътища и магистрали е незаконно.\"Нека изявяват исканията си, но да не пречат на другите\", отбеляза Дончев.Той е категоричен, че единствените, които не могат да протестират, това са управляващите, тъй като в тях са властовите инструменти и те трябва да решават проблемите.По повод  върху въвеждането на по-висок данък за старите коли той заяви, че няма да се случи нищо фатално, ако не се въведе данъкът за старите автомобили.Според него не става дума за голям приход и това няма да се отрази на държавата.Вицепремиерът изрази възмущението си как едните хора , а от другата страна останалите недоволстват от мръсния въздух.По отношение на цените на горивата Дончев заяви, че ако има движение на цените това да се дължи на цените на петрола.Вицепремиерът отбеляза, че въпреки минималния акциз, който поддържа България, гражданите имат други очаквания и подозрения по отношение на ценообразуването.\"Цената на горивата не зависи от благосъстоянието на държавата\", подчерта Дончев.Според него не е възможно една единствена компания да контролира 80% от пазара.Припомняме, че вчера, 15 ноември, , на която обсъдиха възможните мерки за по-ниски цени. Дончев поясни още, че ако комисията за защита на конкуренцията установи нарушения при цените, следват сериозни глоби.Той коментира и идеята за създаване на приложение или сайт за сравнение на цените на горивата в цялата страна като разясни, че всички предложения трябва да бъдат анализирани преди да има конкретно решение.По повод  Дончев подчерта, че забелязва един лек рефлекс в депутатите да вземат позицията на контролен орган.Вицепремиерът е убеден, че предпоставки за предсрочни избори няма.", "date": "2018.11.16", "title": "Дончев: Гражданите да протестират, а управляващите да управляват"}
{"url": "https://news.bg/politics/borisov-v-solun-ako-stane-problem-koy-shte-ni-pomogne-nay-mnogo-nato-i-es.html", "text": "\"Няма по-добро място от Европейския съюз. И Гърция като изпадна в криза, кой застана до нея - Европейският съюз. Ако стане проблем, кой ще ни помогне най-много - НАТО и ЕС\", обясни премиерът Бойко Борисов пред участниците в Третата среща на високо равнище в Солун, посветена на европейската перспектива, свързаността, индустриалното развитие и сътрудничеството със Западните Балкани.\"Нашата свързаност е и геостратегическа във всяка една сфера. И колкото по-скоро видим Македония в ЕС и НАТО, толкова по-добре за България и Гърция\", коментира Борисов.Той добави, че някои неща трудно се приемат, както и с десетилетия трупаните исторически конфликти, но дали това е изгодно за бизнеса. \"Не е ли добре да има свързаност София-Скопие, да имате София-Солун, но и Солун-Скопие-Тирана-Белград? Така и бизнеса, и транспортните коридори всеки да ги предпочете там, където му е удобно\", обясни премиерът.Какво по-добро от това Гърция да има излаз на Дунав, а по този начин да се развиват Дунавската, Румънската, Черноморската стратегия, коментира Борисов балканските лидери.\"На Бургас да имате кей и вие, а съответно България и Севера да имаме - в Солун и Александруполис\", обясни той на Ципрас. Борисов предлага Александруполис да бъде свързан с магистрала и да се модернизира жп линията с Бургас.\"В момента няма нищо, което да ни спира да продължим да развиваме търговските ни отношения, стокооборотите, както и тази свързаност, за която говоря\", коментира премиерът Борисов.", "date": "2018.11.16", "title": "Борисов в Солун: Ако стане проблем, кой ще ни помогне най-много - НАТО и ЕС"}
{"url": "https://news.bg/crime/obraha-orazheen-sklad-v-stolichniya-kvartal-druzhba-1.html", "text": "Обраха оръжеен склад за въздушни и газови оръжия в столичния квартал‚ \"Дружба 1\", съобщи Нова телевизия.Крадци са проникнали вътре и са взели парите от касата.По непотвърдена информация са откраднати 680 лева, като крадците не са посегнали на стоката.Обирджиите са отворили вратите на оръжейния склад без да оставят видими следи. Никой в района не е чул или видял нещо.Продължават следствените действия на място.", "date": "2018.11.16", "title": "Обраха оръжеен склад в столичния квартал \"Дружба 1\""}
{"url": "https://news.bg/crime/mazh-otkri-strelba-po-protestirashti-v-pernik.html", "text": "Изнервен мъж стреля с газов пистолет по протестиращи в Перник, съобщиха от БНР.При инцидента няма пострадали.Стрелецът се оказал блокиран в автомобила си, докато чакал да приключи поредният протест на перничани срещу цените на горивата и стандарта на живот в България. Мъжът изгубил самообладание, сбил се с един от протестиращите и извадил газов пистолет, с който стрелял няколко пъти.Част от свидетелите твърдят, че изстрелите били във въздуха. Други обаче са на мнение, че те били насочени към протестиращите.След като приключил със стрелбата, мъжът пробил колоната от протестиращи и избягал в посока София. По пътя предизвикал катастрофа с друг автомобил, а по-късно бил задържан след преследване на територията на 6-о РПУ в София.По случая е образувана преписка. Вероятно мъжът ще бъде върнат на територията на Перник.", "date": "2018.11.16", "title": "Мъж откри стрелба по протестиращи в Перник"}
{"url": "https://news.bg/politics/falshiva-novina-bil-skandalat-s-petar-petrov-spored-nfsb.html", "text": "НФСБ излезе с позиция за скандала с Петър Петров. Според партията на Валери Симеонов се правел опит за фалшива новина.Грижата, отговорността към децата с увреждания е обща- тя е както на семейството, така и на държавата, както на близките на детето, така и на специалистите, се посочва в позицията до медиите, раздадена в парламента.Според НФСБ специалистите са тези, чиито квалифицирани услуги спомагат за неговото по-добро развитие.\"За нас това е отговорната позиция към децата с увреждания, а именно общата грижа на семейството, но и на държавата\", се посочва още в партийната позиция.От НФСБ изтъкват още, че всички останали интерпретации са опити за създаване на фалшиви новини, търсене на евтини спекулативни внушения и насаждане на напрежение в българското общество. Позицията на НФСБ се отнася за поста на Петров в социалната мрежа, а .Припомняме, че в изказването си Петър Петров заяви, че децата с увреждания трябва да бъдат дадени в домове, за да могат майките им да работят.Малко по-късно той определи скандалът като провокация.\"Аз изобщо не съм казал такова нещо, някой си е измислил\", подчерта той.С думите си той имал предвид специализирани центрове.", "date": "2018.11.16", "title": "Фалшива новина бил скандалът с Петър Петров, според НФСБ"}
{"url": "https://news.bg/politics/voyvoda-se-razgranichi-ot-dumite-na-petar-petrov.html", "text": "\"Разграничавам се от изказванията на мои колеги от НФСБ. Аз, а и всички мои колеги във ВМРО не споделяме начина, по който депутати от НФСБ коментират протестите.\" Това написа във фейсбук депутатът от ПГ \"Обединени патриоти\" Александър Сиди.Според него дори, когато имаш различни виждания от тези на някоя група граждани, трябва да уважаваш законното им правото да ги изявят.\"Още по-ужасно е да нападаш майките на деца, които съдбата е ощетила така жестоко.\", изтъква той, визирайки Според Сиди никой представител на организацията никога не си е позволявал да употреби подобни думи по адрес на трети лица.\"Животът на тези семейства е достатъчно тежък, за да бъдат подлагани на допълнителни унижения\", допълва той.В изказването си той подчертава, че от ВМРО са работили дълго с представителните организации на хората с увреждания, за да се намери най - приемливия вариант за работеща реформа и да могат те да водят достоен и пълноценен начин на живот.\"Не приемам всички непремерени изказвания и отказвам да нося отговорност за тях\", категоричен е Сиди.Той твърди, че репликите, които разбуниха обществото са направени от \"фронтоваци\", а не от обобщаващото \"патриоти\".Припомняме, че вчера се разрази нов скандал с депутат от НФСБ. В изказване пред Дарик радио депутатът Петър Петров заявил, че децата с увреждания трябва да бъдат дадени в домове, за да могат майките им да работят.Малко по-късно Петров определи скандала като провокация.\"Аз изобщо не съм казал такова нещо, някой си е измислил\", подчерта той.С думите си той имал предвид специализирани центрове. Какви са тези домове, какви са тези комунистически работи, изумен е той.Подобен е казусът с лидерът на НФСБ  да не е разбран точно какво е искал да каже с думите си за майките с \"уж\" болните деца. Родители на деца с увреждания , настоявайки Валери Симеонов да подаде оставка заради думите си, въпреки че , но под  и останалите в управлението. Оставката му тогава поискаха , , както и \". Дори и коалиционният партньор на Симеонов -  на лидера на НФСБ от управлението. ", "date": "2018.11.16", "title": "Войвода се разграничи от думите на Петър Петров"}
{"url": "https://news.bg/crime/namushkaha-mazh-vav-vlaka-plovdiv-sofiya.html", "text": "Намушкаха мъж във влака Пловдив-София.Сигналът за инцидента бил подаден тази сутрин около 7.55 часа от началник-гара Вакарел.Мъж на около 50 години бил прободен с нож. Влакът бил спрян в района на гарата, а на мястото веднага били изпратени екипи на Спешна помощ и полицията.Пострадалият обаче починал в линейката на път за болница \"Света Анна\" в София.По първоначални данни бил ранен при свада във влака. Има двама задържани.От БДЖ съобщават, че всички 120 пътници от влака ще бъдат обезпечени. Те вече са пренасочени и настанени в следващия преминаващ влак.Във връзка с инцидента, от 12 часа МВР ще проведе брифинг пред полицейския участък във Вакарел, за да съобщи подробности за двамата задържани по случая. ", "date": "2018.11.16", "title": "Намушкаха мъж във влака Пловдив-София"}
{"url": "https://news.bg/regions/uchenitsi-se-oplakvat-ot-tormoz-na-ohranitel-v-avtobus.html", "text": "Деца не искат да ходят на училище заради тормоз на охранител в автобус, съобщиха от бТВ.Мъжът заплашил 17-годишния ученик Цветелин с метална палка в автобуса на път за училище. Преди е посягал и на второкласник.Снощи пред полицейското управление в Бяла Слатина се събраха родители от селата Комарево и Тлачене, за да изразят недоволството си. Те настояват охранителят да бъде уволнен, в противен случай няма да пускат децата си на училище.По думи на Цветелин, докато пътували в автобуса, той станал и охранителят му направил забележка да седне. Когато обаче ученикът не се подчинил и продължил да обикаля по седалките при другите деца, мъжът му посегнал.Миналата седмица е образувано досъдебно производство за подобен случай и с дете от втори клас.Родителите обясняват, че децата не искат да ходят на училище, защото се страхуват да пътуват в автобуса.Кметът на село Комарево Шибил Кирилов също изрази възмущението си. Според него в автобуса трябва да има педагог, а не охранител.\"Този автобус вози ученици, а не затворници\", подчерта той.От своя страна шофьорът на автобуса Стоян Билков обясни, че няколко пъти е направена забележка на ученика за поведението му. Той обаче е категоричен, че охранителят не го е удрял.", "date": "2018.11.16", "title": "Ученици се оплакват от тормоз на охранител в автобус"}
{"url": "https://news.bg/regions/verizhna-katastrofa-napravi-zadrastvane-v-sofiya.html", "text": "Верижна катастрофа затруднява движението по Северната скоростна тангента в София, предаде бТВ.На мястото се е образувало задръстване от 2-3 км.", "date": "2018.11.16", "title": "Верижна катастрофа направи задръстване в София"}
{"url": "https://news.bg/politics/tsvetanov-i-karadaya-obsadiha-na-chetiri-ochi-veroizpovedaniyata.html", "text": "Лидерът на ДПС и заместник-председателят на ГЕРБ Цветан Цветанов се затвориха в стаята на ДПС в парламента.В началото на срещата темата на разговора не беше ясна. Медиите бяха обсадили вратата на стаята на ДПС.ДПС и ГЕРБ са обсъдили , стана ясно след срещата. Проектът предизвика доста различни мнения в обществото и в съответните вероизповедания, обясни Цветан Цветанов.Светият Синод бил съгласен с предложенията, които се очаква да бъдат направени между първо и второ четене. Сега трябва да се вземе писмено становище, че те дават съгласието си, стана ясно от думите на председателя на ПГ ГЕРБ.Тогава и аз, и председателят на ДПС Мустафа Карадайъ ще положим подписа си, посочи още той. ДПС също изразиха съгласие с постигнатото споразумение. Йордан Цонев обясни, че са необходими няколко редакционни поправки.До 18.00 ч. днес поправките трябва да се внесат в Народното събрание, увериха двете формации. Въпросът е да започне да работи моделът, посочи Цонев. Мисля, че ще постигнем консенсус, подчерта той.", "date": "2018.11.16", "title": "Цветанов и Карадайъ обсъдиха на четири очи вероизповеданията"}
{"url": "https://news.bg/int-politics/brekzit-pokazval-che-tsenata-na-izlizaneto-ot-es-e-mnogo-visoka.html", "text": "Френският финансов министър Бруно льо Мер обяви, че Брекзит показва, че цената на излизането от единния пазар е прекомерно висока, съобщават френските медии.Преди дни правителството на британския премиер Тереза Мей  с Европейския съюз.\"Изборът за британските политици, които пледираха за Брекзит, сега е между отричането на абсурдното им политическо обещание или икономическото бедствие, което ще вземе британския народ като своя първа жертва\", подчерта френският финансов министър.По-рано днес Тереза Мей потвърди, че Великобритания ще излезе от Европейския съюз в съответствие с графика.След повече от година трудни преговори по условията на Брекзит, Лондон и Брюксел най-накрая изготвиха проектоспоразумение за условията на британския развод с Общността.През юни 2016 г. Обединеното кралство гласува да излезе от Европейския съюз в референдум и се очаква да го направи до края на март 2019 г., въпреки че все още съществуват известни препятствия, които пречат на преговорите, а именно ирландската граница и икономическите отношения между Великобритания и ЕС след Брекзит, което прави сценарий за Брекзит без споразумение много възможен.", "date": "2018.11.16", "title": "Брекзит показвал, че цената на излизането от ЕС е много висока"}
{"url": "https://news.bg/world/shest-veroyatni-stsenariya-za-brekzit-sdelkata-na-tereza-mey.html", "text": "Британският вестник \"Гардиън\" представя шест възможни сценария относно договореното от премиера на Великобритания Тереза Мей споразумение за Брекзит с Брюксел.Мей е изправена пред невероятно трудна задача да получи одобрението на парламента, тъй като Лейбъристката партия, Шотландската национална партия, северноирландската Демократична юнионистка партия и 51 консерватори обявиха, че ще гласуват против проектоспоразумението.Ако 27-те страни членки на ЕС одобрят договора на 25 ноември, правителството ще трябва да спечели одобрението на повечето депутати на решаващ вот в началото на декември. Ако Мей изгуби гласуването, тя ще има 21 дни да представи нов план. Ако спечели, тя ще остане на поста за момента.Премиерът може да реши да не подлага договора на гласуване в парламента и да потърси предоговарянето му с ЕС. Това би разгневило някои тори и Брюксел, освен това ще се разглежда като унижение за правителството на Обединеното кралство. Може да отприщи борба за лидерството на страната.Мей може да поиска от Европейския съвет да удължи Член 50, за да получи повече време за сключване на споразумение, което може да премине през парламента. Засега Великобритания напуска Общността на 29 март 2019 г.Подобна молба може и да не бъде одобрена. Някои европейски правителства са под натиск от популистки партии да се извади Великобритания от ЕС възможно най-скоро.Ако някои консерватори сметнат, че Мей вече не може да управлява страната, те могат да организират вот на недоверие.Членове на Групата за европейски изследвания твърдят, че Греъм Брейди, председател на Комисия 1922, ще получи необходимите 48 писма тази седмица. Според правилата в Консервативната партия битката за лидерството може да започне, ако председателят на партията подаде оставка или ако 15% от торите (в момента 48 консерватори) изпратят писмо на председателя на Комисия 1922 за организиране на вот на недоверие. Ако Мей изгуби на подобно гласуване, партията ще трябва да избере нов лидер. Но ако спечели, тя ще получи подкрепа за прокарване на предложения през годината.Подобно гласуване може да се проведе най-рано следващата седмица. Всички тори в парламента ще бъдат призовани да гласуват в полза или против Мей. Ако премиерът спечели, тя не може да бъде пипната най-малко 12 месеца. Ако загуби, ще започне битка за избиране на нов премиер.Ако Мей не получи подкрепа за сделката за Брекзит, тя може да свика предсрочни избори. Тя ще поиска парламентарен вот за парламентарни избори. Най-малко 2/3 трябва да гласуват за предсрочен вот. След това министър-председателят ще обяви конкретна дата, вероятно в края на януари.Според \"Гардиън\" това е малко вероятен вариант. Мей понесе загуба, когато насрочи избори през 2017 г., тъй като изгуби мнозинството на Консервативната партия в парламента.Отделно парламентарни избори могат да бъдат свикани, ако с просто мнозинство депутатите гласуват, че нямат доверие на правителството. Седем консерватори или всички депутати от Демократичната юнионистка партия трябва да гласуват против правителството, за да изгуби гласуването. Мей може да остане на поста, докато договаря с депутатите ново правителство.Мей може да реши, че е невъзможно да постигне споразумение с ЕС, което да премине през парламента и да поиска втори референдум. Парламентът може да гласува за втори референдум. Не е ясно дали има достатъчно депутати, които да подкрепят подобен сценарий. Освен това Мей категорично изключва втори референдум.Междувременно премиерът на Великобритания заяви в интервю за радио LBC, че не може да каже дали Демократичната юнионистка партия ще гласува за сделката с ЕС.Тя също не изключи вероятността да даде на министрите в кабинета свобода да решат дали да подкрепят сделката в парламента, въпреки че тя подчерта важността на \"колективната отговорност\". Впоследствие източник от правителството обяви, че няма да има свободно гласуване.В същото време източник обяви, че министърът на околната среда Майкъл Гоув няма да подаде оставка. По-рано се разпространяваше информация, че може да стане министър за Брекзит, ако Мей му позволи да предоговори споразумението с ЕС.", "date": "2018.11.16", "title": "Шест вероятни сценария за Брекзит сделката на Тереза Мей"}
{"url": "https://news.bg/politics/mareshki-useshta-renesans-na-patriotizma-v-balgariya-i-frantsiya.html", "text": "Лидерът на \"Воля\" Веселин Марешки поздрави лидера на френската крайнодясна партия \"Национален сбор\" Марин Льо Пен за всичко, което е направила за Франция и ЕС.Партията ѝ изпреварвала тази на президента Еманюел Макрон. Европа се променя пред очите ни, изтъкна Марешки.Тази промяна била ясен сигнал какво бъдеще искат хората за континента. Според Марешки нямало е как тази патриотична вълна да не се надигне.Лидерът на \"Воля\" атакува слабото лидерство на ЕС.Той захапа и армията от скъпо платени чиновници в Брюксел. Надигащата се националистическа вълна той оприличи като значимост на падането на Берлинската стена.Според Веселин Марешки лидерите на ЕС били без воля, Ангела Меркел абдикирала, а Макрон бил детрониран от Марин Льо Пен.Лидерът на \"Воля\" не пропусна и да се заяде с нашите \"псевдонационалисти\". Статуквото трудно ще се даде, подчерта той.Марин Льо Пен изрази щастието си, че е в България. Тя подкрепя борбата на \"Воля\" за справедливост за гражданите.В изказването си Льо Пен атакува дивата глобализация. Старият свят не можа да донесе благополучие за гражданите, отсече френската националистка. Тя похвали борбата ни за независимост, свобода и срещу отслабване на идентичността ни.Европа вече не е привлекателна според Льо Пен. Тя е притеснена от икономическото и социално бедствие на континента. Тя не спести критиките си и към политиката на ЕС на отворени врати към мигрантите.Льо Пен обясни как бежанците вършеят из нейната страна. Европейците не са роби, отсече националистката и обясни, че иска да изградим една по-справедлива Европа: \"Искаме Европа на сигурността и свободата.\"", "date": "2018.11.16", "title": "Марешки усеща ренесанс на патриотизма в България и Франция"}
{"url": "https://news.bg/regions/5-godini-zatvor-za-retsidivist-shofiral-piyan-i-bez-knizhka.html", "text": "Осъдиха на 5 години затвор пиян шофьор без книжка, причинил катастрофа. Това реши Районният съд в Пловдив.Рано сутринта на 9 октомври 2016 г. 28-годишният нарушител с инициали Л.Н. карал автомобила си \"Алфа Ромео\" край град Съединение. Пред колата се движел мотокултиватор, управляван от 64-годишен мъж. Заради несъобразена скорост автомобилът на Л.Н. се ударил в машината, изхвърчал от пътя и затънал в напоителен канал край пътя. Мъжът обаче не излязъл от колата си. Вместо това заспал на волана, където го открили пристигналите полицейски служители.Според медицинската експертиза другият шофьор получил четири средни телесни повреди.Тест с дрегер показал 2,26 промила алкохол в кръвта на 28-годишният мъж. Освен това той не притежавал и шофьорска книжка.Било установено, че малко преди катастрофата подсъдимият блъснал и крайпътна селска спирка, но продължил да кара с превишена скорост. Той дори свалил единия от пътниците, които се возели в колата, заради многократни забележки да шофира по-внимателно.До момента Л.Н. е осъждан седем пъти за престъпления против собствеността, хулиганство, шофиране след употреба на алкохол и др.Присъдата на Районен съд-Пловдив подлежи на обжалване пред Окръжен съд-Пловдив.", "date": "2018.11.16", "title": "5 години затвор за рецидивист, шофирал пиян и без книжка"}
{"url": "https://news.bg/crime/otlozhiha-deloto-za-etnicheska-omraza-v-smolyan.html", "text": "Районният съд в Смолян отложи делото за проповядване на етническа омраза и радикален ислям спрямо българите, съобщи Нова телевизия.Обвиняем по делото е Ефрем Моллов, автор на книгата \"Има ли бъдеще Велика Булгария или защо бе скрита историята на помаците?\".Съдът не даде ход на делото, тъй като обвиняемият и неговите адвокати не са известени в предвидения по закон 7-дневен срок. Ефрем Моллов и защитниците му не се явиха на делото.В обвинителния акт се посочва, че чрез книгата си той е проповядвал омраза, основана на етническа принадлежност, използвайки обидни, дискриминационни думи и изрази спрямо българите, нечислящи се към измисления от него \"помашки етнос\".Според обвинението Моллов насаждал исторически неправдоподобни тези за преследване, унижения, терор, насилие, насилствено асимилиране, геноцид спрямо българите мюсюлмани от страна на българи християни.Сред слушателите в съдебна зала бяха група представители на ВМРО и сдружение \"Родопски хайдути\".По неофициална информация обвиняемият живее със семейството си в чужбина.Делото бе отложено за 21 декември.Припомняме, че трима депутати по делото срещу Ефрем Моллов. Те призоваха главния прокурор Сотир Цацаров да следи внимателно процесаи да не допуска каквато и да било странична намеса върху прокуратурата.Според патриотите от ВМРО, Ефрем Моллов се ползвал с политически чадърот определена партия със сериозно позиции в този регион.", "date": "2018.11.16", "title": "Отложиха делото за етническа омраза в Смолян"}
{"url": "https://news.bg/society/poveche-sluchai-na-seksualno-nasilie-nad-detsa-prez-poslednite-godini.html", "text": "Повече случаи на сексуално насилие над деца се наблюдават през последните години. Това посочи пред БНР психологът Ани Торозова, която е координатор на социалната услуга \"Зона заКрила\". Услугата ще бъде представена днес от Асоциация \"Анимус\".По думите на събеседника насилието се идентифицира много трудно. \"Случаите се увеличават, но е необходима по-голяма чувствителност по отношение на това\", каза тя.По думите на Торозова от началото на годината 22 жени са убити в случаи на насилие. Има 3 убити деца в следствие на домашно насилие.\"Това са неща, за които не се говори достатъчно\", коментира тя.Според нея насилието е свръхналожено в нашето общество. Трябвало да има доста по-голяма ангажираност на държавата по отношение на разкриване на услуги, свързани с подкрепа на пострадали от насилие.Координаторът на социалната услуга обясни още какво точно представлява услугата \"Зона заКрила\".\"Услугата е уникална за България. Тя включва в себе си програми в помощ и подкрепа на деца и семейства, пострадали от домашно насилие. Тези услуги са съсредоточени под един покрив. Когато един детски случай пристигне в \"Зона заКрила\", децата биха могли да получат комплексна помощ - психологическа, социална, медицинска, юридическо застъпничество и подкрепа. Хората имат възможността да използват всички тези услуги на едно място. В \"Зона заКрила\" е поместена и специализирано помещение за изслушване на деца - синя стая, където биха могли да се извършват защитени разпити на деца по отношение на случаи на сексуално насилие, домашно насилие - в среда, която да бъде изключително щадяща по отношение на децата\".В страната има общо 3 такива центъра за застъпничество и подкрепа за деца. Торозова посочи, че услугата е стартирала от 2015 г., като за тази година случаите са над 100.", "date": "2018.11.16", "title": "Повече случаи на сексуално насилие над деца през последните години"}
{"url": "https://news.bg/world/nad-40-zaginali-pri-intsident-s-avtobus-v-zimbabve.html", "text": "Повече от 40 души загинаха, след като автобус избухна в пламъци в югозападната част на Зимбабве, съобщават световни агенции.Други най-малко 20 души са ранени, някои от тях са със сериозни изгаряния при инцидента, станал в четвъртък вечерта, обяви говорител на местната полиция.Снимки на Червения кръст на Зимбабве, публикувани в \"Туитър\", показват изгорелия автобус.Инцидентът е станал на около 550 километра южно от столицата Хараре.Държавната медия съобщава, че пожарът вероятно е възникнал при експлозия на газова бутилка на пътник в автобуса.Властите обявиха, че повече от 42 души са загинали.През миналата седмица 47 души загинаха при катастрофа на два автобуса в страната.Инцидентите на пътя в африканската страна са чести.През юни 2017 г. 43 души загинаха при катастрофа на автобус на магистрала към Замбия.", "date": "2018.11.16", "title": "Над 40 загинали при инцидент с автобус в Зимбабве"}
{"url": "https://news.bg/world/kndr-shte-deportira-amerikanets-vlyazal-nezakonno-ot-kitay.html", "text": "Северна Корея ще депортира гражданин на САЩ, който е арестуван след незаконно влизане в страната от Китай на 16 октомври, съобщава местната медия KCNA.По непотвърдена информация американският гражданин е казал пред севернокорейските следователи, че е изпратен по заповед на ЦРУ.КНДР все още не е решила кога да депортира американеца.Възможното депортиране на американеца се разглежда като признак на добра воля на фона на блокираните преговори за ядрено разоръжаване между Пхенян и Вашингтон и на фона на информация, че Северна Корея не е съобщила ракетни бази и е подновила ядрените активности.По-рано тази година Ким Чен-ун освободи трима американци, които се върнаха в САЩ с американския държавен секретар Майк Помпео.", "date": "2018.11.16", "title": "КНДР ще депортира американец, влязъл незаконно от Китай"}
{"url": "https://news.bg/disasters/kitay-rusiya-i-kanada-vodyat-planetata-kam-katastrofalno-zatoplyane.html", "text": "Настоящите политики по отношение на климатичните промени на Китай, Русия и Канада ще тласнат света над катастрофалните 5 градуса по Целзий затопляне. Това показва проучване, което класира целите, поставени относно климатичните промени в различни страни, пише британският в. \"Гардиън\".САЩ и Австралия са само малко след тях, като и двете тласкат увеличението на глобалната температура опасно над 4 градуса над прединдустриалните нива, се посочва в доклада, докато дори Европейският съюз, който обикновено се смята за лидер по отношение на мерките срещу климатичните промени, е на път към повече от два пъти над 1,5 градуса, които учените посочват, че са умерено безопасно равнище на затопляне.Проучването, публикувано в сп. Nature Communications, оценява връзката между амбицията на всяка страна да намали емисиите и повишаването на температурите, което би станало, ако светът следва техния пример.Целта на доклада е да информира преговарящите за климата, след като те започнаха двугодишен процес на увеличаване на ангажиментите по отношение на климата, които понастоящем са много далеч от целта от 1,5 до 2 градуса увеличение на глобалната температура, поставена преди три години в Парижкото споразумение за климата.Сред големите икономики проучването показва, че Индия води \"парада\" с цел, която се отклонява само леко от целта от 2 градуса. По-слабо развитите страни обикновено са по-амбициозни, отчасти защото имат по-малко заводи, електроцентрали и автомобили, което означава, че имат по-ниски емисии.В другата страна на спектъра са индустриалният гигант Китай и големите износители на енергоносители, които не правят почти нищо за ограничаване на емисиите на въглероден диоксид. Сред тях са Саудитска Арабия (петрол), Русия (газ) и Канада, която добива голямо количество мръсен петрол от катранени пясъци. Лобистките групи на изкопаемите горива в тези страни са толкова мощни, че ангажиментите на правителствата относно климата са много слаби, поставяйки света на пътя към повече от 5 градуса затопляне до края на века.Съвсем малко по-добре са групата държави, които тласкат планетата към затопляне от над 4 градуса. Сред тях са САЩ, които имат огромни емисии от енергетиката, индустрията и селското стопанство, донякъде компенсирани от обещания за скромни съкращения и повече възобновяеми източници на енергия. Австралия, която остава силно зависима от износа на въглища, също е в тази категория.Богатите общества в Европа са малко по-добре - до голяма степен защото емисиите се изчисляват по-скоро от източника на производство вместо от точката на консумацията, но авторите на доклада твърдят, че действията им изостават от обещанията им да дадат положителен пример.", "date": "2018.11.16", "title": "Китай, Русия и Канада водят планетата към катастрофално затопляне"}
{"url": "https://news.bg/crime/30-godishen-bez-knizhka-blasna-politsay-v-ruse.html", "text": "30-годишен мъж без книжка блъсна полицай, съобщиха от областна дирекция на МВР - Русе.Шофьорът не спрял на полицейско разпореждане за проверка. При опит да избяга, изгубил контрол над автомобила си и блъснал и ранил полицай.Инцидентът станал около 2,00 часа на 15 ноември. Шофьорът на автомобила бил открит малко по-късно от полицията.Проверката за алкохол дала положителен резултат от 0,51 промила.", "date": "2018.11.16", "title": "30-годишен без книжка блъсна полицай в Русе"}
{"url": "https://news.bg/comments/topim-se-neizbezhno-e.html", "text": "Преди няколко дни бяха публикувани прогнозите на Института за изследване на населението и човека (ИИНЧ) към БАН, които потвърждават тенденциите, коментирани от години - независимо от мерките, които ще предприеме държавата, населението ще намалява. В доклада по проекта \"Мерки за преодоляване на демографската криза в Република България\" учените представят три варианта на демографско развитие до 2040 г., според инерционния (при който не се вземат мерки) населението на страната би достигнало 5 860 000 души, а според най-благоприятния би било почти с милион повече - 6 750 000.Констатациите на специалистите, работили по заръка на Министерския съвет не са изненада. Демографската криза у нас е факт от години, макар че никога досега не е имало толкова сериозен анализ на мерките, които трябва да предприеме държавата - учените представят 10 пакета с предложения, главно в областта на стареенето и за редуцирането на детската и преждевременната смъртност. Други 80 мерки са свързани с ранното детско развитие, здравеопазването, образованието, качеството на човешкия капитал, условията на живот и т.н.Анализът на института излиза месеци, след публикацията в \"Бизнес инсайдър\", посветена на десетте държави с най-сериозни демографски проблеми. Този анализ стана особено популярен у нас, тъй като в материала бе отделено специално място на демографската криза в страната. Според него населението на най-бедната страна-членка на ЕС само за десетилетие е намаляло с над 400 000 души.Това ни определя като най-бързо топяща се нация. Прогнозите, цитирани в американското издание, са до 2050 година българите да са едва 5,4 милиона. Причините са не само в ниския коефициент на раждаемост (1,46 на жена), но и високата емиграция. В тази класация след България са Латвия, Украйна, Хърватия, Румъния, Молдова, Полша, Сърбия и Унгария.Ако част от демографския проблем у нас е свързан с емиграцията, изненада е констатацията, че пред подобна криза са изправени едни от най-развитите държави в света, заради ниската раждаемост. Сред тях са САЩ, Япония, Испания, Италия, Обединеното кралство. Повечето от тях обаче компенсират спада в раждаемостта с прием на мигранти. България не може да разчита на подобна компенсация, защото не е желана дестинация за имиграция, а и обществените нагласи не са в полза на този процес. Макар че страните с най-развита икономика в ЕС направиха точно това - отвориха границите си.Изследване на Хамбургския институт за международна икономика показва, че в периода 2008-2013 година Германия е с най-ниска раждаемост в света - 8,2 на 1000 души. Най-голямата икономика в Европа е изправена пред демографска криза. Десетилетия наред смъртните случаи са повече от ражданията - коефициентът на раждаемост е средно 1,4 (при 1,46 у нас), а за да се запази прирастът на населението в сегашния му вид, трябва да е 2,1. Прогнозата в доклада на хамбургските учени е до 2060 г. населението да намалее до 87 млн. души, а според доклад на ООН до 2030 г. процентът на германците в трудоспособна възраст ще падне до 54. Това прави Германия най-засегнатата от демографската криза индустриална страна, въпреки притока на млади, трудоспособни мигранти. За да компенсира недостига страната, трябва да приема над половин милион мигранти всяка година.Всъщност само скандинавските страни имат известен успех с демографския проблем и причините за това са стабилните им икономики и щедрите отпуски за отглеждане на дете, а при Норвегия и Швеция допълнителен стимул е високата имиграция. Но и там социалната подкрепа за родителите е стимул за по-висока раждаемост. В Швеция е осигурена възможност за съчетаване на майчинството с работата с отпуск, който може да бъде ползван по преценка на родителя, грижата за децата е солидно финансирана от държавата, а бащите имат същите възможности за ползване на отпуск като майките, което позволява на семействата повече гъвкавост в избора на вариант за запазване на стабилни доходи.Подобряването на демографския профил е един от най-силните аргументи в полза на приема на имигранти, като начин за повишаване нивото на раждаемостта. От този стимул за ръст на населението се възползваха и Франция, и Великобритания.Ниската раждаемост е факт в световен мащаб (дори в Китай коефициентът е 1,6 0 по-висок този в България, въпреки рестриктивните мерки, които тамошното правителство предприема от години, за да ограничи раждаемостта). И като че ли и това не е най-големият проблем у нас. Само че останалите фактори, които влияят върху демографската криза в страната са също толкова проблемни - икономическо развитие, разпределение на доходите, заетост, социални услуги и пенсии, бедност, здравеопазване, образование. Това стимулира младото трудоспособно население да емигрира и да създава поколението си зад граница, притиснато от невъзможността за постигане на нормален жизнен стандарт тук. Броят на емигрантите е доста по-висок от броя на имигрантите.Неблагоприятното миграционно салдо според специалистите може да се промени само със значително нарастване на темповете на икономически растеж и стандарта на живот. Излиза, че коренната промяна в образователната система и политиките за регулиране на пазара на труда е неизбежна, стига да има политическа воля да се случи. Това обаче изисква редица непопулярни мерки, които управляващите трудно биха преглътнали. И не става дума за екзотични предложения като лансираното от вицепремиера Валери Симеонов по време на дискусия в Софийския университет миналата година. Според него изходът от демографската криза у нас е в стимулирането на тридетния модел, при който всяко трето дете в семейството ще бъде на държавна издръжка. Като оставим настрана фантастичния елемент в идеята държавата да издържа децата ни, остава висящ другият момент - колко семейства се решават на второ дете, че да стигнат до заветния тридетен модел?Не липсват бодри идеи и сред социалистите, които пък преди дни предложиха еднократната помощ за второ и трето дете да е 6400 лв. - едни 10 минимални работнизаплати (по техни разчети МРЗ трябва да е 640 лв.). Логиката им е предизборна, това е ясно, но и практиката с увеличаването на еднократната помощ не е особено ефективна, твърдят го и учените, които от години анализират демографски процеси.На фона на тези политически нагласи е сложно да преценим кой точно ще пожелае да реализира предложенията на експертите от БАН. В този смисъл най-реалистичен е инерционният вариант, прогнозиран от учените, с който вероятно ще трябва да свикнем - към 2040 г. ще сме не повече от 5 860 000 души.", "date": "2018.11.16", "title": "Топим се - неизбежно е"}
{"url": "https://news.bg/crime/hvanaha-burgazliya-tochil-bankovi-karti-chrez-fishing-sayt.html", "text": "22-годишен бургазлия беше задържан за източване на банкови карти, съобщиха от Областната дирекция на МВР.Мъжът извършил неправомерни транзакции в размер на 900 лв., като използвал данни от банковите карти на военен от Карлово.22-годишният мошеник с инициали П.Д. създал фишинг сайт, чрез който откраднал паролите на източените карти. Той използвал чуждите карти, за да зарежда кредити в онлайн игри и да купува стоки от интернет магазини.В дома на бургазлията са намерени предмети, които доказват отношението му към престъплението. Той е задържан за 24 часа.", "date": "2018.11.16", "title": "Хванаха бургазлия, точил банкови карти чрез фишинг сайт"}
{"url": "https://news.bg/int-politics/gruevski-izpolzval-kola-na-posolstvoto-na-ungariya-za-da-napusne-albaniya.html", "text": "Бившият премиер на Македония Никола Груевски се смята, че е влязъл нелегално в Албания, бягайки на път за Унгария, за да избегне затвор в родната си страна, съобщиха от албанската полиция, цитирани от \"Франс прес\".\"Груевски най-вероятно е влязъл в Албания нелегално\", изтъкнаха от полицията.Преминаването на бившия македонски премиер в Албания не е било регистрирано на нито един граничен пункт между Македония и Албания.Груевски е заподозрян, че е преминал границата между страните пеша, за да \"избегне привличането на внимание\", добавиха от албанската политика.Изправен пред затвор за злоупотреба с власт, бившият авторитарен лидер, който доминираше Македония в продължение на почти десетилетие до 2016 г., обяви във \"Фейсбук\" във вторник, че търси политическо убежище в Унгария.Той твърди, че е жертва на политическо преследване в Македония.Албанската полиция вчера заяви, че Груевски е напуснал страната в неделя, за да влезе в Черна гора с унгарски дипломатически автомобил.Унгарското правителство отрече, че активно е съдействало за бягството на Груевски. Унгарският премиер Виктор Орбан последователно е подкрепял Груевски, авторитарен десен управник като него самия.Черногорският вестник \"Виести\" съобщи днес, цитирайки полицейски източник, че Груевски е бил придружен от двама души с унгарски дипломатически паспорти при влизане и излизане от Черна гора.Груевски беше осъден на затвор в Македония за използването на държавна кола за лични нужди. Съд в Скопие потвърди присъдата през октомври.Той също така е изправен пред редица други обвинения в корупция, злоупотреба с власт, изборни измами, както и незаконно подслушване.", "date": "2018.11.16", "title": "Груевски използвал кола на посолството на Унгария, за да напусне Албания"}
{"url": "https://news.bg/world/poveche-ot-50-darzhavi-prieha-nova-definitsiya-na-kilograma-i-drugi-osnovni-edinitsi.html", "text": "Генералната конференция по мерките и теглилките прие нова дефиниция на килограма и други основни единици, съобщава АП.На среща във Версай, Франция, десетки държави приеха редица промени в Международната система единици, които са изключително важни за човешка дейност като световната търговия и иновациите в науката.Най-голям интерес предизвика промяната на килограма, мярката за маса.От 1889 г. до днес за еталон служеше цилиндър с височина и с диаметър равни на 39,17 mm, изработен от сплав на 90 % платина и 10 % иридий, който се съхранява в покрайнините на Париж.Сега този прототип ще бъде заменен от нова дефиниция, която се основава на научна формула.Държавите също така единодушно одобриха актуализирането на три други ключови единици: на келвина за температура, ампера за електрически ток и на мола за количество вещество.Промените, бурно аплодирани, бяха приети от повече от 50 държави.", "date": "2018.11.16", "title": "Повече от 50 държави приеха нова дефиниция на килограма и други основни единици"}
{"url": "https://news.bg/society/retsiklirame-baterii-nad-srednoto-za-es-dovolen-dimov.html", "text": "България заема едно от челните места в ЕС по ефективност на рециклирането на оловно-акумулаторни батерии.Това заяви министърът на околната среда и водите Нено Димов по време на парламентарния контрол в отговор на въпрос за изпълнение на целите за масово разпространените отпадъци, съобщи БНТ.Димов отбеляза, че според данните за 2016 г. България е постигнала 48,5% събиране на портативни батерии при цел 40%. Този резултат е с почти два процента по-висок от средния за ЕС, коментира министърът.По отношение на излязлото от употреба електрическо и електронно оборудване, България изпълнява успешно всичките си цели по събиране и рециклиране, а за някои категории традиционно надхвърля средните за ЕС резултати, допълни още министърът.Димов посочи, че за 2016 г. страната е събрала 7,9 кг. на човек излязло от употреба електрическо и електронно оборудване от бита при средно 7,8 за ЕС.При оползотворяването на информационно и телекомуникационно оборудване сме постигнали почти 95% при средно 89 процента за ЕС, каза още Димов.При потребителското оборудване са постигнати 98,6%, което е със седем процента повече от средното за ЕС.Най-висок е резултатът при категориите, свързани с медицинско оборудване, където България е постигнала 99,3%, при средно 88% за ЕС. През 2016 г. България рециклира общо 63,8% от пуснатите на пазара опаковки.В страната се рециклират 52,6% пластмасови отпадъци при средно за ЕС 44,3%.Едва три държави в ЕС имат по-добри резултати по този показател, посочи Димов.При хартията се рециклира 80,1% при цел по директивата 60 на сто.Екоминистърът поясни още, че страната ни рециклира 70% стъклени опаковки при 75% за ЕС.При излезлите от употреба моторни превозни средства за 2016 г. постигнатото ниво на повторна употреба и рециклиране е 95%, при цел - 85%.", "date": "2018.11.16", "title": "Рециклираме батерии над средното за ЕС, доволен Димов"}
{"url": "https://news.bg/crime/arestuvaha-18-godishen-huligan-psuval-politsai.html", "text": "18-годишен хулиган беше задържан заради обиди и закани към полицаи, съобщиха от Областната дирекция на МВР във Велико Търново.В 1.30 часа тази нощ постъпил сигнал за нарушаване на нощната тишина на адрес в Горна Оряховица. Отзовалите се служители на реда заварили на мястото 18-годишния младеж, който вече бил познайник на полицията. Когато униформените се опитали да го проверят, той им отправил ругатни и закани, а при опит да бъде задържан, оказал ожесточена съпротива.Хулиганът е отведен в ареста за 24 часа. Срещу него е започнато бързо производство.", "date": "2018.11.16", "title": "Арестуваха 18-годишен хулиган, псувал полицаи"}
{"url": "https://news.bg/crime/otlozhiha-deloto-za-otnemane-imoti-na-bratya-galevi-za-mart-2019-g.html", "text": "Отложиха делото за отнемане на незаконно придобито имущество на т.нар. \"братя\" Галеви - Ангел Христов и Пламен Галев. Следващото заседание на Кюстендилския окръжен съд ще бъде на 18 март 2019 г., съобщиха от съда.На днешното заседание беше изслушана икономическата експертиза за отнемане на незаконно придобито имущество.На заседанието представител на Антикорупционната комисия (КПКОНПИ) възрази, че вещите лица са пропуснали в анализа разходите за имението в Ресилово. Съдът прие възражението им.Според внесения от КПКОНПИ иск, бизнесмените, известни като \"братя\" Галеви, са финансирали изграждането на имота, който формално е собственост на кипърска офшорка. От страна на Комисията беше направено и възражение за прекомерност на исканите от вещите лица хонорари.Процесуалният представител на Комисията направи възражение по недопустимост на представени на днешното заседание счетоводни документи на офшорна компания, която няма свой процесуален представител. Книжата бяха представени от адвокат на друга офшорна компания, информират от съда.В началото на заседанието един от адвокатите поиска делото да бъде спряно, както и да бъде отправено преюдициално запитване по него до Съда на Европейския съюз.", "date": "2018.11.16", "title": "Отложиха делото за отнемане имоти на \"братя\" Галеви за март 2019 г."}
{"url": "https://news.bg/comments/brekzit-i-slozhniyat-tants-na-tereza-mey.html", "text": "Помните ли Майкъл Гоув? Британският държавен секретар на околната среда (министър, по български) бе един от най-близките хора на Борис Джонсън (него със сигурност го помните), а двамата ръководеха кампанията Leave за напускането на Великобритания на Европейския съюз.А малко след като този тандем доведе до успешен край кампанията за излизането от ЕС, увенчана с победа за лагера Leave, Майкъл Гоув се кандидатира за председател на Консервативната партия, изпреварвайки Борис Джонсън. Впоследствие Майкъл Гоув загуби битката от Тереза Мей, но преди това вече беше загубил и приятелството си с Борис Джонсън.Именно Майкъл Гоув обаче е фигурата, която прави ронещия се кабинет на Тереза Мей все още възможен. Въпреки че ситуацията на Даунинг стрийт 10 е повече от динамична и всичко изглежда предпоследно, поне по информация от последните часове, Майкъл Гоув няма да подава остава от министерския си пост (по примера на някои негови колеги като Доминик Рааб и Естер Маквей).А последното означава следното: това е вторият път, когато Майкъв Гоув спасява кабинета на британския министър-председател. Първият бе няколко месеца по-рано, когато Дейвид Дейвис и Борис Джонсън, тъкмо в този ред и в знак на несъгласие с плана \"The Chequers\", който чертаеше грубата рамка за напускането на ЕС, хвърлиха оставки.Кой ще бъде държавен секретар на околната среда в британския кабинет, разбира се, няма кой знае какво значение. Важното тук обаче е друго: подкрепя ли Майкъл Гоув Тереза Мей? И, да, оставането му в рамките на кабинета е знак за точно това. Но нека да не мислим, че подкрепата за Мей е подкрепа за нейния план. Точно това разбира добре все още настоящият държавен секретар по околна среда.Давайки си сметка за значението на Гоув, британският министър-председател е предложил именно той да оглави освободения от Доминик Рааб пост на главен преговарящ за Brexit от страна на Обединеното Кралство. Информацията, която идва от медиите на острова, показва, че Гоув е поставил условие, за да приеме подобна оферта: възможността да промени представения от Мей план за напускането на Великобритания на ЕС. Условието му обаче не е било прието, следствие на което Гоув си остава в рамките на скуката и управлението на околната среда.А в кабинета на Тереза Мей не са много фигурите, които могат да го разтурят или, напротив, да го заздравят допълнително (успоредно с Майкъл Гоув, това са също така Лиъм Фокс като символ на старата генерация и Саджид Джавид като емблема на новата). Докато тези тримата не са хвърлили оставки, Тереза Мей може да бъде сравнително спокойна.А пък и в крайна сметка след като с напускането си Борис Джонсън, който е най-рейтинговият политик на консерваторите според данните на YouGov, не успя да предизвика кадрова криза в кабинета на Мей, наистина ли мислихте, че това ще успее да направи Доминик Рааб?Но проблемът за британския министър-председател не лежи толкова в нейния кабинет, колкото в обществото, в нейната партия и в парламента на страната. Това показват следните данни от съвсем пресния социологически сондаж на YouGov.Първо, по отношение на обществото: 42% от британските граждани не подкрепят така представения им план за Brexit. На този фон едва 19% го одобряват, а цели 39% нямат мнение.Второ, по отношение на партията: 41% от избирателите на торите също не одобряват въпросния план (а почти по еднакъв дял или приемат плана - 28%, или нямат мнение за него, 31%).И в Камарата на общините, където съгласуваният план между Лондон и Брюксел трябва да мине, нещата не изглеждат добре. В рамките на представителите на Консервативна партия се очаква, по различни оценки, между 20 и 60 членове на торите да не подкрепят предложението на Мей. Те са най-вече от квотата на hard-Brexiteers (привържениците на твърд Брекзит), от които среди вече се събират писма и подписи за вот на недоверие срещу министър-председателя (всъщност техният своеобразен лидер, Джейкъб Рийс-Мог, стои много близо до Борис Джонсън, а двамата работят все повече в тандем).Но в Долната камара на парламента проблемите за Тереза Мей не приключват с торите от нейната партия, тъй като се очаква най-вероятно малкият коалиционен партньор на консерваторите, Демократичната юнионистка партия от Северна Ирландия, също да гласува срещу така представения план. Причини не са оригинални: представителите на Северна Ирландия виждат в него създаване на различни регулации и стандарти между Белфаст и Дъблин, така както и на евентуално граница между двете страни (последното зависи от това ще остане ли Великобритания в митническия съюз заедно със Северна Ирландия).И ако Тереза Мей се е надявала, че с подобен опит за soft Brexit или Brexit in name only (мек Брекзит или Брекзит само в името) ще успее да спечели гласове от лейбъристите, които така или иначе флиртуват с идеята за втори референдум, то сметките й поне на този етап изглеждат направени без кръчмаря: не повече от 15 представители на опозицията, ръководена от Джереми Корбин, заявяват желание да подкрепят така представения план.А ако този план не успее да си спечели подкрепа от мнозинството в парламента на Обединеното Кралство, то тогава пътят към предсрочните избори става най-пряк.Всичко това означава, че Тереза Мей е изправена пред най-голямото си предизвикателство, откакто е лидер на Консервативната партия и министър-председател на Великобритания.Британският премиер трябва да бъде готов отново за танц, но този път от тези, които ще му помогнат да оцелее на сцената на политиката.Междувременно управляващото мнозинство в Обединеното Кралство е изправено пред една грозна, но също толкова реалистична действителност. А именно, да избира кое предпочита: неудобствата на един мек Брекзит или катаклизмите от един твърд социализъм на Джереми Корбин.", "date": "2018.11.16", "title": "Брекзит и сложният танц на Тереза Мей"}
{"url": "https://news.bg/world/moskva-270-000-siriyski-bezhantsi-se-pribraha-po-domovete-si.html", "text": "Министерството на отбраната на Русия обяви, че близо 270 000 сирийски бежанци са се върнали в родната си страна през последните месеци, информира АП.Генерал-полковник Михаил Мизинцев от ведомството заяви пред журналисти, че близо 6 000 души са се върнали в Сирия през последната седмица. Според него Москва вижда големи потоци от бежанци, които се връщат в арабската държава.Москва и сирийското правителство насърчават бежанците да се върнат в Сирия. Но западни правителства предупреждават, че е твърде рано, тъй като се опасяват от преследване на бежанци.", "date": "2018.11.16", "title": "Москва: 270 000 сирийски бежанци се прибраха по домовете си"}
{"url": "https://news.bg/int-politics/nyama-vazmozhnost-za-predogovoryane-na-sdelkata-za-brekzit-obyavi-irlandiya.html", "text": "Премиерът на Ирландия Лео Варадкар обяви, че не смята, че е останало каквото и да е пространство за предоговаряне на споразумението за Брекзит, независимо кой ще бъде назначен за следващ британски министър за Брекзит, съобщават британски медии.Варадкар посочи, че излизане на Великобритания без споразумение няма да бъде \"хаотично\", защото ще бъде много трудно да се избегне твърда граница между Ирландия и Северна Ирландия.\"Можем да избегнем твърда граница, като подпишем споразумението, което беше договорено... Смятам, че при сценарий без споразумение ще бъде много трудно да се избегне твърда граница\", допълни ирландският премиер.Британският премиер Тереза Мей заяви вчера, че споразумението, договорено с Брюксел и  \"изпълнява приоритетите на британския народ\" въпреки недоволството, изразено от някои министри и депутати.Тя добави, че възнамерява да продължи да настоява за споразумението за Брекзит, тъй като то е \"в най-добрия интерес\" на Обединеното кралство.По-рано днес медиите информираха, че членове на Консервативната партия на Тереза Мей, привърженици на твърд Брекзит, са събрали  на британския премиер и за иницииране на вот на недоверие в парламента.", "date": "2018.11.16", "title": "Няма възможност за предоговоряне на сделката за Брекзит, обяви Ирландия"}
{"url": "https://news.bg/crime/siderov-ne-znaeh-che-valeri-podava-ostavka.html", "text": "Не сме се виждали с Валери Симеонов, нито сме се събирали на коалиционен съвет.Това заяви пред в. \"24 часа\" лидерът на парламентарната група на \"Обединени патриоти\" Волен Сидеров. Той уточни, че не е очаквал новината, че Симеонов е подал оставката си като вицепремиер.Другият вицепремиер на \"Обединени патриоти\" - военният министър Красимир Каракачанов не отговаря на мобилния си телефон. От изявлението на Симеонов се разбра, че той пък предварително е бил уведомен, лично от него.", "date": "2018.11.16", "title": "Сидеров: Не знаех, че Валери подава оставка"}
{"url": "https://news.bg/politics/premierat-priel-ostavkata-na-valeri-simeonov.html", "text": "Премиерът Бойко Борисов прие  на заместник министър-председателя по икономическата и демографската политика Валери Симеонов.Това съобщиха от правителствената пресслужба.Вицепремиерът Валери Симеонов е депозирал днес оставката си, подчертавайки че това е лично негово решение и е свързано с нежеланието му да става повод за напрежение в управлението.", "date": "2018.11.16", "title": "Премиерът приел оставката на Валери Симеонов"}
{"url": "https://news.bg/politics/horo-na-orlov-most-sled-ostavkata-na-valeri-simeonov.html", "text": "Майките на деца с увреждания ликуват, след като вицепремиерът Валери Симеонов обяви, че подава оставка. И днес, по станала вече традиция, майките излязоха на шествие в центъра на София.Скандиранията им \"оставка\" обаче бяха сменени с радостни викове, след като разбраха новината. В пристъп на радост те се хванаха на хоро на \"Орлов мост\".\"Щастливи сме! Показахме, че когато има гражданско общество и има постоянство, нещата могат да се случат. Доказахме, че обществото може да се справи\", коментира една от майките от инициативата \"Системата ни убива\".Протестите срещу оттеглилия се вицепремиер продължиха 26 дни подред.", "date": "2018.11.16", "title": "Хоро на \"Орлов мост\" след оставката на Валери Симеонов"}
{"url": "https://news.bg/int-politics/tramp-i-erdogan-govoriha-po-telefona.html", "text": "Президентите на Турция и САЩ Тайип Ердоган и Доналд Тръмп обсъдиха по телефона сирийското споразумение, случая с  и двустранните отношения, съобщиха от пресслужбата на турския президент.Следва да се отбележи, че Ердоган и Тръмп са съгласни, че е необходимо да се извърши пълно разследване на убийството на Кашоги.Освен това турският лидер предаде на Тръмп своите очаквания за прекратяване на американската военна подкрепа за сирийските кюрдски сили за самоотбрана.Джамал Кашоги, който работи като журналист за \"Вашингтон пост\" и живее в Съединените щати от 2017 г., изчезна в Турция на 2 октомври, след като влезе в сградата на генералното консулство на Саудитска Арабия в Истанбул.В нощта на 20 октомври държавните медии в  посланието на главния прокурор на страната, че според предварителните данни журналистът е п, починал при спор с персонала на консулството.Според изявление, публикувано в четвъртък от прокуратурата на Саудитска Арабия, .", "date": "2018.11.16", "title": "Тръмп и Ердоган говориха по телефона"}
