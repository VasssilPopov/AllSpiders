{"url": "https://news.bg/world/pompeo-ako-ne-ste-s-tramp-nyamate-myasto-v-ekipa-mu.html", "text": "Това заяви държавният секретар на САЩ Майк Помпео в коментар на разкритието, че заместник-главният прокурор на САЩ Род Розенстийн е предложил през миналата година тайно да се записват разговорите на президента Доналд Тръмп, за да се покаже хаосът, поглъщащ администрацията, предаде Fox News.По думите на Помпео, той още от самото начало е следвал правилото, че след като работи с президента, то трябва да направи така, че \"неговата мисия да успее\". Този съвет е давал и на колегите си и е призовавал ФБР, ЦРУ и други служби да работят за това. Стана ясно, че Розенстийн е водил разговори с членове на правителството за задействане на 25-ата поправка в американската конституция, позволяваща президентът да бъде отстранен поради непригодност да изпълнява задълженията си и властта да бъде предадена на вицепрезидента.Това е станало през пролетта на миналата година, когато Тръмп уволни Джеймс Коми като директор на ФБР. Посочва се, че през следващите дни президентът еразкрил класифицирана информация на руснаците, а от Коми е поискал да демонстрира лоялност към него и да прекрати разследването на руската намеса в изборите.Самият Розенстийн заяви, че в публикацията има много неточности и фактически грешки. По думите му, изобщо не е ставало дума за отстраняване на Тръмп. От кабинета му твърдят, че разговорите за записване на разговорите на президента са били шега.Според информация на \"Франс прес\", в крайна сметка Розенстийн не е направил записи на Тръмп.", "date": "2018.09.22", "title": "Помпео: Ако не сте с Тръмп, нямате място в екипа му"}
{"url": "https://news.bg/regions/katastrofa-zatrudnyava-dvizhenieto-po-trakiya-kam-stolitsata.html", "text": "Пътнотранспортно произшествие възникна в района на 5 км от АМ \"Тракия\" в платното за движение в посока столицата, съобщиха от Агенция \"Пътна инфраструктура\".Преминаването на превозни средства се осъществяваше само в активната лента за движение. Аварийната и скоростната ленти за движение бяха блокирани в продължение на няколко часа. Към 15.40 часа движението при км 5 в посока София на АМ \"Тракия\" е било възстановено, пишат от АПИ.Поради ремонт на съоръженията, при 17 и 18 километър от магистралата в посока Бургас, движението се осъществява двупосочно в платното за София, пише БНР.Междувременно на АМ \"Хемус\" пък се ремонтират 4 виадукта.", "date": "2018.09.22", "title": "Катастрофа затруднява движението по \"Тракия\" към столицата"}
{"url": "https://news.bg/world/sasht-nyamat-pravo-da-se-mesyat-v-rusko-kitayskoto-voenno-satrudnichestvo-tropna-pekin.html", "text": "Решението на Китай да закупи изтребители и ракетни системи от Русия е нормален акт на сътрудничество между суверенни държави и САЩ \"нямат право да се намесват\".Това обяви говорителят на военното министерство на Китай, цитиран от \"Ройтерс\".В четвъртък Държавният департамент на САЩ наложи санкции на китайската държава. Причината е решението на Пекин да закупи отбранително оборудване от Русия, което е в нарушение на наложените от САЩ санкции срещу Кремъл през 2017 г. Конкретно санкциите се отнасят за закупуването на 10 бойни самолета Су-35 през 2017 г. и оборудване за зенитно-ракетен комплекс С-400 през 2018 г.\"Подходът на САЩ е очевидно нарушение на основните норми на международните отношения, пълна проява на хегемония и сериозно нарушаване на отношенията между двете държави и техните въоръжени сили\", поясни китайският представител.Той предупреди, че ще има последствия за САЩ, ако не отменят санкциите. ", "date": "2018.09.22", "title": "САЩ нямат право да се месят в руско-китайското военно сътрудничество, тропна Пекин"}
{"url": "https://news.bg/world/putin-uzhasen-ot-terora-v-iran.html", "text": "Президентът на Русия Владимир Путин осъди атаката на военен парад в Иран, поднесе съболезнования на иранския държавен глава Хасан Рохани и призова за задълбочаване на сътрудничеството в борбата срещу тероризма, информира АФП.\"\", пише Путин до Рохани.\"Очакваме всички замесени да получат заслужено наказание\", добави той.\"\", отбелязва Путин.При нападението в Ахваз загинаха 24 души, а повече от 60 пострадаха. Техеран обвинява за атаката САЩ, Израел и Саудитска Арабия.", "date": "2018.09.22", "title": "Путин \"ужасен\" от терора в Иран"}
{"url": "https://news.bg/regions/kilometrichno-zadrastvane-na-hemus-sled-izhoda-na-sofiya.html", "text": "На изхода на София към автомагистрала \"Хемус\" се е образувала километрично задръстване.Опашката от автомобили е около 10 километра, пише \"Фокус\".Причината за задръстването е големият трафик заради събралите се три почивни дни. Междувременно по магистралата се извършват ремонтни дейности, които допълнително затрудняват преминаването.Ремонтите:На виадукта при 9-и км на АМ \"Хемус\" (в района на село Яна) се подменят дилатационните фуги, информират от Агенция \"Пътна инфраструктура\".Ремонтни дейности се извършват и на още три виадукта, поради което движението в района на 9-и, 33-и и 36-и км се извършва двупосочно в платното за Варна.Междувременно стана ясно, че . Инцидентът е възникнал при 5 км на магистралата. Преминаването на превозни средства се осъществява само в активната лента за движение.Към 15.40 часа движението в района на катастрофата е било възстановено, пишат от АПИ.", "date": "2018.09.22", "title": "Километрично задръстване на \"Хемус\" след изхода на София"}
{"url": "https://news.bg/society/mrrb-predlaga-promeni-v-otchitaneto-i-plashtaneto-na-vik-uslugite.html", "text": "Министерството на регионалното развитие и благоустройството (МРРБ) публикува за обществено обсъждане наредба, предвиждаща промени в начина за отчитане и плащане на ВиК услугите.В новия текст се предвиждат по-строги мерки при кражби на вода.Според новата поправка когато се установи незаконно присъединяване към общите мрежи, отклоненията ще се прекъсват.Откраднатото количество ще се изчислява според пропускателната способност на тръбата при непрекъснато изтичане на вода със скорост един метър в секунда за период от една година.Наредбата предвижда и по този начин да се определя и количеството на изразходваната вода при нарушаване на пломбите или увреждане на общия водомер.Според наредбата водата, която се използва за общи нужди в жилищните сгради в режим на етажна собственост, ще трябва да се разпределя по равно между всички апартаменти. Припомняме, досега разходваните количества в режим на етажна собственост се начисляваха пропорционално на потреблението на абонатите.Като довод за тази промяна в наредбата се посочва, че не е логично тези, които плащат по-големи сметки за вода в домовете си, да поемат и по-голяма част от разходите за поддържане на общите части.В поправката обаче се уточнява, че разпределянето по равно ще става само когато всички потребители в сградата са изрядни абонати. В противен случай общата вода ще се плаща от тези, които нямат индивидуални водомери или не са осигурили достъп за отчитането им.Новата  е изработена от междуведомствена работна група. В състава й са включени представители на различни ангажирани по темата ведомства, на институцията Омбудсман, Държавната агенция за метрологичен и технически надзор, ВиК операторите, Комисията за защита на потребителите, както и представители на неправителствени организации.", "date": "2018.09.22", "title": "МРРБ предлага промени в отчитането и плащането на ВиК услугите"}
{"url": "https://news.bg/int-politics/8-dni-do-referenduma-v-makedoniya-za-sporazumenieto-s-gartsiya.html", "text": "Остават още 8 дни до провеждането на референдума в Македония относно споразумението с Гърция за новото име на страната.Кампанията за общественото допитване тече с пълна сила. Междувременно , въпреки че главната опозиционна партия ВМРО-ДПМНЕ не обяви бойкот, пише БНР.В интервю пред общественото радио бившият премиер на страната проф. Владо Бучковски коментира положението и нагласите в страната преди провеждането на референдума.Бучковски е оптимист за успеха на референдума. По думите му допитването ще бъде само \"полуфинал\". Той обаче щял да помогне изключително много на депутатите при вземането на решение относно . Ако обаче след допитването има по-малко от 900 000 гласа, референдумът щял да бъде неуспешен.Бившият премиер на Македония припомни, че председателят на опозицията вече е заявил, че ще уважи резултата от референдума при мнозинство. Бучковски допълни и че ако допитването бъде успешно, депутатите в страната ще уважат това решение и ще гласуват промените в Конституцията.\"И при неуспешен резултат, властта ще продължи работата си по предложените промени в Конституцията заради договора с Гърция\", посочи още събеседникът.Според Бучковски в момента в Македония витае атмосфера на нетърпимост и има език на омраза. Според него в контекста на предстоящите след 6 месеца избори в страната ВМРО-ДПМНЕ е щяла да има по-големи дивиденти, ако започне кампания за гласуване \"против\" на референдума.Маргинални партии, обявявали се за приятелство с Русия, вече имали 15-20% обществена подкрепа заради призива си да се гласува против промяната на името, сподели още политикът.\"Голям проблем е, че македонското общество е много разделено. Да, всички партии са за ЕС и НАТО, но ВМРО-ДПМНЕ не иска да признае, че фактическата обстановка е такава - ако нямаме договор с Гърция, го няма и НАТО и ЕС. Това е главният проблем - емоциите са пред разума\".Бившият македонски премиер също подчерта, че евроатлантическата интеграция на Македония няма алтернатива.Според Бучковски отношенията между България и Македония трябва да се развиват и да не остават само в рамките на подписания .\"Плаша се, че все още има сили в България и в Македония, които чакат една грешка на политиците, за да се върнат отново към онзи период, когато двете страни имаха замразени отношения. Това е опасността, но аз вярвам в прагматизма и мъдростта на Заев и на Борисов - няма да позволят заради дневната политика, заради вътрешните отношения да пострада това приятелство, което има сериозен шанс да бъде искрено и България да помогне на нашия път към НАТО и ЕС\", коментира още той.", "date": "2018.09.22", "title": "8 дни до референдума в Македония за споразумението с Гърция"}
{"url": "https://news.bg/sport/osadiha-uslovno-luka-modrich-za-ukrivane-na-danatsi.html", "text": "Хърватската футболна звезда и полузащитник на Реал (Мадрид) Лука Модрич беше осъден условно за укриване на данъци, пише TopSport.bg, позовавайки се на испанския вестник \"El Mundo\".Модрич се призна за виновен по делото срещу него. Той е осъден условно на 8 месеца затвор.Хърватинът разкри, че през 2013 година е укрил 290 хиляди евро, а през 2014 година - 580 хиляди.Глобата, която трябва да внесе в испанската хазна е в размер на 350 хиляди евро, като част от дължимото вече пък е платено.Звездата на \"белите\" е успял да укрие неплатените данъци чрез компания, чийто директор е жена му. Компанията била позиционирана в Люксембург.", "date": "2018.09.22", "title": "Осъдиха условно Лука Модрич за укриване на данъци"}
{"url": "https://news.bg/finance/10-priznaka-za-nova-finansova-kriza-prez-2020-godina.html", "text": "10 години след фалита на Lehman Brothers и разразилата се глобална финансова криза, чийто последствия още се чувстват, американският икономист Нуриел Рубини и италианският му колега Брунело Роза предвиждат, че е възможно много скоро, през 2020 година, да узреят условия за следващата световна финансова криза и последващата я глобална рецесия.Въпреки извлечените поуки от финансовата криза, действителният проблем остава това, което всъщност ще доведе до следващата глобална рецесия и криза. Най-важното е кога точно ще настъпят условията, които ще доведат до това, пише money.bg.Двамата финансови експерти посочват 10 признака, сигнализиращи за настъпването на нова финансова криза.1. Крайно неустойчива политика на фискално стимулиране, която в последно време покачи темповете на растеж в САЩ. Към 2020 г. това стимулиране ще приключи и ръста на икономиката ще спадне от 3% на 2 и по-малко проценти.2. Икономиката на САЩ прегрява, инфлацията расте над заявените цели. Поради това Федералният резерв ще покачи основната лиха до 3,5% към 2020 година, което вероятно държи високи краткосрочните и дългосрочните лихвени ставки по кредитите и долара. Но инфлацията се покачва и в другите страни, ръстът на петролните цени също дава допълнително инфлационен натиск. Това означава и другите големи централни банки да последват примера на Фед и да нормализират паричнокредитната си политика, кое3то ще доведе до намаляване на глобалната ликвидност и покачването на лихвените ставки.3. По всяка вероятност ще се изострят търговските спорове между администрацията на Тръмп с Китай, Канада, Мексико, Европа и други страни. Това ще доведе до забавяне на световната икономика и повишаване на инфлацията. 4. Други политики на САЩ ще продължават да оказват стагфлационен натиск (съчетание между стагнация и инфлация, бел. ред.), което ще даде нов аргумент на Фед да покачи лихвените ставки. Администрацията на Тръмп ограничава външните и вътрешните инвестиции трансфера на технологии, което ще наруши веригите на доставки. Това означава и ограничаване броя на мигрантите, необходими за поддържане на икономическия растеж на САЩ. Намаляват инвестициите в \"зелена\" енергия. 5. Икономическият растеж в останалия свят най-вероятно също ще се забави. Другите страни ще сметнат за целесъобразно да противодействат на протекционизма на САЩ. Китай ще бъде принуден да забави ръст, за да се справи с излишните си производствени мощности и кредитната задлъжнялост на предприятията, за да избегне още по твърдо приземяване на своята икономика.Крехките развиващи се пазари ще усещат върху себе си последствията на протекционизма и затегнатата паричнокредитна политика на САЩ.6. Европа също ще страда от забавяне на растежа на фона на затегнатата паричнокредитна политика. Освен това, популистката политика в такива страни като Италия ще доведе до неустойчивата динамика на дълговете в еврозоната. Отношението между правителствата и банките, поели държавните дългове, ще задълбочат екзистенциалните проблеми на еврото и валутния съюз. Още една силна глобална криза може да застави Италия и други страни да излязат от еврозоната.7. Съотношението цени - печалба в САЩ ще се окаже с 50% над неговото средно значение, държавните облигации ще станат твърде скъпи, отчитайки тяхната ниска доходност и отрицателна премия. Корпоративното кредитиране в САЩ достига своя максимум. А задлъжнялостта на много от развиващите се пазари и в някои развити страни ще се окаже непоносима. Търговската и жилищната недвижимост ще бъдат излишно скъпи в много части по света. 8. След корекциите рискът от неликвидност и разпродажби ще стане по-голям. Брокерите свиват дейността си. Повишава се вероятността от \"внезапни сривове. Финансовите инструменти с фиксирана доходност е съсредоточават в борсовите и кредитни фондове. Развиващите се пазари и финансовият сектор в развитите икономики с големи доларови дългове се лишават от достъп до Фед като кредитор от последна инстанция.9. Президентът Тръмп вече критикува Федералния резерв, когато темповете на икономическия растеж достигаха 4 на сто. Просто си представете, как ще се държи той през 2020 година, когато ръста на БВП спадне до 1 процент и започне свиване на работните места в САЩ.Отчитайки че Тръмп вече започна търговска война с Китай и не посмя \"да атакува\" Северна Корея заради нейния ядрен потенциал, най-вероятната му цел ще бъде Иран. Провокирайки военен конфликт с Техеран, той би предизвикал геополитически шок, придружен със скок на петролните цени, подобен на този през 1973, 1979 и 1990 година. А това ще доведе до още по-голяма глобална рецесия. 10. И накрая, щом се случи перфектната буря, описана по-горе, инструментите на политиката за разрешаване на проблема ще липсват. Пространството за фискални стимули вече е ограничено от огромния публичен дълг. Възможността за по-неконвенционални парични политики ще бъде ограничена от раздутите баланси и липсата на достатъчно място за намаляване на лихвените проценти. И спасяването на финансовия сектор ще бъдат недопустимо в страни с популистки движения и почти неплатежоспособни правителства.В САЩ законодателите ограничиха способността на Федералния резерв да предоставя ликвидност на небанкови и чуждестранни финансови институции със задължения в долари. В Европа ръстът на популистките партии усложнява осъществяването на реформите на равнище ЕС и създаването на институции, необходими за борба със следващата финансова криза и рецесия. За разлика от 2008 г., когато правителствата разполагаха с политическите инструменти, необходими за предотвратяване на свободното падане, политиците, които трябва да издържат на следващия срив, ще бъдат обвързани с ръка. В същото време общото равнище на дълга ще бъде по-високо, отколкото по време на предишната криза. Когато това се случи, следващата криза и последвалата рецесия могат да бъдат още по-тежки и трайни, отколкото предишните.", "date": "2018.09.22", "title": "10 признака за нова финансова криза през 2020 година"}
{"url": "https://news.bg/regions/eksperti-ot-kulturnoto-ministerstvo-proverili-rozhenskiya-manastir-sled-posegatelstvoto.html", "text": "Eксперти от Главна дирекция \"Инспекторат за опазване на културното наследство\" към Министерството на културата са извършили оглед на място в Роженския манастир. Проверката е станала вчера, 21 септември, информират от ведомството.Поводът за огледа е извършеното на 18 септември, вторник,  в манастира.Припомняме, храмът е недвижима културна ценност от национално значение.В хода на проверката експертите са установили, че е извършена умишлена повреда на културната ценност.Частично е избит прозоречен отвор при абсидното стенно пространство на храма. Прозорецът е зазидан още през втората половина на 19 век и вътрешната страна на абсидното пространство е била изписана, като е запазена в сравнително добро състояние и до днес.Вандалите обаче не успели да достигнат до вътрешната страна на зида поради голямата дебелина на стената на храма. Вследствие на посегателството не са засегнали мазилката и изключително ценния живописен слой, посочват от пресслужбата на МК.Огледът е извършен в присъствието на игумена на манастира архимандрит Епифаний, както и на заместник-кмета на община Сандански.По думите на кметския наместник на село Рожен Сашо Филипов стана ясно, че вече са монтирани половината от 16-те камери за видеонаблюдение, които бяха повредени при опита за обир. Останалите ще бъдат монтирани в началото на следващата седмица, пише БНТ.Днес манастирът е изпълнен с посетители, като се очаква туристическият поток да бъде засилен и през следващите почивни дни.Междувременно Върховният касационен съд определи делата и мерките на задържаните за нападението в Роженския манастир да се гледат от Районния съд в Пловдив.Определението дойде, след като  заради познанство с един от задържаните - адвокат Стефан Матеев.", "date": "2018.09.22", "title": "Експерти от културното министерство проверили Роженския манастир след посегателството"}
{"url": "https://news.bg/int-politics/makron-prizova-makedontsite-da-glasuvat-madro-na-referenduma-za-sporazumenieto-s-gartsiya.html", "text": "Президентът на Франция Емануел Макрон се обърна към гражданите на Македония преди провеждането на в страната за .Според Макрон споразумението с Гърция осигурява желаното евроатлантическо бъдеще на страната.По думите му той вярва в мъдростта на гражданите на Македония, предаде Македонската информационна агенция (МИА).Макрон се обръща към македонците директно с думите, че споразумението от 17 юни тази година гарантира на страната само напредък в посока ЕС. Със същия договор можел да приключи 27-годишния спор между Македония и Гърция. Всичко това станало благодарение на смелостта на лидерите на двете страни. \"Ето защо го подкрепян. Напълно! Силно!\", категоричен е президентът на Франция.Макрон уверява македониците, че е запознат с, които се наблюдават напоследък и които са част от демократичния дебат в обществото.Въпреки всичко обаче Макрон вярвал в бъдещето на Европа и колективната сила на взаимно сътрудничество. Той вярвал и че гражданите ще гласуват мъдро и ще подкрепят споразумението с Гърция за името \"Република Северна Македония\".\"Аз съм решително \"ЗА\" и вярвам, че споразумението е добро! За вас, за целия регион и за Европа\", завършва Макрон.", "date": "2018.09.22", "title": "Макрон призова македонците да гласуват мъдро на референдума за споразумението с Гърция"}
{"url": "https://news.bg/crime/imalo-mnogo-tezhki-narusheniya-vav-vinprom-karnobat-spored-shefa-na-mitnitsa-burgas.html", "text": "В хода на проверките във \"Винпром Карнобат\" за спазване на данъчното законодателство са установени много тежки административни нарушения. За някои от нарушенията има данни за извършени престъпления, за което е сезирана съответната компетентна институция. Това заяви пред журналисти в Карнобат директорът на Митница - Бургас Валери Стефанов, цитиран от БНТ.Стефанов поясни, че на членове на Управителния съвет на \"Винпром Карнобат\" са предоставени писмени заповеди за запечатването на трите фабрики и данъчните складове на фирмата. По думите му с писмена заповед са извършени оперативни действия по митнически контрол на складове на територията на карнобатските села Церковски и Венец.Според шефа на Митница - Бургас за всички действия на митническите служители в хода на проверките има протоколи. Проверките са били извършени в присъствието на служители на складовете и те са подписали протоколите. Там били изложени ясни констатации и факти за нарушенията. Протоколите са разписани и приети от управителите на фирмата.В резултат на констатираните нарушения се наложило запечатването на обектите в срок от 48 часа.Всичките тези действията на митническата администрация са обжалваеми по съответния ред.Стана ясно и че е даден достъп на технически лица да имат постоянно присъствие, за да не се допуснат аварии в завода и по изключение е разрешено продукцията с грозде, която е договорена за изкупуване да влиза безпрепятствено в завода.", "date": "2018.09.22", "title": "Имало много тежки нарушения във \"Винпром Карнобат\" според шефа на Митница Бургас"}
{"url": "https://news.bg/world/hilyadi-na-protest-v-rusiya-sreshtu-pensionnata-reforma.html", "text": "Хиляди участваха в днешния протест срещу пенсионната реформа в Русия. Демонстрации са се провели в столицата Москва и други градове. Те бяха организирани от комунистите и други леви партии и повечето не са били разрешени от властите, предаде Foxnews. Недоволните се обявиха срещу увеличаването на възрастта за пенсиониране на работещите. Те описаха политиката на властите като \"грабеж\". Това е пореден протест срещу промените през септември. Акцията на 16 септември завърши със стотици арести. Реформата срина и рейтинга на президента Владимир Путин. Лозунги срещу него се появиха на протестите. Протест се е провел и на полуостров Крим, анексиран от Русия през 2014 година. Припомняме, последните промени, предложени от президента на Русия Владимир Путин, са  вместо на 63. Ала 5-годишното увеличение на възрастта за пенсиониране на мъжете ще остане, за да се пенсионират на 65 години.", "date": "2018.09.22", "title": "Хиляди на протест в Русия срещу пенсионната реформа "}
{"url": "https://news.bg/culture/arheolozi-izsledvat-edna-ot-kulite-na-antichna-bononiya-bez-finansirane.html", "text": "Археолози във Видин изследват една от кулите на антична Бонония.Действията на учените на обекта обаче се извършват без финансиране - хората работят доброволни и без заплащане, предаде БНР.Доцент Здравко Димитров работи на обекта близо 20 дни. По думите му Бонония е най-мощното римско укрепление по поречието на Дунав у нас.Археологът Ваня Ставрева пък обяснява, че след като дулата бъде проучена и реставрирана, туристите ще имат възможността да видят цялата крепостна стена.С археолозите редом работят доброволно и ученици и студенти. На обекта помагат и работници от строителната група от Община Видин.", "date": "2018.09.22", "title": "Археолози изследват една от кулите на антична Бонония без финансиране"}
{"url": "https://news.bg/world/desetki-hilyadi-na-protest-v-polsha-za-po-dobri-dohodi.html", "text": "Десетки хиляди се събраха на протест в полската столица Варшава днес, предаде \"Ройтерс\". Според властите, участвали са около 26 000 души. Те поискаха повишаване на доходите в администрацията. Демонстрациите засилват натиска над управляващите от \"Право и справедливост\" преди местните избори през октомври. Едно от предизборните им обещания бе социалната политика да е приоритет. Организаторите, полски синдикати, настояха за повишаване на заплатите за работещите в здравеопазването и образованието. Исканият скок е за поне 12 процента. Участници в протеста са заявили пред медиите, че не могат да преживяват със сегашните си заплати. ", "date": "2018.09.22", "title": "Десетки хиляди на протест в Полша за по-добри доходи "}
{"url": "https://news.bg/regions/mitnitsa-burgas-predostavi-na-us-zapovedite-za-zapechatvane-na-vinprom-karnobat.html", "text": "Писмените заповеди за запечатването на трите фабрики и данъчните складове на \"Винпром Карнобат\" са били предоставени на членове на Управителния съвет на фирмата. Това каза пред журналисти в Карнобат директорът на Митница-Бургас Валери Стефанов, цитиран от \"24 часа\".Припомняме, че тази сутрин няколкостотин работници от \"Винпром Карнобат\" изразиха недоволството си от затварянето на завода с блокиране на железопътната линия Бургас - София.Вчера стана ясно, че три от фабриките за производство и бутилиране на спиртни напитки на \"Винпром Карнобат\", намиращи се край селата Венец и Церковски, .Производствената база е собственост на задържания в ареста алкохолен бос Миню Стайков.Стайков е обвинен за данъчни престъпления и пране на пари. Освен него бяха задържани Белун Хазърбасанов и синът на кмета на Карнобат - Иван Димитров, които също остават в ареста.Работниците, които скандираха \"Самоуправство на държавата!\", \"Искаме да работим!\", \"Отворете завода!\", са категорични, че няма да прекратят протестите, докато не бъдат допуснати до работните си места.Няколко часа по-късно недоволните освободиха железопътната линия.По-рано протестиращите работници на \"Винпром Карнобат\" заявиха, че се готвят да затворят и магистрала \"Тракия\".Стефанов информира, че с писмена заповед са извършени оперативни действия по митнически контрол на складове на територията на карнобатските села Церковски и село Венец. Протоколите са разписани и приети от управителите на фирмата. Стефанов поясни, че в резултат на нарушенията се наложило запечатването на обектите в срок от 48 часа. Всички тези действията на митническата администрация са обжалваеми по съответния ред.Даден е достъп на технически лица да имат постоянно присъствие за да не се допуснат аварии в завода и по изключение е разрешено продукцията с грозде, която е договорена за изкупуване да влиза безпрепятствено в завода.", "date": "2018.09.22", "title": "Митница-Бургас предостави на УС заповедите за запечатване на \"Винпром Карнобат\""}
{"url": "https://news.bg/world/vatikana-i-kitay-s-istorichesko-sporazumenie.html", "text": "Ватикана и Китай са постигнали историческо споразумение. То е на път да реши дългогодишен спор около назначаването на епископи в комунистическата страна. Това обявиха от Ватикана, цитирани от АФП.Досега Пекин изискваше да одобрява кандидатурите за епископи, въпреки властта на папата да ги назначава. Подробности около споразумението не се оповестяват. Съобщава се обаче, че целите не са политически, а трябва да облагодетелстват вярващите. Папа Франциск,  който в момента е на 4-дневна обиколка в Балтийските държави, утвърди четирима епископи, назначени от Пекин по-рано. И двете страни са изразили надежда пробивът да доведе до затопляне на отношенията. Католиците в Китай са около 12 млн. души. ", "date": "2018.09.22", "title": "Ватикана и Китай с историческо споразумение "}
{"url": "https://news.bg/bulgaria/bez-avtomobili-v-tsentralnata-chast-na-sofiya-za-shest-chasa.html", "text": "Без автомобили в централната част на София за шест часа във връзка с традиционната за Европа инициатива - Ден без автомобили.От 11:00 до 17:00 часа днес центърът на София ще бъде затворен за влизане на автомобили в обхвата на синята зона за паркиране.Гражданите и посетителите на града ще могат да разчитат на градския транспорт за придвижване до центъра, а в периметъра между бул. \"Княз Александър Дондуков\", бул. \"Васил Левски\", бул. \"Патриарх Евтимий\", бул. \"Христо Ботев\", бул. \"Александър Стамболийски\" ще могат да се придвижват пеша, с колело, тротинетка или отново с градски транспорт.За улеснение на софиянци на сайта на общината, както и на Фейсбук , ще бъде качена карта с описание на всички улици с ограничен автомобилен достъп.Жителите и посетителите на София ще имат възможност да се разходят спокойно в центъра на града, да тестват електрически велосипеди или да се включат в някои турове, които разказват за историята на града, архитектурата и неговата природа.Един от най-ярките примери е Париж, където всяка година през септември пешеходците превземат улиците на целия град. Само градският транспорт, колела и всякакви други видове безмоторни превозни средства се допускат за движение.", "date": "2018.09.22", "title": "Без автомобили в централната част на София за шест часа "}
{"url": "https://news.bg/world/zaev-se-otmetna-ot-komentara-si-che-nyama-druga-makedoniya-osven-nashata.html", "text": "Македонският премиер Зоран Заев се отметна от коментара си, че \"няма друга Македония освен нашата\", съобщават гръцки медии.Вчера в интервю за МКД Заев заяви: \".Интервюто провокира гневна реакция от Гърция.Гръцки дипломатически източници изразиха раздразнението си, което е принудило министър-председателя на Македония да промени позицията си.В съобщение, публикувано от Македонската информационна агенция, Заев е отбелязал, че \"част от географския регион Македония е в Гърция, част е в България и северната част е нашата държава\".", "date": "2018.09.22", "title": "Заев се отметна от коментара си, че \"няма друга Македония освен нашата\""}
{"url": "https://news.bg/bulgaria/manolova-i-samotna-mayka-poiskaha-ot-ns-vsichki-detsa-siratsi-da-poluchavat-pomoshti.html", "text": "Омбудсманът Мая Манолова и адвокат Златина Хаджипанайотова, самотна майка на три деца, изпратиха  на всички 240 народни представители с предложение за промяна в Закона за семейните помощи за деца, съобщават от пресслужбата на обществения защитник.Те настояват да отпадне подоходният критерий за получаване на персонална пенсия в случаите, в които едно дете не може да получава наследствена пенсия.Вчера депутатите приеха единодушно на първо четене промените в Закона за семейни помощи за деца, с които се въвежда нов вид месечна помощ за деца с един или двама починали родители, но подоходният критерий остана. Срокът, даден за предложения между първо и второ четене, е тридневен, изтича на 25 септември 2018 г., което наложи спешната реакция на омбудсмана и Хаджипанайотова да се обърнат към всички народни представители за подкрепа на тяхното предложение.В писмото до депутатите те подчертават, че \"\".В края на миналата година омбудсманът стартира кампания за защита правата на децата, останали без родители. Инициативата възникна след гневното писмо до Дядо Коледа на самотната майка с три деца Златина Хаджипанайотова, потърсила съдействие от Манолова за осигуряване на постоянна персонална помощ за деца, останали с един родител.", "date": "2018.09.22", "title": "Манолова и самотна майка поискаха от НС всички деца-сираци да получават помощи"}
{"url": "https://news.bg/world/teroristichna-ataka-na-voenen-parad-v-iran.html", "text": "Няколко души са убити, след като неизвестен брой нападатели откриха огън по време на военен парад в югозападния ирански град Ахваз, съобщава Иранската държавна телевизия, цитирана от \"Ройтерс\".\"Няколко стрелци откриха огън по време на парада. Има няколко убити и ранени\", каза кореспондент на телевизията.Местната медия \"Тасним\" съобщава, че при нападението са загинали най-малко 10 души, а 21 души са ранени. По предварителна информация нападателите са били с военни униформи и атаката е продължила около 10 минути.Press TV отбелязва, че става въпрос за терористична атака по време на военен парад.Военният парад се провежда във връзка с годишнина от началото на въоръжения конфликт между Иран и Ирак (1980-1988).През юни 2017 г. четирима мъже с женски дрехи откриха огън в сградата на иранския парламент. Отделна атака беше предприета срещу мавзолея на аятолах Хомейни.", "date": "2018.09.22", "title": "Терористична атака на военен парад в Иран"}
{"url": "https://news.bg/bulgaria/borisov-vodi-delegatsiya-v-nyu-jork-za-sesiyata-na-oon-do-29-septemvri.html", "text": "Премиерът Бойко Борисов ще ръководи българската делегация на 73-ата сесия на Общото събрание на Организацията на обединените нации в Ню Йорк, съобщават от правителствената служба.Там Борисов ще произнесе реч, свързана с основната тема на Общия дебат, която тази година е \"\".В рамките на посещението премиерът ще участва на Срещата на високо равнище \"\", организирана по инициатива на президента на САЩ Доналд Тръмп. България е съдомакин на събитието.Българският министър-председател ще участва на срещата на върха за мира \"Нелсън Мандела\". Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека.Борисов също така ще проведе двустранни срещи с държавни и правителствени ръководители на държави членки на ООН, както и с представители на неправителствени организации.Посещението в САЩ е между 23 и 29 септември.В делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.22", "title": "Борисов води делегация в Ню Йорк за сесията на ООН до 29 септември"}
{"url": "https://news.bg/world/liderat-na-upravlyavashtite-v-rumaniya-zapazi-posta-si-sled-vatreshnopartien-vot.html", "text": "Лидерът на управляващите в Румъния социалдемократи Ливиу Драгня запази поста си след вътрешнопартиен вот, съобщават местни медии.След дълги дебати мнозинството в Изпълнителната комисия на партията отхвърли призиви на разбунтували се политици, които настояваха Драгня да подаде оставка.Драгня ръководи правителството зад кулисите, тъй като не може да заема държавни длъжности заради условна присъда от 3 години и половина за злоупотреба с власт.Кризисната среща беше свикана, след като трима високопоставени членове на партията излязоха с писмо тази седмица, призовавайки Драгня да се оттегли.Разбунтувалите се поискаха премиерът Виорика Дънчила да поеме ръководството на партията до националния конгрес в началото на следващата година.", "date": "2018.09.22", "title": "Лидерът на управляващите в Румъния запази поста си след вътрешнопартиен вот"}
{"url": "https://news.bg/world/iran-shte-pobedi-tramp-nyama-da-izostavi-raketite-si-zakani-se-rohani.html", "text": "Президентът на САЩ Доналд Тръмп ще загуби в конфронтацията си с Иран като Саддам Хюсеин.Тази заплаха отправи иранският президент Хасан Рохани, който има предвид войната между Ирак и Иран в периода 1980-1988 г., информира \"Ройтерс\".Рохани се закани, че Техеран няма да изостави ракетите си.Между САЩ и Ислямската република възникна напрежение, след като Тръмп изтегли държавата от многостранното ядрено споразумение през май и върна санкциите срещу Техеран през миналия месец.Иран организира военни паради в цялата страна във връзка с годишнина от началото на войната с Ирак.\"\", убеден Рохани.\"Иран няма да изостави оръжията си за отбрана, включително и ракетите си, които толкова много ядосват САЩ\", добави той.Държавната медия информира, че около 600 кораба ще участват във военноморски учения днес в Персийския залив. Вчера Иран проведе военновъздушни учения.Външният министър на Иран Мохамед Зариф пък използва \"Туитър\", за да напише, че администрацията на президента на САЩ Доналд Тръмп е заплаха за Близкия изток и световния мир.Според него САЩ трябва да започнат да действат като нормална държава.Междувременно в ирански град беше извършено нападение по време на военен парад.", "date": "2018.09.22", "title": "Иран ще победи Тръмп, няма да изостави ракетите си, закани се Рохани"}
{"url": "https://news.bg/bulgaria/za-praznika-nvim-s-ekspozitsiite-vrag-priyatel-i-malkiyat-chovek-v-golyamata-voyna.html", "text": "Българската история е една наука, която в началото изглежда скучна и далечна, но това е науката, която ни учи да не повтаряме грешките от миналото. Поради тази причина историята е толкова важна, защото чрез нея учим уроци, които да са ни полезни занапред.Коментарът направи директорът на дирекция \"Връзки с обществеността\" на Националния военноисторически музей (НВИМ) Деяна Костова за news.bg по случай празничните чествания на 110-ата годишнина от Независимостта на България.В празнични ден по случай честванията на 110-ата годишнина от Независимостта на България посетителите могат да се докоснат и до ключови експонати от постоянната експозиция на музея, пренесли през времето духа на историческия акт, ознаменувал стремежа на българския народ за равноправно присъствие на картата на Европа като самостоятелна държава, обясни Костова.Сред тях са държавният печат на Княжество България, най-високото отличие на Царство България - орден \"Св. Св. равноапостоли Кирил и Методий\", униформата и шапката на цар Фердинанд I, пистолетът \"Браунинг\" и част от отличията на военния министър генерал-лейтенант Данаил Николаев, поясни тя.Освен това посетителите на музея могат да видят отличия, документи и снимки на генерал-майор Стефан Паприков - външен министър при обявяването на Независимостта и главна фигура в дипломатическата ѝ защита, отбеляза Костова.Генерал-майор Стефан Паприков е министър на външните работи в правителството на Александър Малинов, при който е обявена Независимостта на България. Той е личност от българската история, която оказва голямо значение в развитието на Третата българска държава и още преди Освобождението участва в Старозагорското и Априлското въстание, разказа Деяна Костова.Тя добави, че след Освобождението завършва първият випуск на Военното училище и започва военна кариера. По време на Сръбско-българската война той отговаря за мобилизацията на българските войски за направлението на Цариброд и Пирот, а по-късно заема други длъжности в армията. Малко по-късно генерал-майор Стефан Паприков е избран за министър на войната, а от 1908 г. е назначен за министър на външните работи, обясни директорът на дирекция \"Връзки с обществеността\" Деяна Костова.Тя изрази възхищението си, че хората все повече започват да посещават музеите, но голяма отговорност според нея е в лицето на музейните екипи, защото те са хората, които организират цялата дейност по експозицията.Посетителите днес ще могат да видят експозициите \"Враг-приятел\", която проследява отношенията на България с държавите, оказали най-голяма роля в развитието на Третата българска държава. Другата експозиция, до която ще могат да се докоснат хората, е \"Малкият човек в голямата война\", обясни Костова и допълни, че в експозицията е проследена емоциите на хората от началото на Първата световна война.Тя отбеляза, че е подготвена и малка стена за надписи за подрастващите, които могат да напишат какво са научили от посещението си в музея.Костова припомни, че през миналата година хората, посетили Националния военноисторически музей за националния празник на България, 3 март, са били 16-17 000 души. Осъзнаваме, че почивните дни са три и софиянци биха предпочели да прекарат свободното си време извън града, но се надяваме доста хора да посетят и да разгледат експозициите, които предлага музеят, каза още Деяна Костова.", "date": "2018.09.22", "title": "За празника НВИМ с експозициите \"Враг-приятел\" и \"Малкият човек в голямата война\""}
{"url": "https://news.bg/world/video-pokazva-ruski-spetschasti-da-pribirat-tyaloto-na-svoy-drugar.html", "text": "Ново видео, публикувано тази седмица, показва руските специални части да прибират тялото на руски войник, който е убит по време на атака на ДАЕШ (\"Ислямска държава\") по позиции в Сирия през 2015 г.На кадрите се вижда руски спецчасти да се придвижват по пустинен терен, за да достигнат тялото на техен боен другар.Когато руски войник е убит в Сирия, основен приоритет на руското военно командване е прибиране на останките на убитите руски военнослужещи, съобщават арабски медии.", "date": "2018.09.22", "title": "Видео показва руски спецчасти да прибират тялото на свой другар"}
{"url": "https://news.bg/bulgaria/borisov-natsionalniyat-interes-e-svarzan-sas-zapazvaneto-i-razvitieto-na-obedinena-evropa.html", "text": "\"Днес нашият национален интерес е свързан и със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България\".Това написа премиерът Бойко Борисов в профила си във \"Фейсбук\" по случай 110 години от Независимостта на България.Според него българският народ трябва да отстоява интересите си в световен план, да пази идентичността, традициите и културата си, да помни смелия и борбен дух на българина.\"\", написа Борисов в социалната мрежа.", "date": "2018.09.22", "title": "Борисов: Националният интерес е свързан със запазването и развитието на обединена Европа"}
{"url": "https://news.bg/bulgaria/neka-badem-svobodni-v-mislite-si-i-nezavisimi-v-deystviyata-si-prizova-ninova.html", "text": "\"Нека бъдем свободни в мислите си и независими в действията си\", призова лидерът на БСП Корнелия Нинова във връзка 110 г. от Независимостта на България. \"Днес отбелязваме 110 години от Независимостта на България - едно национално и държавно постижение\", отбеляза председателят на НС на БСП.Тя добавя, че и днес независимостта не е титла, която получаваш наготово, а всекидневен избор - какъв да бъдеш.\"Нека бъдем свободни в мислите си и независими в действията си. Честит празник, българи\", пише още лидерът на левицата.", "date": "2018.09.22", "title": "Нека бъдем свободни в мислите си и независими в действията си, призова Нинова"}
{"url": "https://news.bg/bulgaria/protest-v-stolichniya-kvartal-gorublyane-1.html", "text": "Пореден протест на жителите на столичния квартал \"Горубляне\", съобщава БГНЕС.Десетки жители блокираха кръстовището с Околовръстния път. Те настояха да бъдат обезщетени за имотите си в района на \"Младост\", където общината планира да изгради парк.Жителите на \"Горубляне\" негодуват срещу действията на Столична община относно проекта за изграждането на парк \"Изток\". Според тях от общината лъжат, че няма държавна и общинска земя, върху която да се изгради парк.\"Долу ръцете от земята на нашите деди\", \"Частната собственост е неприкосновена\", \"Земята на горублянци 1956 г - в ТКЗС, 2018 г - в парк Изток\" - са само част от плакатите, които местните издигнаха по време на протеста си.Движението в района на Околовръстното шосе и бул. \"Самоковско шосе\" беше временно ограничено.Според недоволните около 500 фамилии са засегнати от проекта, който предвижда зелени площи върху 1250 декара.Те смятат, че зад идеята се крият други планове. ", "date": "2018.09.22", "title": "Протест в  столичния квартал \"Горубляне\""}
{"url": "https://news.bg/comments/ungarskata-dilema-na-borisov.html", "text": "След като Европейският парламент взе решение за стартиране на наказателна процедура срещу Унгария, резонно възникна въпросът как ще гласува нашата страна, когато казусът влезе в Съвета на ЕС. От БСП се обявиха в защита на Виктор Орбан, от \"Демократична България\" призоваха да се гласува в подкрепа на санкциите. \"Обединени патриоти\" внесоха в Министерски съвет предложение да се изготви позиция на България, която не подкрепя решението на Европарламента. Предложението бе обсъдено на оперативно заседание, за което се оказа, че решенията му нямат правна стойност.Засега официална позиция как ще гласува България няма. Има нагласа да се подкрепи Унгария - ясно изразена от \"Патриотите\" и доста по-мъгляво формулирана от премиера и лидер на ГЕРБ Бойко Борисов. Сигналите, които министър-председателят даде от Залцбург, са доста противоречиви. От една страна, той изтъкна, че евродепутатите от ГЕРБ са се противопоставили на доклада \"Саргентини\" (петима гласуваха \"против\", един - \"въздържал се\"). От друга, Борисов отправи критика към Орбан по отношение на действията му спрямо Централноевропейския университет и изрази недоумение защо унгарският му колега не желае да допусне наблюдатели на \"Фронтекс\" по границите на страната си. От трета страна, нашият премиер прокарва внушението, че в момента казусът с Унгария не е на дневен ред в ЕС.Тази нерешителност съществено се различава от бързите и категорични реакции, с които Полша и Чехия застанаха на страната на Орбан. Борисов очевидно към момента не иска да се заявява еднозначно - нито в подкрепа на Унгария (както го призовават коалиционните му партньори, Корнелия Нинова и президентът Румен Радев), нито в подкрепа на Брюксел (както искат от \"Демократична България\" и вероятно от ДПС, ако се съди по вота на техните евродепутати).Най-вероятната причина за това е желанието на Борисов да спечели време. Още на 1 март тази година Европейският парламент гласува подобна резолюция и срещу Полша, която обаче все още не е стигнала до Съвета на ЕС и не е ясно кога точно ще й дойде времето. Съществува голяма вероятност процедурата срещу Унгария да достигне своята кулминация едва след изборите за Европейски парламент догодина. А до тогава всяко заявяване на ясна и недвусмислена позиция (в която и да е от двете посоки) крие своите рискове.Ако Бойко Борисов обяви, че в Съвета на ЕС ще гласува за активиране на чл.7 (1), по този начин ще внесе сериозен раздор в управляващата коалиция. Само по себе си това едва ли ще доведе до правителствена криза, но може да повлияе на изборните резултати през май догодина. В момента изглежда, че мнозинството български граждани сякаш симпатизират на Унгария в конфликта й с Брюксел. 11 години след приемането на България, Европейският съюз отдавна вече не е \"свещена крава\" в очите на много българи и макар че откритите призиви за напускане на Евросъюза са маргинални, все по-често и по-силно се чуват гласове на разочарование от сегашното състояние на ЕС и нуждата от неговото реформиране. В случая дори сред твърдите привърженици на ГЕРБ съществува раздвоение - хем одобряват досегашната лоялност на Борисов към Меркел и Юнкер, хем смятат, че лишаването на Унгария от право на глас би било твърде крайна мярка.Възможно е на следващите избори ГЕРБ да загуби гласове в посока \"Обединени патриоти\", а в същото време не се вижда откъде партията би могла да ги компенсира. Привърженици на \"Демократична България\" няма само заради това да се преориентират към ГЕРБ, след като тяхната формация гради идентичност основно, ако не и единствено на анти-ГЕРБ риторика. А с обявяването си \"на контра\" на позицията на БСП няма как да привлече допълнителни анти-БСП гласове поради простата причина, че вече ги събра на последните парламентарни избори. А и като цяло немалка част от съществуващата към момента обществена подкрепа се дължи на страха БСП да не стане първа политическа сила).Ако това се случи, \"Патриотите\" или ще поискат предоговаряне на коалиционното споразумение в тяхна полза (респективно, в ущърб на ГЕРБ) или ще предизвикат предсрочни парламентарни избори (вероятно в една дата с местните), пак за да постигнат същото - засилено влияние в следващия парламент и в следващата управленска коалиция (ако се стигне отново до споразумение ГЕРБ-ОП). Ясно е защо Борисов не би поел този риск.В случай, че премиерът застане категорично на страната на Орбан, ще се изправи пред други, но не по-малко тежки предизвикателства. Ще настрои срещу себе си голяма част от европейския политически елит (не бива да забравяме, че резолюцията срещу Унгария бе подкрепена с над 2/3 мнозинство, а до момента подобна смелост са изразили единствено Чехия и Полша, като втората е заплашена също от процедура). И тук не става въпрос за опасността от аналогична акция срещу България (Орбан би върнал жеста). Проблемът ще бъде, че европейската легитимност на ГЕРБ и лично на Борисов ще бъде поставена под сериозна въпросителна. Охладняването на отношенията с европейски лидери неминуемо ще доведе и до някаква форма на международна изолация. Не чак такава, на която бе подложен Пламен Орешарски, но все пак...Като става дума за европейската легитимност на Бойко Борисов, не трябва да се забравя, че тя се крепи най-вече на членството на ГЕРБ в Европейската народна партия и добре поддържаните лични контакти на Борисов с редица политици от ЕНП. А именно ЕНП се оказа най-разделената европейска парламентарна фракция по казуса \"Орбан\", чието мнозинството зае страната на докладчика. Въздържането от резки движения може да е продиктувано и от нежелание да се задълбочава вътрешния конфликт в ЕНП (който за по-наблюдателните беше видим и преди, но сега вече е невъзможно да бъде игнориран). Дори и Съветът на ЕС да се произнесе спрямо Унгария след евроизборите, важно е как ще процедира ЕНП спрямо ФИДЕС преди тях. Нито евентуалното изключване на партията на Орбан от европейското й политическо семейство, нито окуражителни сигнали към него да напусне ЕНП и да я разцепи, отмъквайки със себе си съмишленици от други държави-членки, би било в полза на ЕНП. За европейската традиционна десница е жизненоважно отново да спечели евроизборите (и да оглави Европейската комисия), а това трудно би се получило, ако тя е разединена.За Бойко Борисов е от изключителна важност да бъде в добри отношения със следващия председател на ЕК. А вероятността това да е точно Виктор Орбан не е голяма (ЕНП ще номинира консенсусна, а не конфликтна фигура, а дори Орбан да премине към Европейските консерватори и реформисти, те едва ли имат потенциала да станат първа сила в Европарламента). По-скоро това би бил някой като Манфред Вебер или Себастиан Курц (при победа на ЕНП, разбира се). Дали пък Борисов не се стреми да се хареса най-вече на тях, загърбвайки, макар и плахо, Ангела Меркел и Жан-Клод Юнкер?Разбира се, що се отнася до евроизборите, това са само спекулации. Резултатите от май-юни 2019 г. са много трудно предвидими, тъй като в уравнението има твърде много неизвестни. Единственото, което може да се твърди със сигурност е, че съотношението на силите в него няма да е същото и промяната най-вероятно ще бъде в полза на реформистките и евроскептичните сили за сметка на традиционното ляво и дясно.В целия този контекст колебливите сигнали на Борисов по казуса \"Орбан\" изобщо не са лишени от логика. \"Унгарската дилема\" е отложена, но остава висяща. Интересно обаче защо никой не пита как ще гласува България, когато процедурата срещу Полша влезе в Съвета на ЕС?", "date": "2018.09.22", "title": "Унгарската дилема на Борисов"}
{"url": "https://news.bg/bulgaria/stotitsi-rabotnitsi-ot-vinprom-karnobat-blokiraha-zhp-liniyata-burgas-sofiya.html", "text": "Няколкостотин работници от \"Винпром Карнобат\" изразиха недоволството си от затварянето на завода с блокиране на железопътната линия Бургас - София, съобщава БНР.Вчера стана ясно, че три от фабриките за производство и бутилиране на спиртни напитки на \"Винпром Карнобат\", намиращи се край селата Венец и Церковски, спират работа. Причината е, че от агенция \"Митници\" запечатаха за 48 часа данъчни складове на фирмата. Производствената база е собственост на задържания в ареста алкохолен бос Миню Стайков.Стайков е обвинен за данъчни престъпления и пране на пари. Освен него бяха задържани Белун Хазърбасанов и синът на кмета на Карнобат - Иван Димитров, които също остават в ареста.Работниците, които скандираха \"Самоуправство на държавата!\", \"Искаме да работим!\", \"Отворете завода!\", са категорични, че няма да прекратят протестите, докато не бъдат допуснати до работните си места.Търговският директор Емил Филев вярва, че проверката на агенцията няма да приключи в обявения 48-часов срок и ще бъде удължавана, за да бъде доведен винзаводът до фалит.Десетки камиони с грозде стоят пред завода и не могат да бъдат приети. Според Филев вчера е провален износ за 40 тона спирт за Гърция. Не е заминал и контейнер за Китай. Пред завода в момента има 40 тона грозде, което не може да бъде изкупено, допълва радиото.Недоволните работници искат среща с представител на агенцията, за да разясни какви проверки се извършват и колко ще продължат.Работниците обявиха, че остават на прелеза. Нито един влак - товарен или пътнически, не е преминал по жп линия Бургас - София.На място има жандармерия и засилено полицейско присъствие.Няколко часа по-късно недоволните освободиха железопътната линия. По-рано протестиращите работници на \"Винпром Карнобат\" заявиха, че се готвят да затворят и магистрала \"Тракия\".", "date": "2018.09.22", "title": "Стотици работници от \"Винпром Карнобат\" блокираха жп линията Бургас - София"}
{"url": "https://news.bg/bulgaria/rumen-radev-nashiyat-narod-mozhe-da-bade-gospodar-na-sadbata-si.html", "text": "Обявяването на Независимостта на България е нагледен пример как с воля, единство и решителност нашият народ може да бъде господар на съдбата си.Това заяви президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, информират от прессекретариата на държавния глава.Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации, изтъкна той.\"\", се казва още в поздравителния адрес на българския държавен глава.Румен Радев припомня, че за по-малко от три десетилетия нашите предци уверено и последователно изминаха трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни.\"Вярвам, че успехът на българската независимост бе нагледен пример как с воля, единство и решителност нашият народ може да бъде господар на съдбата си\", подчертава още в своя адрес президентът Румен Радев.Центърът на тържествата днес в страната е Велико Търново.В словото си заместник-председателят на Народното събрание Емил Христов посочи, че има събития в историята, в които няма блясък, няма битки, няма гръм, няма герои, но те са записани със златни букви в историята на народите, защото дават нов път, отварят нова светлина, информира БНР.На тържествената церемония в старопрестолния град бяха прочетени поздравителни адреси от президента Румен Радев и от министър- председателят Бойко Борисов.Тържествата във Велико Търново започнаха с тържествена литургия в църквата \"Св. 40 мъченици\", където бяха благословени и бойните знамена на България.В крепостта \"Царевец\" с военен ритуал беше издигнат българският трибагреник.За тази вечер е планирана и тържествената заря-проверка.", "date": "2018.09.22", "title": "Румен Радев: Нашият народ може да бъде господар на съдбата си"}
{"url": "https://news.bg/bulgaria/izmervatelna-stantsiya-otchita-chistiya-vazduh-v-sofiya.html", "text": "В София има докарана измервателна станция, която да покаже, че ако се лишим за кратко от автомобила си, въздухът в града става по-чист. Инициативата е много важна в подкрепа на всички мерки, които Столична община, заедно с гражданите на София, предприема, за да направим въздуха по-чист.Това обяви столичният кмет Йорданка Фандъкова пред журналисти по повод Международния ден без автомобили.Тя припомни, че традиционно за поредна година София се включва в Международния ден без автомобили и центърът на града е свободен от движение на автомобили. Фандъкова изрази надежда много хора да се разходят пеша, с велосипеди или с градския транспорт.Столичният кмет увери, че \"Пътна полиция\" са на своя пост, така че ако има нарушители, те ще бъдат санкционирани. Цялата синя зона е затворена от 11:00 до 17:00 ч., а изключение правят излизащи автомобили на живеещите в района или лични празници и сватби, обясни Фандъкова.Тя покани всички жители и гости на столицата да посетят инициативите, организирани от Столична община и от всички музеи по случай отбелязването на Независимостта.Фандъкова честити на всички българи и софиянци отбелязването на 110-ата годишнина от Независимостта на България и добави, че за нея Независимостта означава огромна отговорност, да поемеш нещата сам, в собствените си ръце, да работиш, така че да развиваш себе си, семейството, града и страната.\"\", изтъкна тя и допълни, че е най-важно хората да се чувстват свободни. Фандъкова изрази увереност, че София има всички условия и позволява на хората да се чувстват свободни.", "date": "2018.09.22", "title": "Измервателна станция отчита чистия въздух в София"}
{"url": "https://news.bg/int-politics/nato-gruziya-pokazva-golyam-napredak-po-patya-kam-chlenstvo-v-aliansa.html", "text": "НАТО констатира голям напредък от страна на Грузия в подготовката й за членство в Алианса, предаде Дойче веле.\"Грузия има съществен напредък в провеждането на реформите, икономическото развитие, създаването на ефективни институции в сферата на сигурността и отбраната\", коментира заместник-генералният секретар на НАТО Роуз Гьотемюлер при посещението си в Тбилиси.Тя подчерта, че Грузия има принос за колективната сигурност в Алианса и конкретно за постигането на стабилност в Афганистан.Гьотемюлер заяви, че НАТО продължава подготовката за приемането на Грузия в организацията по силата на решението, взето в Букурещ през 2008 г.Същевременно тя заяви, че Алиансът подкрепя суверенитета и териториалната цялост на Грузия и призова Русия да изтегли военните си от грузинските територии Абхазия и Южна Осетия.Роуз Гьотемюлер разговаря със заместник-министъра на външните работи Давид Дондуа. В програмата на посещението й в Тбилиси е предвидена среща с президента на Грузия - Георгий Маргвелашвили, вицепремиера и министър на вътрешните работи Георгий Гахария и заместник-министъра на отбраната Лела Чиковани.", "date": "2018.09.22", "title": "НАТО: Грузия показва голям напредък по пътя към членство в Алианса"}
{"url": "https://news.bg/weather/slanchevo-vse-oshte-toplo-za-sezona.html", "text": "В съботния ден времето остава предимно слънчево, и все още топло за сезона, с временни увеличения на облачността. На повече слънце ще се радват Черноморието и дунавското крайбрежие.Вятърът ще бъде слаб до умерен, в по-голямата част от страната ориентиран от северозапад, а в Източна България - от югоизток.Максималните температури са в интервала 27-32 градуса, малко по-ниски по Черноморието, където ще са в рамките на 24-26 градуса. Температурата на морската вода е 23-24 градуса.Минималните температури са между 11 и 16 градуса.", "date": "2018.09.22", "title": "Слънчево, все още топло за сезона"}
{"url": "https://news.bg/press/borisov-otstrani-razsledvani-ot-bivola-sluzhiteli-masovi-sadiyski-otvodi-po-deloto-za-grabezha-v-rozhenskiya-manastir-inerkom-ne-se-otkazva-ot-chez.html", "text": "Съботните вестници съобщават за решението на премиера Борисов да отстрани временно държавните служители, оказали се в обсега на разследването на сайта \"Биволъ\".\"Гонят в отпуск държавните служители, споменати в разследване на сайта \"Биволъ\" Премиерът Бойко Борисов разпореди на министрите да отстранят временно или в отпуск всички държавни служители и експерти, които са споменати в журналистическо разследване на сайта \"Биволъ\" за нередности при усвояването на евросредства, докато текат проверките по случая, съобщиха от пресслужбата на кабинета. Припомняме, че на 14 септември 2018 г. сигнал по повод същата публикация беше изпратена от вицепремиера Томислав Дончев до главния прокурор, МВР и Комисията за противодействие на корупцията и отнемане на незаконно придобитото имущество (КПКОНПИ), с копие до изпълнителния директор на Изпълнителна агенция \"Одит на средствата от ЕС\".\" - в. \"Стандарт\".\"Разследващият сайт публикува материал за източване на евросредства, в който бяха спомената поименно редица държавни служители. Докато тече разследването по случая, те ще бъдат временно отстранени или в отпуск. Миналия четвъртък двама журналисти от OCCRP - Димитър Стоянов от \"Биволъ\" и Атила Биру от \"Rise Romania\" (румънският партньор на \"Биволъ\"), бяха задържани в района на Радомир, докато се опитваха да спасят от унищожение доказателства за злоупотреби с европейски средства. Два дни по-рано \"Биволъ\" публикува информация за скрито счетоводство на мрежа от консултантски фирми, свързани с големи строителни компании. \"Биволъ\" твърди, че една от фирмите е \"Джи Пи Груп\"...\" - в. \"Сега\".\"В разследването на сайта става дума за извършени нередности при усвояването на евросредства от фирмата \"Джи Пи груп\" и близки до нея. Разпореждането на премиера за отстраняване на чиновници и експерти е за срока на проверката на информацията в публикацията. Преди дни от прокуратурата обявиха, че Държавната агенция \"Национална сигурност\" се е заела със случая, след като вицепремиерът Томислав Дончев е изпратил сигнал до главния прокурор, министъра на вътрешните работи и Комисията за противодействие на корупцията и отнемане на незаконно придобитото имущество (КПКОНПИ), с копие до изпълнителния директор на Изпълнителна агенция \"Одит на средствата от ЕС\". А сигналът на вицепремиера бил обединен с този на сайта, който бе до полицията и прокуратурата. В публикацията на \"Биволъ\" се споменават много длъжностни лица и експерти. Сред тях има кметове, служители на регионални инспекции по околната среда и водите.\" - в. \"Дневник\".Всекидневниците информират и за затворени данъчни складове и фабрики на \"Винпром Карнобат\".\"Агенция \"Митници\" е извършила проверка на данъчни складове за производство на алкохолни напитки в района на Карнобат, съобщи БНТ. Става дума за складови помещения свързани с \"Винпром Карнобат\" и арестувания бизнесмен Миню Стайков. Констатирани са множество нередности по Закона за акцизите и данъчните складове, във връзка с което ще бъдат предприети действия за обезпечаване на доказателствата чрез запечатване на обектите при първоначален срок от 48 часа. Мярката може да бъде продължена с определение от компетентния съд. Работници от завода протестираха, защото всички цехове спират работа и близо 1500 души може да останат без заплати.\" - в. \"Дневник\".\"На импровизиран митинг се събраха работници край двора на запечатания винзавод на Миню Стайков в карнобатското село Церковски. Първоначално те смятаха да блокират пътя Сливен-Бургас в знак на протест, но след разговори с кмета на Карнобат Георги Димитров били разубедени. \"Заповед не съм издавал, но обясних на техен представител, че ако блокират пътя ще се създадат предпоставки за произшествия. Хората са притеснени, в заводите на Стайков работят над 2000 човека. Сещате се, че те имат и семейства. Ако останат без работа градът на практика ще фалира\", сподели кметът Димитров. Както 24 часа по-рано съобщи Агенция Митници запечата три обекта за производство на алкохол на територията на община Карнобат. Според информация от Митниците са констатирани множество нередности по Закона за акцизите и данъчните складове, поради което се предприемат действия за обезпечаване на доказателствата чрез запечатване на обектите при първоначален срок от 48 часа, съгласно реда на ДОПК. Мярката може да бъде продължена с определение от компетентния съд.\" - в. \"24 часа\".Грабежът в Роженския манастир също е сред темите с продължение.\"Четирима души са в ареста заради нахлуването в Роженския манастир, като са им повдигнати обвинения за грабеж, кражба и унищожаване на охранителни камери. Срещу единия обвиняем е повдигнато обвинение за държане на огнестрелно оръжие без надлежно разрешително, след като при обиск в дома му е намерен газов пистолет, преработен в боен. Предстои прокуратурата да внесе искане за мерките за неотклонение на арестуваните в съда. Говорителят на Благоевградската окръжна прокуратура Весела Стоилова поясни пред NOVA, че от първоначално задържаните по закона за МВР хора има освободени, тъй като не са били събрани достатъчно доказателства.Двама от четиримата задържани са непълнолетни - на 16 и 17 години, от село Яворница. Единият от пълнолетните задържани от дълги години живее в Кипър, като в последния месец е бил у нас и основно се е движил в района на село Яворница, където е бил на гости на свои познати. \"Четвъртият обвиняем е от град Сандански, действащ адвокат от Адвокатска колегия - Благоевград\", каза говорителят на Окръжната прокуратура.\"По оперативна информация в Роженския манастир те са търсили съкровище. По една от легендите там има съкровище, скрито през 1901-ва година\", заяви Весела Стоилова. На този етап не са открити доказателства задържаните да са взели нещо от манастира и поради тази причина им е повдигнато обвинение за грабеж на мобилен телефон и на 16 видеокамери.На въпрос може ли да се говори за тартор на групата и кой е той: \"На този етап предполагаме и информацията, която установяваме чрез способите на НПК, е евентуално адвокатът от Адвокатска колегия-Благоевград, който е един от обвиняемите, най-вероятно е организирал лицата, за да извършат това престъпление\", каза тя.От прокуратурата обясниха, че четиримата досега не са осъждани и за пръв път имат такава криминална промяна. На този етап няма доказателства в случая да става въпрос за организирана престъпна група. На записите от камерите от грабежа се виждат четирима души, като единият от тях, след като забелязва, че има камери, си поставя маска на лицето, като от думите на говорителката на прокуратурата се разбра, че това е адвокатът. След като си тръгват от мястото на престъплението, те вземат 16 камери, като според Стоилова вероятно са мислели, че по този начин ще заличат възможността да бъдат установени. Те не са знаели, че всъщност устройството, на което се съхраняват записите от видеонаблюдението, са се намирали на друго място - в жилищно помещение, ползвано от служители на манастира.\"Не е чак толкова голяма щетата по отношение на сградата, така че съвсем лесно може да се поправи\", каза игуменът на Роженския манастир архимандрит Епифаний.\" - в. \"Стандарт\".\"Среднощно заседание във ВКС за Роженския манастир... Магистратите са определили делото за мярката да бъде гледано в Районен съд Пловдив. Експресните действия на съдиите започнаха около 17:00 ч. Преди това всички 7 съдии от Районен съд Сандански си направиха самоотвод и отказаха да разгледат искането на прокуратурата за задържане под стража на четиримата. Мотивът им бе, че познават лично и са работили с единия от задържаните - адв. Стефан Матеев. В края на работния ден материалите бяха изпратени във ВКС, за да се вземе решение в кой друг съд да бъде прехвърлено делото.\" - в. \"24 часа\".\"Всички съдии в Районния съд в Сандански, които са били на работа, са си направили самоотвод по делото за мерките за неотклонение на обвиняемите за опита за обир на Роженския манастир, информира dariknews.bg. По щат магистратите са осем, но един е в отпуск. Магистратите подготвиха искане до Върховния касационен съд (ВКС) за определяне на друг, еднакъв по степен съд, който да разгледа делото. Това съобщи съдия Росица Калугерова, която временно изпълнява длъжността председател на Районния съд. Тя посочи, че причината за отвод е еднаква за всички съдии - единият от задържаните е адвокат от района на Сандански. И за да се избегне всякакво съмнение в безпристрастността им съдиите са се отвели. \"Надявам се ВКС да се произнесе възможно най-бързо. Не става дума за срок, това става незабавно, така че изпращайки искането, очакваме отговор кой съд ще разгледа делото, за да изпратим материалите там\", заяви Калугерова. Прокуратурата в Сандански поиска най-тежките мерки за неотклонение \"задържане под стража\" спрямо четиримата задържани. Двама от тях са пълнолетни, а другите двама са на 16 и 17 години. Първоначално бяха задържани пет души, за които се твърдеше, че с кирки са разбили една от стените в манастира и след като не намерили нищо, си тръгнали. Странното нападение се свързва с легендата, че в стените на манастира има скрити жълтици. При влизането си в манастира те завързали единствения служител в него - отец Епифаний. Министерството на културата пък обяви, че ще извърши проверка, за да установи какви са нанесените щети върху манастира.\" - в. \"Дневник\".\"Във връзка с извършеното във вторник вечерта посегателство в храм \"Св. Успение Богородично\" в Роженския манастир - недвижима културна ценност от национално значение, Министерството на културата назначи проверка на място. Екип от Главна дирекция \"Инспекторат за опазване на културното наследство\" направи оглед на място. Установено е, че е извършена умишлена повреда на културна ценност. Частично е избит прозоречен отвор при абсидното стенно пространство на храма. Прозорецът е зазидан още през втората половина на 19 век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой. Огледът беше извършен в присъствието на Архимандрит Епифаний, - игумен на Роженския манастир, отец Николай от Мелник, Вангел Анталавичев - заместник-кмет на Община Сандански, Антон Ковачев - директор на Археологическия музей в гр. Сандански.\" - в. \"24 часа\".Изданията съобщават също, че \"Инерком\" н есе отказва от сделката за ЧЕЗ.\"Компанията \"Инерком България\" продължава да настоява да купи активите на чешката държавна компания ЧЕЗ в България. Тя отново е отправила искане до Комисията за защита на конкуренцията (КЗК) за разрешение. Това става ясно от съобщение до медиите, разпространено от \"Инерком\"...Комисията за защита на конкуренцията забрани сделката на \"Инерком\" за активите на ЧЕЗ в България с формалното основание за възможна концентрация, тъй като и чешкото дружество, и фирмата \"Инерком\" на Гинка Върбакова имат соларни паркове. \"Инерком\" и ЧЕЗ обжалваха решението на КЗК във Върховния административен съд, но делото бе насрочено за май идната година. Според предварителния договор между \"Инерком\" и ЧЕЗ обаче пазарджишката фирма трябва да плати по сделката 340 милиона евро до края на ноември. Междувременно, както писа наскоро и в. \"Сега\", Гинка Върбакова започна да се освобождава от бизнеса си със соларни паркове. Преди дни от КЗК обаче коментираха пред Медиапул, че решението им за забрана на сделката между \"Инерком\" и ЧЕЗ не съдържа условия за раздяла с активи като предпоставка за последващо разрешение на сделката. То подлежи само на обжалване пред Върховния административен съд и крайната дума е неговата.\" - в. \"Сега\".\"Инерком\" подаде в КЗК ново уведомление за закупуване на активите на ЧЕЗ в България... \"Инерком България\" ЕАД, след значителна промяна в обстоятелствата и отстраняването на всички предпоставки и изразени опасения от Комисията за защита на конкуренцията по предстоящата концентрация, подаде в Комисията ново уведомление по реда на чл. 79, ал. 1 от ЗЗК., съобщават от компанията. В групата на \"Инерком\" беше извършено преструктуриране, в резултат на което дружествата -производители на електрическа енергия от фотоволтаични централи, не са част от портфолиото й. Планираната концентрация ще бъде осъществена въз основа на договора за покупка на акции, сключен на 23 февруари 2018 г. между \"ЧЕЗ\" а.с. и \"ЧЕЗ Бългериън Инвестмънтс\" БиВи от една страна, като продавачи, и \"Инерком България\" ЕАД като Купувач. Надяваме се на бързо решение от страна на КЗК след отстраняването на установените от Комисията предпоставки за създаване на концентрация.\" - в. \"Труд\".", "date": "2018.09.22", "title": "Борисов отстрани разследвани от „Биволъ“ служители, масови съдийски отводи по делото за грабежа в Роженския манастир, „Инерком“ не се отказва от ЧЕЗ…"}
{"url": "https://news.bg/int-politics/rozenstiyn-e-iskal-otstranyavane-na-tramp-poradi-neprigodnost.html", "text": "Заместник-главният прокурор на САЩ Род Розенстийн е предложил през миналата година тайно да се записват разговорите на президента Доналд Тръмп, за да се покаже хаосът, поглъщащ администрацията, разкрива в. The New York Times. Вестникът съобщава, че Розенстийн е водил разговори с членове на правителството за задействане на 25-ата поправка в американската конституция, позволяваща президентът да бъде отстранен поради непригодност да изпълнява задълженията си и властта да бъде предадена на вицепрезидента.Това е станало през пролетта на миналата година, когато Тръмп уволни Джеймс Коми като директор на ФБР. Посочва се, че през следващите дни президентът е разкрил класифицирана информация на руснаците, а от Коми е поискал да демонстрира лоялност към него и да прекрати разследването на руската намеса в изборите.По това време Розенстийн е бил на поста си едва от две седмици.Той започна да ръководи разследването на руската афера, след като главният прокурор си направи отвод заради конфликт на интереси, тъй като беше част от предизборния екип на Тръмп.Самият Розенстийн заяви, че в публикацията има много неточности и фактически грешки. По думите му, изобщо не е ставало дума за отстраняване на Тръмп. От кабинета му твърдят, че разговорите за записване на разговорите на президента са били шега.Според информация на \"Франс прес\", в крайна сметка Розенстийн не е направил записи на Тръмп.", "date": "2018.09.22", "title": "Розенстийн е искал отстраняване на Тръмп поради непригодност"}
{"url": "https://news.bg/crime/vsichki-sadii-v-sandanski-se-ottegliha-ot-deloto-za-grabezha-v-rozhenskiya-manastir.html", "text": "Съдиите в Сандански не искат да гледат казуса с нападателите от Роженския манастир, предаде БНР.Делата и мерките на задържаните за нападението над свещеник и опита за обир в Роженския манастир ще се гледат от Районния съд в Пловдив, съобщават от Върховния касационен съд. Причината за това е, че всички магистрати от съда в Сандански са си направили самоотвод по делото, на което трябваше да се гледат мерките на задържаните, тъй като са работили професионално с един от обвиняемите, който е адвокат. Става дума за Стефан Матеев. Задържаните за нападението в Роженския манастир са обвинени за грабеж, в съучастие и в притежание на незаконно оръжие.На 19 септември нападателите нахлуха в светата обител маскирани, за да търсят съкровище. Те нападнаха свещеника и го завързаха. Съкровището обаче отдавна е било изнесено от манастира.", "date": "2018.09.22", "title": "Всички съдии в Сандански се оттеглиха от  делото за грабежа в Роженския манастир"}
{"url": "https://news.bg/int-politics/rusiya-e-iskala-da-organizira-byagstvoto-na-dzhulian-asanzh-ot-london.html", "text": "Руски дипломати са водили секретни преговори с близки на основателя на \"Уикилийкс\" Джулиан Асанж, за да организират бягството му от еквадорското посолство в Лондон, съобщава в. The Guardian.Планирало се е той да бъде изведен с дипломатическа кола, а след това да бъде отведен по море или в Русия, или в Еквадор. Предвиждало се е също той да получи дипломатически документи, които да му осигурят неприкосновеност.Руснаците обаче са били принудени да се откажат от операцията, тъй като са преценили, че е твърде рискована. Освен това Лондон не даде на Асанж дипломатически статут, посочва агенция \"Ройтерс\".Координатор на плана за бягство е бил бившият консул на Еквадор в Лондон Фидел Нарвеса, според информация на The Guardian. Той обаче е отрекъл да е имал контакти с руски дипломати по този въпрос.Руското външно министерство излезе с опровержение на страницата си в Туитър, в която определи публикацията на вестника като дезинформация.Припомняме, Джулиан Асанж се намира в посолството на Еквадор в Лондон от 2012 г. Първоначално той се укриваше, за да не бъде предаден на Швеция, където беше обвинен в изнасилване. През май 2017 г. това разследване беше прекратено, но лондонската полиция обяви, че ще го арестува, ако излезе от посолството, тъй като е в сила британска заповед за арест заради отказа му да се яви пред съда, което е закононарушение.Асанж се страхува да не бъде предаден на САЩ, където може да получи продължителна присъда заради публикуването на секретни документи.", "date": "2018.09.22", "title": "Русия е искала да организира бягството на Джулиан Асанж от Лондон"}
{"url": "https://news.bg/economics/kitaytsi-pravyat-ekoferma-v-momchilovtsi.html", "text": "Китайци ще правят екоферма в родопското село Момчиловци съвместно с българи, съобщава в. \"24 часа\". Начинанието, с българо-китайска инвестиция, ще произвежда млечни продукти. Това стана ясно на фестивала на киселото мляко в родопското село, който се провежда под патронажа на Министерството на туризма.Китайската компания, която ще инвестира в производството, от 10 години произвежда и разпространява на китайския пазар кисело мляко с бранда на Момчиловци, а от 4 г. участва в организацията на фестивала. В Китай то се произвежда в Шанхай, в предприятията на корпорацията, която е държавна - без жива закваска, без лактобацилус булгарикус и без да се обозначава като \"българско\". Интересът към него в азиатската страна е голям най-вече заради надпис на опаковката му, който гласи, че в село Момчиловци има много дълголетници, които се радват на щастлив и спокоен живот вследствие на консумацията на кисело мляко.От институт \"Конфуций\" - София връчиха тържествено дипломите на около 20 деца и възрастни, преминали втория курс по китайски език в селото. Според китайците, 10 години по-късно сътрудничеството е прераснало до културен обмен.Днес през целия ден на площада в селото ще има народно веселие. Фестивалната програма включва изложения на млечни продукти, народни художествени занаяти, био храни и изложби. На фестивалната сцена ще се проведе и конкурс за красота, на който ще бъде излъчена новата \"Кралица на киселото мляко\".", "date": "2018.09.22", "title": "Китайци правят екоферма в Момчиловци"}
{"url": "https://news.bg/int-politics/sasht-zasilvat-natiska-sreshtu-venetsuelskite-vlasti.html", "text": "САЩ ще засилят натиска срещу Венецуела, съобщи американският държавен секретар Майк Помпео пред Fox News.\"През близките дни ще видите редица действия, които ще продължат да увеличават натиска срещу хора в управлението на Венецуела, които действат срещу интересите на народа на страната\", увери Помпео.Той не уточни дали става дума за въвеждане на нови санкции по отношение на президента Николас Мадуро и други фигури от властта.Държавният секретар допълни, че усилията на САЩ са насочени към това да се гарантира правото на венецуелския народ да изразява своето мнение.Във Венецуела продължава опустошителната икономическа криза, заради която по данни на ООН от страната са емигрирали около 2.3 милиона души.", "date": "2018.09.22", "title": "САЩ засилват натиска срещу венецуелските власти"}
{"url": "https://news.bg/bulgaria/otbelyazvame-110-godini-nezavisimost.html", "text": "На 22 септември 1908 г. във Велико Търново, с манифест, княз Фердинанд обявява независимостта на България. С този акт на практика се отхвърлят последните васални връзки с Османската империя.Княжество България става независима държава начело с коронования цар Фердинанд. Високата порта (Турция), а след това и Великите сили признават официално българската независимост.Обявен за официален празник с решение на Народното събрание от 10 септември 1998 г. Дълго време значимостта на това събитие от новата история не се оценява, но на тази дата през 1908 г. България - една от най-старите държави в Европа, отново се появява на световната карта след петвековно османско владичество.Условията за обявяване на Независимостта на младата българска държава в началото на ХХ век били изключително благоприятни: през лятото на 1908 г. младотурска революция в Османската империя завършва с успех за реформистите. Австро-Унгария - една от Великите сили наложили Берлинският договор, се готвела да анексира двете от провинциите на империята - Босна и Херцеговина - т.е. да го наруши. Затова и българският княз Фердинанд се обърнал директно към император Франц-Йосиф (срещат се във Виена) да съгласуват действията си.Междувременно, българските власти завземат източните железници в Южна България и това поражда \"известни\" икономически противоречия между Австро-Унгария и страната ни. Дори за кратко стресва Фердинанд, който се уплашва да обяви независимостта. Но правителството вече било решило това да стане на 22 септември 1908 г. в черквата \"Св. 40 мъченици\" в старата българска столица Велико Търново - символичен акт на продължение на Второто българско царство.Австро-Унгария обявява анексията на Босна и Херцеговина на 20 септември. Два дни по-късно в черквата \"Св. 40 мъченици\" княз Фердинанд прочита манифеста за обявяването на независимостта и се отслужва молебен за благоденствието на българската държава.След това министър-председателят Малинов прочита отново манифеста на историческия хълм Царевец пред събралото се хилядно множество. Провъзгласяването на независимостта не само е голям успех за българската дипломация, но и след него васалното княжество започва да се нарича царство България, а българският владетел вече се титулувал - цар.Деликатната ситуация, която настъпва след нарушаването на Берлинския договор e успешно разрешена. Първо била спечелена Британската империя, която поставя условието - да започнат преговори между българското правителство и Високата порта (Турция).Преговорите започват веднага и българската делегация е водена от Андрей Ляпчев. По време на тях, Високата порта иска България да плаща голям данък. В качеството си на министър-председател Малинов заявява, че независимост не се откупува, дори се стига до частична мобилизация на българската армия.Русия не желае военен конфликт на Балканите и се заема да посредничи в преговорите. Тя се съгласява да опрости дълга на Османската империя, останал още от Руско-турската война от 1877-78 г., в замяна на което Високата порта се отказва да иска обезщетение от България и признава независимостта й.Oфициално това става на 6 април 1909 г., след което в продължение на 10 дни европейските сили признават България за царство и за независима държава.", "date": "2018.09.22", "title": "Отбелязваме 110 години независимост"}
{"url": "https://news.bg/bulgaria/s-vhod-svoboden-voennoistoricheskiyat-muzey-otbelyazva-denya-na-nezavisimostta.html", "text": "В Деня на Независимостта - 22 септември, от 10.00 до 17.00 ч., Националният военноисторически музей (НВИМ) - София, обявява вход свободен за постоянната хронологична и външната експозиция на музея, както и за временните си изложби.Само в този ден посетителите ще могат да видят отличия, документи и снимки на генерал-майор Стефан Паприков - външен министър при обявяването на Независимостта и главна фигура в дипломатическата ѝ защита. Те са част от личния архив на неговата наследница Зоя Паприкова и фонда на НВИМ.Посетителите ще могат да се докоснат и до ключови експонати от постоянната експозиция на музея, пренесли през времето духа на историческия акт, ознаменувал стремежа на българския народ за равноправно присъствие на картата на Европа като самостоятелна държава.Сред тях са държавният печат на Княжество България, най-високото отличие на Царство България - орден \"Св. Св. равноапостоли Кирил и Методий\", униформата и шашката на цар Фердинанд I, униформата, пистолета \"Браунинг\" и част от отличията на военния министър генерал-лейтенант Данаил Николаев.Филмите \"Независима България\" на Огнян Сурдолов и \"Фердинанд Български\" на проф. Светослав Овчаров, които ще бъдат прожектирани от 11 до 13 и 30 часа и от 14 и 30 до 16 часа, ще обогатят знанията на посетителите за това знаково за българската история събитие.", "date": "2018.09.22", "title": "С вход свободен военноисторическият музей отбелязва Деня на Независимостта"}
{"url": "https://news.bg/bulgaria/s-nezavisimostta-balgariya-izvoyuva-edna-ot-nay-golemite-pobedi-v-istoriyata-si.html", "text": "С изпълнения на Софийския духов оркестър и Националната гвардейска част, съпроводени под звуците на Химна на Независимостта и Химна на Република България, започна официалната тържествена церемония по случай честването на 110-ата годишнина от Независимостта на България в София.Заместник-кметът по културни въпроси в Столична община (СО) доц. д-р Тодор Чобанов обясни, че на днешния ден трябва да си припомним борбата на нашите деди от онези вече далечни години.Трябва да си припомним, че едва освободена България бе безмилостно разпокъсана от Берлинския договор, а хиляди наши сънародници останаха извън пределите на българската държава, поясни той и допълни, че дори съединена България си оставаше срамно васална на Османската империя, ограничавана от режима на капитулацията.\"\", изтъкна доц. Чобанов., призова заместник-кметът по културни въпроси.Доц. д-р Владимир Златарски от Института за исторически изследвания на БАН припомни, че в координация с Виена българското правителство и цар Фердинанд са успели да подготвят почвата за Независимостта на България.Берлинският договор остава международният правен акт, който определя нейното бъдеще. В него е записано, че България е автономно, но васално Княжество на турския султан, разказа той и допълни, че през 1885 г. е използвана благоприятната обстановка, в която договорът е нарушен и е извършено Съединението на Княжество България и Източна Румелия.След Съединението настава ред да бъде извършен акт по обявяване на Независимостта. През 1897 година по повод 10-тата годишнина от възкачването на престола от Фердинанд е направен първи такъв опит, но дълбоката криза между Великите сили не им позволява да възприемат българската идея и нашето правителство е принудено да я изостави, поясни доц. Златарски.През 1908 година настъпва така очакваният момент - младотурксата революция поставя нови основи в турската държава и разбужда духовете в Европа. В координация с Виена българското правителство и цар Фердинанд успяват да подготвят почвата за независимостта, припомни историята той и добави, че на 22 септември 1908 г. в старопрестолния град Търново е обявена Независимостта на България.", "date": "2018.09.22", "title": "С Независимостта България извоюва една от най-големите победи в историята си"}
{"url": "https://news.bg/world/tramp-zaplashi-kitay-s-oshte-mita-imal-mnogo-patroni.html", "text": "Президентът на САЩ Доналд Тръмп заплаши да наложи нови мита върху китайски стоки, ако Пекин посмее да отвърне на последния пакет от тарифи на Вашингтон върху китайски износ за 200 милиарда долара, информират \"Ройтерс\" и \"Блумбърг\".Предупреждавайки, че САЩ имат \"още патрони\", Тръмп призова втората най-голяма икономика в света внимателно да помисли преди да влезе в търговска война с най-голямата икономика.Той заяви по време на предизборно събитие в Мисури, че САЩ налагат 25% мито върху китайски стоки за 200 милиарда долара.И ние ще отвърнем с още, ако те отговорят, предупреди той.\", обясни Тръмп.В понеделник Вашингтон обяви, че САЩ ще започнат да налагат нови мита от 10% върху китайски стоки за 200 милиарда долара от 24 септември, като митата ще нараснат до 25% от началото на 2019 г.Китай предупреди, че ще отвърне с мита върху американски стоки за 60 милиарда долара.Междувременно вестник \"Уолстрийт джърнъл\" пише, че Китай официално отмени планираните търговски преговори със САЩ.", "date": "2018.09.22", "title": "Тръмп заплаши Китай с още мита, имал „много патрони”"}
{"url": "https://news.bg/world/24-dushi-sa-ubiti-i-poveche-ot-60-sa-raneni-pri-terora-v-iran.html", "text": "24 души са убити и повече от 60 са ранени при нападението на военен парад в ирански град, съобщава \"Ройтерс\", позовавайки се на местните агенции ISNA и IRNA.Нападатели откриха стрелба по време на парад в югозападния град Ахваз. Военният парад беше организиран във връзка с годишнина от началото на въоръжения конфликт между Иран и Ирак (1980-1988).Половината от убитите са от Революционната гвардия. Сред жертвите има военнослужещи, цивилни, включително жени и деца, които са наблюдавали събитието. Един журналист е загинал. Броят на загиналите може да нарасне.Говорител на въоръжените сили съобщи, че трима от терористите са убити на място, а четвъртият е починал в болницата от получените наранявания.По данни на АФП, цитирани от информационната агенция на джихадистката групировка \"Амак\", терористичната организация \"Ислямска държава\" е поела отговорност за атентата.Междувременно външният министър на Ислямската република Мохамед Джавад Зариф обяви, че Иран \"бързо и решително\" ще отговори на атаката, която според него е извършена от агенти на чужд режим. По думите му нападението е работа на \"регионални спонсори на тероризъм\", имайки предвид Саудитска Арабия и Израел, и \"техните господари\" - САЩ.\"\", написа той в \"Туитър\" и се закани, че \"Иран ще отговори бързо и решително, за да защити живота на иранските граждани\".ISNA информира, позовавайки се на говорител на Революционната гвардия, че въоръжените сили обвиняват арабски националисти, подкрепяни от Саудитска Арабия.По-рано днес иранският президент Хасан Рохани заяви, че Иран ще победи Тръмп и няма да изостави ракетите си.През юни 2017 г. четирима мъже с женски дрехи откриха огън в сградата на иранския парламент. Отделна атака беше предприета срещу мавзолея на аятолах Хомейни.", "date": "2018.09.22", "title": "24 души са убити и повече от 60 са ранени при терора в Иран"}
{"url": "https://news.bg/world/nyama-da-kapitulirame-na-pregovorite-za-brekzit-obyavi-london.html", "text": "Великобритания обяви, че няма да капитулира на преговорите за Брекзит и отново призова ЕС да се ангажира с представяне на предложения, въпреки че министри от Париж и Берлин намекнаха, че следващият ход от преговорите трябва да дойде от Лондон.Вчера премиерът на Обединеното кралство Тереза Мей поиска нови предложения и уважение от евролидерите, подчертавайки, че след неофициалната среща в Австрия преговорите са в задънена улица.Позицията на Мей беше подсилена и от нейния външен министър. коментира Джереми Хънт пред радио Би Би Си., добави той.Изявлението на Мей е приветствано от много британски медии, след като те разглеждат срещата в Залцбург като провал за британския премиер. Според \"Дейли експрес\" това е било \"най-добрият час на Мей\".Но първоначалната реакция от Острова подсказва, че Франция и Германия оказват натиск.Евролидерите и Мей съобщиха, че искат споразумение през октомври, а през ноември да бъде финализирано.В Париж министърът по европейските въпроси на Франция Натали Лоазо заяви, че Франция все още вярва, че е възможно добро споразумение за Брекзит, но в същото време страната трябва да се подготви и за сценарий без сделка.Тя поясни пред радио France Info, че резултатът от референдума в Обединеното кралство не може да доведе до \"съсипване\" на ЕС. Това е посланието, което се опитваме да изпратим на нашите британски колеги от няколко месеца, които може би си мислят, че ние ще кажем \"да\" на всяко тяхно предложение, добави Лоаза.В Берлин германският заместник-министър на външните работи Михаел Рот заяви, че 27-те страни членки се опитват да вземат разумни решения. , написа той в \"Туитър\".В Лондон \"Дейли телеграф\" пише, че Мей е изправена пред угрозата от министерски оставки през следващата седмица, ако не излезе с алтернатива на плана от \"Чекърс\" за Брекзит, който тя представи в Австрия.След коментара на Мей в петък председателят на Европейския съвет Доналд Туск обяви, че резултатите от анализите на ЕС за плана са известни на Лондон от много седмици. Но Хънт подчерта, че има разлика между риторика и съдържание.\"\", каза той и добави, че предложенията на ЕС за ирландската граница означават, че е невъзможно \"да се напусне ЕС като непокътната държава\".Според него британската икономика ще отстои при сценарий без сделка.\"\", изтъкна Хънт.В Берлин списание \"Шпигел\" пише, че германското правителство очаква последиците от Брекзит без споразумение върху трудовия пазар да бъдат \"относително малки\".", "date": "2018.09.22", "title": "Няма да капитулираме на преговорите за Брекзит, обяви Лондон"}
{"url": "https://news.bg/politics/karakachanov-se-oplaka-ot-nedostatachno-pari-za-samoleti.html", "text": "Отделеният бюджет за нови самолети е недостатъчен. Това заяви вицепремиерът и министър на отбраната Красимир Каракачанов, който присъства на показването на военна техника, образци оръжие и екипировка пред сградата на Министерството на отбраната по случай навършването на .По думите на ресорния министър армията следва да се модернизира поетапно с проекти за нови самолети, нови бронирани машини и други, които ще се изпълняват на части във времето.На въпрос дали България ще се сдобие с нови самолети Каракачанов коментира, че предстои на 1 октомври да стане ясно какви оферти ще получим. Още на следващия ден от МО ще обявят офертите и след преценка дали отговарят на изискванията за нашите военновъздушни сили и са вместени в цените, които могат да се отпуснат, процедурата ще продължи.Министърът обаче подчерта, че отделените пари са малко - бюджетът за нови самолети е 1.5 милиарда лева плюс ДДС.Днес е много подходящ ден армията да се отвори към хората и те да се запознаят с техниката, коментира още вицепремиерът. По думите му това е първата толкова мащабна манифестация на военна техника. В 17 града в страната се показва бойна техника.Това са градовете София, Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.\"Днес е много подходящ ден. Говорим за 110 години от Независимостта на България. Както Независимостта, а преди това и Съединението на България, е могло да бъде факт само и единствено благодарение на Българската армия. Тук може да кажем, че 140 години България съществува като независима държава, въпреки полемическите превратности, различните режими, които са управлявали, благодарение на Българската армия. Тоест гарант за независимостта на България, така между другото е записано и в Конституцията, е Българската армия\", подчерта военният министър. Поради това според него е хубаво българските граждани да имат по-чест досег до армията, да видят въоръжението и войниците.\"В тези комерсиални времена, когато хората се интересуват преди всичко от високите си доходи, е хубаво по някакъв начин да покажем, че военната професия, макар и към момента все още не добре платена, все пак е достойна и заслужава уважение\", категоричен бе Каракачанов.На въпрос дали българите трябва да бъдат спокойни и сигурни в ръцете на Българската армия, ресорният министър посочи, че \"...всъщност Българската армия е в ръцете на българското общество\", тя е инструмент за защита на обществото.Според вицепремиера българските военнослужещи заслужават уважение за старанието, което полагат, въпреки десетилетията на политическо неразбирателство спрямо армията и нейното орязване. Каракачанов даде и пример: \"... за последните 20 години бюджетът за здравеопазване е бил увеличен 4 пъти. Не казвам, че е станало по-добро здравеопазването... а бюджетът на Българската армия беше орязан 4 пъти... последният път с 40% през 2010 година.\"Най-глупав би бил спорът с каква техника армията изпълнява задълженията си, допълни министърът. Армията използвала техниката, която имала и която отговаряла на парите, отпуснати от българския народ за модернизация.Пред сградата на Министерството на отбраната се събраха много хора, за да разгледат бронираните машини \"Хамър\", \"Командо\", \"Гардиън\" и \"Пустинна котка\", пишат от пресслужбата на ведомството.Някои от тях гражданите дори показали умения в разглобяване и сглобяване на автомат \"Калашников\".Военнослужещите разясняваха възможностите на техниката и въоръжението, за да отговорят на любопитството на посетителите.Междувременно за доброто настроение на празника се погрижи Представителният духов оркестър на Сухопътните войски, допълват от МО.", "date": "2018.09.22", "title": "Каракачанов се оплака от недостатъчно пари за самолети"}
{"url": "https://news.bg/world/stotitsi-zhertvi-i-hilyadi-bolni-ot-holera-v-nigeriya.html", "text": "Около 100 починали от холера са били регистрирани в североизточната част на Нигерия. Това показват данни на ООН за последните 2 седмици. Заболелите са повече от 3100 души. Припомня се, че щатът Борно е печално известен като размирна зона, където действа терористичната групировка \"Боко Харам\".Тя е отговорна за серия терористични актове и отвличания. Действията на джихадистите принудиха хиляди да бягат от домовете си. Холерата, разпространявана с храна или вода, замърсена с човешки фекалии, причинява остра диария и дехидратация и може да убива в рамките на часове, ако не се лекува. ", "date": "2018.09.22", "title": "Стотици жертви и хиляди болни от холера в Нигерия "}
{"url": "https://news.bg/world/po-granitsite-na-iran-e-spokoyno.html", "text": "По границите на Иран е спокойно и не се налага те да бъдат затваряни. Това заявиха вътрешното министерство, цитирани от ИРНА. Припомняме, че днес 24 души бяха убити и повече от 60 ранени при нападението на военен парад в ирански град.Нападатели откриха стрелба по време на парад в югозападния град Ахваз. Военният парад беше организиран във връзка с годишнина от началото на въоръжения конфликт между Иран и Ирак (1980-1988).Сред жертвите има военнослужещи, цивилни, включително жени и деца, които са наблюдавали събитието.Ликвидирани са били и терористи. Терористичната организация \"Ислямска държава\" пое отговорност за атентата.Техеран обвинява ", "date": "2018.09.22", "title": "По границите на Иран е спокойно "}
{"url": "https://news.bg/world/shestima-raneni-i-razrusheni-sgradi-v-otava-sled-tornado.html", "text": "Най-малко шестима души са били ранени в канадската столица Отава след торнадо, ударило града днес, предаде \"Ройтерс\".Бедствието е разрушило много сгради. Стотици хиляди клиенти са без ток и може да минат дни, преди електрозахранването да бъде възстановено напълно. Това са признали властите. Те сравняват случилото се и последствията му със следвоенна ситуация. По думите им, Отава след торнадото е \"като от филмите\".Местни жители признават, че \"са загубили всичко\" днес. ", "date": "2018.09.22", "title": "Шестима ранени и разрушени сгради в Отава след торнадо "}
{"url": "https://news.bg/crime/sadat-ostavi-v-aresta-dvama-ot-zadarzhanite-za-obira-na-rozhenskiya-manastir.html", "text": "Съдът в Пловдив остави в ареста двама от задържаните за обира на Роженския манастир, предаде bTV.Това са 44-годишният адвокат Стефан Матеев и 21-годишният обвиняем, който работи в Кипър и за него има предпоставка, че може да се укрие.Матеев ръководел обирджиите на Роженския манастир, смятат от прокуратурата.Останалите двама задържани, на 16 и 17 г., са с мярка под надзор на инспектор от детска педагогическа стая. Определението дойде, след като  заради познанство с един от задържаните - адвокат Стефан Матеев.Днес манастирът бе изпълнен с посетители, като се очаква туристическият поток да бъде засилен и през следващите почивни дни.Eксперти от Главна дирекция \"Инспекторат за опазване на културното наследство\" към Министерството на културата извършиха оглед на място в Роженския манастир. Проверката е станала вчера, 21 септември, информират от ведомството.Поводът за огледа е извършеното на 18 септември, вторник,  в манастира.Припомняме, храмът е недвижима културна ценност от национално значение. ", "date": "2018.09.22", "title": "Съдът остави в ареста двама от задържаните за обира на Роженския манастир"}
