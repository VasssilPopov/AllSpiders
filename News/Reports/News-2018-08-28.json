{"url": "https://news.bg/world/ruski-hakeri-i-moskovskiyat-patriarh-obsazhdat-vartolomey-zaradi-ukrainskata-avtokefaliya.html", "text": "Руски хакери са атакували имейли на главните помощници на Вселенския патриарх Вартоломей, показва разследване на агенция \"Асошиейтед прес\". Междувременно рускоезичните медии съобщиха, че на 31 август руският патриарх Кирил ще бъде приет от Вартоломей. Аудиенцията е само ден преди заседанието, на което на Светия Синод на Вселенската патриаршия вероятно ще обсъди искането на Украинската православна църква да се отдели от руската.В публикация на Би Би Си се посочва, че според претенциите на Руската православна църква, Вселенската патриаршия не може да предоставя автокефалия по своя преценка, а трябва да се постигне компромис между всички поместни църкви.\"Руската теза беше, че Вселенският патриарх не е първенстващ в православния свят и че едва ли не РПЦ трябва да стане Вселенска патриаршия - водеща църква на православните. Сега обаче патриарх Кирил съвсем покорно иска аудиенция при патриарх Вартоломей.\" - коментира в доц. д-р Светослав Риболов, преподавател в СУ.Той посочва, патриарх Кирил си дава сметка, че няма да може да предотврати отделянето на украинската църква от руската.\"Със сигурност патриарх Кирил е наясно, че не може да спре издаването на томоса за автокефалия на обединените украински православни. Патриарх Вартоломей не един път е доказал, че не се поддава на натиск и че думата му тежи. (...) На първо място вероятно предстоятелят на РПЦ ще иска отлагане на решението. Поне до изборите за президент в Украйна. Може да се предполага, че един следващ украински президент няма да има интерес към църковните дела и ще се съобрази с присъствието на РПЦ. Разбира се, такова предположение едва ли може да се смята за твърде основателно, имайки предвид факта, че на украинска територия и до днес се водят военни действия и че страната се лиши от значителна част от територията си. А участието в тези събития на представители на РПЦ се гледа с подозрение.\" - подчертава доц. Риболов.Според него, най-вероятно Кирил ще поиска да участва в написването и издаването на томоса за автокефалия на украинската църква.\"Така той, дори и да не може да спре процеса, ще се окаже, че го контролира. Това ще му е нужното средство да спре влиянието на Константинопол в Украйна по подобие на времето на разпада на СССР и демократичните промени в сателитите на Москва. Тогава процесът не беше спрян, но бе контролиран, така че \"нашите хора\" да поемат нещата в свои ръце. Така ще бъдат спрени редица процеси на отваряне на УПЦ към света и ще се възпрепятстват връзките с гръкоезичните, румъноезичните и западните православни, които в момента приемат украинците като свои на всякъде в образователните, милосърдните и мисионерските си институции. Твърде вероятно е Негово Всесветейшество Вселенският патриарх Вартоломей да прояви изключителна любезност с руския си гост, но да го остави далеч от процеса.\" - прогнозира доц. Риболов.Атаката на руските хакери срещу Вселенската патриаршия е целяла получаването на предварителна информация по този и вероятно по други казуси. Разследването на \"Асошиейтед прес\" показва, че зад нея стои близката до Кремъл група Fancy Bear.Самият Вартоломей не използва електронна поща, но са взети на прицел имейлите на трима негови близки помощници.В коментар на Би Би Си се изказва предположение, че ако хакерите са успели да се сдобият с компромат, вероятно Кирил ще го използва като средство за натиск срещу Вартоломей. Според източник на медията, чието име не се назовава Вселенската патриаршия е наясно с плановете на Москва и готви своя стратегия \"за отбрана\"Кремъл упорито отрича да има нещо общо с групата Fancy Bear, която стои и зад атаките срещу сървърите на Демократическата партия на САЩ.Американските спецслужби обаче са установили, че тя е свързана с руското военно разузнаване. Като нейни членове бяха идентифицирани служители на ГРУ. Припомняме, на 13 юли американското правосъдно министерство обвини 12 сътрудници на ГРУ за хакерските атаки срещу Демократическата партия.", "date": "2018.08.28", "title": "Руски хакери и московският патриарх обсаждат Вартоломей заради украинската автокефалия"}
{"url": "https://news.bg/int-politics/sasht-predlozhili-na-asad-da-napusnat-siriya-ako-iran-se-iztegli-na-yug.html", "text": "САЩ са предложили на режима на сирийския президент Башар Асад да изтеглят силите си от Сирия в замяна на изтегляне на Иран от южната част на страната, съобщава ливанският вестник \"Ал Ахбар\", цитиран от \"Аарец\".Уточнява се, че служители на американското разузнаване са се срещнали с висши служители от областта на сигурността на сирийския режим в Дамаск през миналия месец в продължение на четири часа.Официални лица във Вашингтон не са потвърдили информацията, която не е била публикувана в американските медии. В отговор на информацията, сирийците заявиха, че американските сили са окупатори и трябва да се махат.Според информацията на ливанския всекидневник, който е смятан за близък до \"Хизбула\", американците са поставили три условия за изтеглянето си, което ще включва напускането на базата Ал Танф близо до йорданско-сирийско-иракския граничен триъгълник, както и силите, разположени източно от река Ефрат.В допълнение към искането за изтеглянето на Иран от Южна Сирия, близо до Израел, американските представители са настояли за писмено потвърждение, че американските компании ще получат дял от петролния пазар и че САЩ ще получат информация за терористи.Вчера иранската информационна агенция \"Тасним\" съобщи, че Иран и Сирия са подписали споразумение за военно сътрудничество по време на среща на военните министри на двете страни в Дамаск.", "date": "2018.08.28", "title": "САЩ предложили на Асад да напуснат Сирия, ако Иран се изтегли на юг"}
{"url": "https://news.bg/bulgaria/otkriha-sinya-staya-v-haskovo.html", "text": "Заместник министърът на правосъдието Евгени Стоянов откри в Хасково така наречената \"Синя стая\".Тя е предназначена за даване на показания от малолетни и непълнолетни, жертви, извършители или очевидци на престъпление.Помещенията в нея са предоставени безвъзмездно от Общината.\"Направените в \"Синята стая\" записи могат да се използват като доказателство в съда и да не е необходимо явяването на децата пред магистратите\", подчерта председателят на Окръжния съд в Хасково Миглена Тянкова.Зам.-министърът допълни още, че министерството работи по закон за детското правосъдие. Според него, той е с по-подходящи мерки към малолетните и непълнолетните.", "date": "2018.08.28", "title": "Откриха \"Синя стая\" в Хасково"}
{"url": "https://news.bg/int-politics/merkel-zakleymi-ubiystvoto-v-kemnits-no-i-izbuhnalite-protesti.html", "text": "Германският канцлер Ангела Меркел определи като \"ужасен инцидент\" наръгването до смърт в източногерманския град Кемниц, но заяви, че насилствените протести, които се разриха вчера, са неприемливи, съобщава \"Ройтерс\".\"Това беше ужасен инцидент\", коментира тя по време на пресконференция в Берлин, добавяйки: \"Това, на което станахме свидетели след това, е нещо, което няма място в една правова държава.\"Около 6000 привърженици на крайната десница участваха във вчерашните демонстрации в Кемниц, включително много хулигани, дошли от други части на Германия, уточни вътрешният министър на провинция Саксония.Министърът допълни, че демонстрациите са били предизвикани от смъртоносното пробождане на германец от двама имигранти, както и от масираните \"фалшиви новини\", разпространяващи се в интернет. Той отбеляза, че около 1000 души са участвали в протести срещу действията на крайнодесните.Михаел Кречмер, който е премиер на Саксония, подчерта, че провинцията засилва борбата срещу крайнодесния екстремизъм след вълната от насилие и тормоз срещу имигрантите след убийството на германския гражданин, както и заради случаи, в които хора са правили характерния поздрав на Хитлер, забранен в Германия след епохата на нацизма.", "date": "2018.08.28", "title": "Меркел заклейми убийството в Кемниц, но и избухналите протести"}
{"url": "https://news.bg/regions/api-oprovergava-lipsata-na-komunikatsiya-mezhdu-patno-upravlenie-i-administratsiya.html", "text": "В началото на септември Областно пътно управление - София ще представи на областния управител на Софийска област доклад за дейността и състоянието на републиканската пътна мрежа на територията на областта.От началото на годината досега в ОПУ-София са постъпили 7 писма от Областна администрация Софийска област и на тях е отговорено. Последното е от 6 юли 2018 г. и на същото е отговорено на 17 юли 2018 г. Агенция \"Пътна инфраструктура\" прави това уточнение по повод изнесените днес твърдения, че липсва комуникация между областното пътно управление и областната администрация.От началото на годината до момента около 52 млн. лв. са осигурени за текущо, превантивно и зимно поддържане на републиканските пътища в Софийска област. От тях близо 11,7 млн. лв. са за зимното поддържане на пътната мрежа, а около 40 млн. лв. за текущи и превантивни ремонтни дейности на автомагистралните участъци на територията на областта, първокласните, второкласните и третокласните пътища.Бюджетът на областните пътни управления са част от бюджета на Агенция \"Пътна инфраструктура\" и дейностите, които се възлагат са на база задания, които се утвърждават в зависимост от необходимостта и разполагаемия финансов ресурс за годината.Републиканските пътища на територията на Софийска област са 1 508,494 км. От тях автомагистралите са 137,417 км, І-ви клас - 317,698 км, ІІ-ри клас - 350,567 км, ІІІ-ти клас - 643,283 км, пътни връзки и възли - 59,529 км.", "date": "2018.08.28", "title": "АПИ опровергава липсата на комуникация между пътно управление и администрация"}
{"url": "https://news.bg/crime/konfiskuvaha-stoki-za-nad-700-hil-lv-ot-magazini-v-zlatni-pyasatsi.html", "text": " В хода на полицейска операция по линия на противодействие разпространението на стоки, които са обект на защитена търговска марка по смисъл на Закона за марките и географските означения, служители от сектор \"Икономическа полиция\" при ОД МВР - Варна са извършили полицейска проверка в два магазина за дрехи на търговска алея в КК \"Златни пясъци\".Магазините се стопанисват от фирма с управител И. И., на 60 г., от Ямбол, неосъждан. Иззети са близо 4600 броя стоки на приблизителна стойност 715 000лв. Установено е, че в обектите са изложени предимно стоки, носещи името или логото на световно известни защитени търговски марки, които в конкретния случай се разпространяват без изискуемото по закон съгласие на притежателя на марката.Констатациите и събраните материалите са докладвани на дежурния прокурор в РП - Варна. Срещу управителя на дружеството И. И. по случая има образувано ДП за извършено престъпление. Работата по случая продължава.", "date": "2018.08.28", "title": "Конфискуваха стоки за над 700 хил. лв. от магазини в \"Златни пясъци\""}
{"url": "https://news.bg/society/upravitelyat-na-megainvest-hold-otricha-uchastie-v-remonta-na-uchastaka-kray-svoge.html", "text": "В отговор на публикации в медиите управителят на \"Мегаинвест холд ЕООД\" Цветан Цветанов отрече да е партньор в реконструкцията на пътния участък край Своге, на който на 18 август .Той поясни, че името на фирмата му е замесено некоректно в изпълнението на проект, обхващащ отсечката от пътя, на която се случи злощастният инцидент.\"Аз не съм изпълнител, подизпълнител и партньор в реконструкцията на визираната пътна отсечка\", категоричен е Цветанов.Той заяви, че това е установено и след направената проверка днес в офиса на фирмата.По думите му отсечката от пътя е реконструирана от \"Трейс груп\".\"Трейс Холд Груп\" АД е извършвала кореспонденция с АПИ, а ръководител на проекта е Бисер Иванов\", който е председател на обединението\" , поясни собственикът на \"Мегаинвест\".Той подчерта още, че рехабилитираният от неговата фирма участък е изцяло изпълнен по стандартите и изискванията, издаден АКТ 16 и Удостоверение за добро изпълнение.Припомняме, че по-рано днес беше и базата със строително-ремонтна техника и халета. При акцията са иззети документи. Вчера, 27 август, . Припомняме, една от посоките, в които върви разследването на прокуратурата, е за некачествена износваща настилка (най-горният слой асфалт), която не дава добро сцепление. Вследствие на това автомобилите губят контрол.Сигнали са подавани пет пъти до компанията-изпълнител, но тя не е извършила ремонт.", "date": "2018.08.28", "title": "Управителят на \"Мегаинвест-холд\" отрича участие в ремонта на участъка край Своге"}
{"url": "https://news.bg/int-politics/ukrayna-predpriema-denonsirane-na-dogovora-za-priyatelstvo-s-rusiya.html", "text": "Президентът на Украйна Петро Порошенко обяви, че очаква в близко бъдеще от външното министерство пакет от документи за започване на официалния процес по денонсиране на споразумението за приятелство с Русия.\"Пристъпихме към следващата стъпка: прекратяване действието на договора за приятелство, сътрудничество и партньорство между Украйна и Руската федерация\", подчерта украинският държавен глава на среща с дипломати. Речта му е била излъчена по украинските телевизии.Руската федерация и Украйна подписаха Договора за приятелство, сътрудничество и партньорство през 1997 г. Документът е ратифициран от Върховната рада (украинския парламент).Договорът закрепява стратегическото партньорство на страните \"на основата на взаимното уважение, суверенното равенство, териториалната цялост, неприкосновеност на границите, мирно уреждане на споровете, неизползване на сила или заплаха със сила, включително икономически и други средства за натиск\". Периодът на валидност на договора е 10 години с последващо автоматично удължаване, ако страните не възразяват. В началото на тази година заместник-председателят на Радата Ирина Геращенко заяви, че Киев не планира да денонсира споразумението. Украйна, по думите ѝ, напротив, \"възнамерява да настоява Русия да приложи разпоредбите на този документ\".През март стана известно, че украинското министерство на външните работи е подготвило предложение за денонсирането на договора за приятелство с Русия. Ведомството също така обяви идея за сключване на нов договор - \"на нови основания\".", "date": "2018.08.28", "title": "Украйна предприема денонсиране на договора за приятелство с Русия"}
{"url": "https://news.bg/comments/vrashtane-kam-korenite-i-marginalen-hlench.html", "text": "През последните няколко години в българското общество се наблюдава изключително нарастващ интерес към българските традиции, фолклор, идентичност, история. Народни носии се обличат като сватбено и абитуриентско облекло. Етнографски събори тип \"Жеравна\" и \"Гела\" се радват на огромен интерес. Възстановиха се редица средновековни крепости. Голяма популярност набират възстановките на исторически събития. Все повече българи практикуват народни танци, както като хоби, така и спонтанно на най-разнообразни места - в парка, на главната улица, на морския бряг дори на и в едно от Седемте рилски езера.Паралелно с този процес наблюдаваме и истерично неодобрение към него. Макар неговите критици да са малобройни, те са изключително шумни и дразнещи (поне в социалните мрежи). И ако в случая с хорото във водите на \"Бъбрека\" упреците им бяха основателни (последствията от едно неразумно навлизане в деликатна екосистема могат да бъдат сериозни), то спрямо цялостната тенденция наблюдаваме един досаден, комплексарски хленч.Виещите на умряло срещу връщането към нашите корени могат условно да се разделят на две групи. Първата се състои от идеологически противници на всяка традиция, била тя родова, национална, религиозна и т.н. Дали от грантова мотивация, или от комплекси за малоценност (личностна и/или национална), тези хора системно изразяват позиция против \"всичко българско и родно\", като в добавка някои от тях се прочуха и с абсурдно отхвърляне на универсални ценности като почитане на храбростта (според тях в XXI век това било \"отживелица\"). Стигнаха дотам да обясняват как българинът имал проблем със своята идентичност, макар видимо единствено те да имат такъв проблем.Втората група включва политически маргинализирани, вечно мрънкащи и недоволни от живота люде, които преекспонират проблемите и недъзите на днешната българска държава. Непрекъснато говорят как ние, българите, трябвало да въстанем срещу корупцията, мафията, олигархичните зависимости и прогнилата политическа класа. (Обективно погледнато, изброените проблеми наистина съществуват, но цялостната картина далеч не е толкова апокалиптична, както те ни я описват.) И тъй като мнозинството българи не се трогва от призивите им, а вместо това се отдава на увлечения като хоро, носии и прочие, те драматично констатират, че \"България загива с песни и танци\".Получава се като в песента на Мишо Шамара от преди 20-ина години:И двете групи критици виждат в посочената тенденция прояви на опростачване, пошлост, кич. Някои дори съзират \"дългата ръка на Кремъл\", твърдейки, че едва ли не Путин финансира масовото играене на хоро с цел да ни откъсне от Европа чрез подбуждане на български национализъм.Вярно е, че в обществото (не само българското, това за съжаление е световна тенденция) се наблюдава процес на опростачване. Вярно е също, че някои проявления на българския патриотизъм (веене на знаме с герб в средата, \"инсталация\" от мезета, наподобяващи обесването на Васил Левски, татуировки, издаващи липса на добър вкус и т.н) са пошли и кичозни. Но дори и най-профанския патриотизъм е хиляда пъти за предпочитане пред националния нихилизъм, макар и облечен в интелектуална претенция.Що се отнася до мита за Путин, това може да се вярва и говори само от тежко зомбирани и загубили всякаква връзка с реалността русофоби. Първо, увлечението по българските традиции в никакъв случай не е антиевропейски акт, поради простата причина, че тези традиции са част от европейското културно наследство. И второ, Русия никога няма да стимулира автентичен български национализъм, различен от (не)прикрито проруския такъв. Исторически погледнато, Русия/СССР винаги е гледала на всяка проява на български национализъм с недоверие и враждебност - като започнем от революционните комитети на Левски (Апостолът на свободата е осъден с активната намеса на граф Игнатиев), минем през национализма от средата на ХХ век (който Сталин, чрез слугата си Георги Димитров, нарежда \"да се гори с нажежено желязо\") и стигнем до ледената реакция спрямо честванията по повод \"1300 години България\".А всъщност увлечението по хорото, носията и всичко друго изброено е израз именно на нарасналото национално самочувствие на българина.Нека да се върнем около четвърт век назад. \"Желязната завеса\" падна и всички българи видяхме каква огромна бездна ни разделя от Западна Европа и Северна Америка. Осъзнахме, че живеем в скотска мизерия (до 1989 г. изкуствено поддържаните цени у нас създаваха илюзията, че стандартът ни е що-годе приличен). Дадохме си сметка, че е немислимо да настигнем Запада за 10 или дори 20 години. Отгоре на всичко същият този Запад ни отряза достъпа, вкарвайки България в \"черния списък\" на Шенгенското споразумение.Разбираемо, по онова време никак не беше модерно да си патриот. Вместо това мнозина спореха чие чуждопоклонничество (естествено, на \"западна\" държава) е най-хубаво.Сега всичко това е само лош спомен. Живеем значително по-добре, караме като цяло прилични коли, притежаваме модерна техника, позволяваме си почивки в чужбина. И най-важното: срещите ни със западняци отдавна вече не са като досег с извънземна цивилизация. Нормално е да ни порасне самочувствието, още повече, като знаем какво сме изстрадали до не чак толкова отдавна.И ако това важи за родените преди 1985 г., то днешните млади българи дори не са осакатени по този начин. Те израснаха с убеждението, че принадлежността ни към цивилизования свят е даденост. Те не разбират значението на понятието \"шенгенска виза\" и не знаят коя е мадам Коломбел*, но за сметка на това, благодарение на вълшебни думички като \"low cost\" и \"airbinb\" светът е техен, също както и на връстниците им от другите развити страни. Нещо, което нашето поколение (роден съм през 1978 г.) на техните години не можеше и да мечтае.Повече от две десетилетия сякаш се свеняхме от българското, стремейки се да станем интегрална част от Запада и да се утвърдим като такава. Затова сега се връщаме към корените си и няма кой да ни спре! Независимо от маргиналния хленч на разни критикари...", "date": "2018.08.28", "title": "Връщане към корените и маргинален хленч"}
{"url": "https://news.bg/economics/fond-zemedelie-reshi-da-se-platyat-8-544-mln-lv-na-chastnite-veterinarni.html", "text": "8 544 682,19 лв. се предоставят по схемата \"Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмата за надзор и ликвидиране на болести по животните\".Това реши управителният съвет на Държавен фонд \"Земеделие\". Средствата са за заплащане на извършената дейност от регистрираните частнопрактикуващи ветеринарни лекари през периода 1 януари-30 юни. Парите са според постъпило предложение в МЗХГ от изпълнителния директор на БАБХ д-р Дамян Илиев на 1 август.Средствата се разпределят по следните направления: за имунопрофилактични мероприятия - 1 959 204 лв.; за клинични изследвания - 4 493 595 лв.; за вземане и изпращане на проби за лабораторни изследвания - 1 699 403 лв.; за отразяване на данни по идентификация на еднокопитни животни- 477 лв.; за отразяване на данни по идентификация във ВетИС - 364 187 лв.; за закупуване на диагностикум \"Туберкулин\" от регистрираните ветеринарни лекари - 27 816,19 лв.УС на фонд \"Земеделие\" взе решение и да разпредели финансов ресурс за 2018 г. в размер на 700 000 лв. по схемата \"Помощ за компенсиране на щетите по земеделските култури, причинени от неблагоприятни климатични условия - измръзване през зимата и пролетта на 2018 г.\"Помощта е за трайни насаждения - бадеми, кайсии, сливи, праскови и нектарини, череши, за които има констативни протоколи за 100% пропаднали площи. Подадените заявления са за 4 979,61 дка. Компенсират се до 80% от действителните разходи за отглеждане на дадената култура през съответната стопанска година.", "date": "2018.08.28", "title": "Фонд \"Земеделие\" реши да се платят 8,544 млн. лв. на частните ветеринарни"}
{"url": "https://news.bg/int-politics/germaniya-se-glasi-da-okazhe-finansova-pomosht-na-turtsiya.html", "text": "Германия разглежда възможността за предоставяне на финансова помощ на Турция, тъй като правителството в Берлин е все по-притеснено, че кризата в Анкара може да доведе до дестабилизация на региона, съобщава \"Уолстрийт джърнъл\", цитирайки неназовани официални представители на Германия и Европейския съюз.Дискусиите в рамките на германското правителството били в началната си фаза.\"Ще направим много, за да се опитаме да стабилизираме Турция. Нямаме много избор\", изтъкнал един от източниците.Междувременно германският финансов министър Олаф Шолц е провел разговори за възможни действия с турския си колега Берат Албайрак, посочват двама високопоставени официални представители.\"Не можем просто да седим и да гледаме Турция да се срива. Натискът на миграцията и геостратегическата важност, както и икономическите връзки, са твърде важни\", отбелязал неназован дипломат на ЕС в Анкара.Преди две седмици турската лира се срина до рекордно ниско равнище спрямо долара, след като президентът на САЩ Доналд Тръмп реши да удвои турските мита за стомана и алуминий.", "date": "2018.08.28", "title": "Германия се гласи да окаже финансова помощ на Турция"}
{"url": "https://news.bg/int-politics/spryaha-toka-na-stadion-domakinstval-machove-na-svetovnoto-parvenstvo-v-rusiya.html", "text": "Заради неплатени сметки е било спряно електричеството на стадион в Русия, построен специално за тазгодишното Световно първенство по футбол.Това са обявили от местен доставчик на електроенергия в град Самара пред \"Ройтерс\", като това става, въпреки че руският президент Владимир Путин заяви, че не желае подобни обекти да бъдат занемарявани и изоставяни.От \"Самараенерго\" са посочили, че електроснабдяването е било прекъснато, тъй като компанията ПСО Казан, която е построила стадиона с капацитет 42 хил. места, не е плащала сметките си за ток през тази година и е задлъжняла в размер на 9 216 000 рубли (137 600 долара).\"Чакахме дълго време, отложихме прекъсването на електроснабдяването\", отбеляза говорителката на \"Самараенерго\" Олга Перкова и допълни: \"Тъй като ПСО Казан не реши проблема с плащането на дълга си, беше взето решение да се спре електричеството.\"Ала след среща на ръководството на компанията, \"Самаранерго\" е решила да пусне тока заради предстоящите мачове от руското футболно първенство на \"Самара Арена\", въпреки че остава неясно кога ПСО Казан ще изчисти дълга си.Футболен клуб \"Криля Советов\" (Самара), който играе в руската Премиер лига, ще срещне Анжи (Махачкала) на \"Самара Арена\" в събота.Строителството на \"Самара Арена\" беше завършено в последния възможен момент преди Световното първенство след поредица от забавяния на строителните дейности.Стадионът беше домакин на шест мача от Световната купа, включително на четвъртфинала между Англия и Швеция, който англичаните спечелиха с 2-0.", "date": "2018.08.28", "title": "Спряха тока на стадион, домакинствал мачове на Световното първенство в Русия"}
{"url": "https://news.bg/politics/nankov-posochi-razminavane-v-dokumentatsiya-i-materiali-za-patya-kray-svoge.html", "text": "\"Изследванията на асфалта показват, че по време на изпитването му със солна киселина има вложен недопустим материал в него. Въпреки това документацията е изрядна. Сега предстои независима лаборатория да потвърди резултатите. БСП не се посвениха да политизират . Бъдете убедени, че която и фирма да беше инженер, действията на държавата щяха да бъдат същите\", обясни регионалният министър Николай Нанков на извънреден брифинг в централата на ГЕРБ.По-рано БСП призоваха за оставката на цялото правителство на Борисов, посочвайки го за лично отговорен за трагедията. Корупцията убива, това е модел, посочи соцлидерът и каза, че моделът остава.Нанков коментира, че според документите, подадени към АПИ, пътят отговаря на нормативите. Ще се правят допълнителни тестове и в момента се водят процесуално-следствени действия и има информация, която Нанков не може да сподели.Според него не може се правят манипулации и да се раздават присъди докато тече разследване, дори е престъпно като внушение, смята регионалният министър, а Свиленски \"отново не е разбрала за какво иде реч\".Александър Ненков определи пресконференцията на БСП като нагла, а политиците трябва да запазят някаква висота. ГЕРБ ще направят, каквото са правил и досега, както историята го е показала, ако има отговорен, той ще си понесе отговорността, независимо коя е фирмата, обясни той.БСП можели от куртоазия поне да изчакат институциите да се изкажат, можели поне като хора, не като политици да го направят, \"тези хора които въведоха модела батко и братко\" говорят за корупция, защото явно за БСП хората забравят и са 80% дебили, коментира Ненков.Тази пресконференция може да изглежда като отговор към \"БСП - Техно импекс\", но всъщност е желание да се информира обществото, обясни Тома Биков.Пресконференциите на БСП са нещо между жълт вестник и другарски съд, ние в другарски съд не участваме и оставки сме подавали и пак сме печелили избори, добави той.", "date": "2018.08.28", "title": "Нанков посочи разминаване в документация и материали за пътя край Своге "}
{"url": "https://news.bg/crime/dva-vlaka-udariha-kola-do-mihaylovo-i-kaloyanovo.html", "text": "В 17 и 10 часа, на прелез в междугарието Калояновец - Михайлово, при опит за преминаване при спуснати бариери, лек автомобил е ударен последователно от преминаващите в момента бърз влак 8612, пътуващ по направление Бургас - София, и пътнически влак 80114 от Стара Загора за Пловдив, съобщава НКЖИ.Водачът на автомобила е загинал. Преустановено е движението на влаковете в участъка. Превантивно е изключено и напрежението в контактната мрежа.В момента на мястото се извършват следствени действия. Очаква се до 1 час движението да бъде възстановено.Национална компания \"Железопътна инфраструктура\" призовава водачите на пътни превозни средства да бъдат внимателни, да спазват правилата за движение по пътищата.Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници.Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. Неизмеримо по-важни от материалните щети са човешкият живот и здраве. ", "date": "2018.08.28", "title": "Два влака удариха кола до Михайлово и Калояново"}
{"url": "https://news.bg/economics/api-startira-obshtestveni-porachki-na-platnoto-za-sofiya-prez-kresnenskoto-defile.html", "text": "Агенция \"Пътна инфраструктура\" стартира обществените поръчки за определяне на изпълнител за проектиране и строителство на платното за София на автомагистрала \"Струма\", в участъка Кресна - Крупник. Това е платно в посока Кулата - София, което ще преминава източно от Кресненското дефиле по ново трасе. Дължината на отсечката е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези.Индикативната стойност на поръчката е 875,3 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.Обществената поръчка е в две обособени позиции, тъй като участъкът е разделен на два лота, за да може на обекта да се работи едновременно и проектът да завърши в срока на оперативната програма - до 2023 г.В лот 3.2.1 - с дължина 13,2 км, е отсечката от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли:Пътен възел \"Полето\" при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София. Пътен възел \"Мечкул\" при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София. Пътен възел \"Стара Кресна\" при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.В този участъка ще бъдат построени 3 тунела - \"Симитли\" /с дължина 211 м/, \"Ракитна\" /1 135 м/ и \"Стара Кресна\" /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези.Индикативната стойност на лот 3.2.1 e 444 796 305 лв. без ДДС.В лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна.В участъка ще бъдат изградени 4 тунела - \"Тисата\" /с дължина 171 м/, \"Света Неделя\" /1,3 км/, тунел \"Кресна 1\" /358 м/ и \"Кресна 2\" /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел \"Кресна\" - при км 401+640, ще се осигурява достъпа в посока Кулата, София, път I-1.Индикативната стойност за изпълнение на обществената поръчка за лот 3.2.2 е 430 525 209 лв. без ДДС.И на двата лота трафикът ще се регулира чрез Интелигентни транспортни системи и системи за наблюдение - пътни станции за засичане на трафика, за видеонаблюдение, метеорологично наблюдение и др.Срокът за изпълнение на всяка от обществените поръчки е 1556 дни и включва времето за проектиране и строителство.Кандидатите за проектиране и изграждане на лот 3.2.1 могат да подават офертите си до 17,30 ч. на 8 ноември 2018 г., а за лот 3.2.2 до 17,30 ч. на 15 ноември 2018 г.", "date": "2018.08.28", "title": "АПИ стартира обществени поръчки на платното за София през Кресненското дефиле"}
{"url": "https://news.bg/int-politics/matis-ne-preporachva-na-turtsiya-da-kupuva-s-400-ot-rusiya-tova-pryako-zasyaga-sasht.html", "text": "Американският министър на отбраната Джеймс Матис заяви в пресконференция, че САЩ нямат намерение да спрат военните учения с Южна Корея, съобщава \"Спутник\".Матис обяви, че намерението на Турция да закупи руски системи С-400 тревожи Съединените щати и Вашингтон отразява злонамереността на подобен ход.\"Турция трябва да вземе решение - суверенно решение, но очевидно Турция, внасяща руска противовъздушна и противоракетна система в страна от НАТО, не можем да интегрираме това в НАТО. Да, това ни засяга и ние не го препоръчваме\", обясни Матис.По отношение на Афганистан, Матис коментира, че \"доколкото имаме постоянно американско присъствие, то има и 39 държави, които подкрепят правителството, признато от ООН. Ние сме там, за да гарантираме сигурността на САЩ - просто помислете за 11 септември и тази сграда...\"Матис също обяви, че кабинетът няма планове за спиране на каквито и да било бъдещи военни учения с Южна Корея като част от дипломатическите усилия, насочени към ядрено разоръжаване на Северна Корея.Матис обясни, че американската армия е спряла само няколко от най-големите учения, но постоянно има по-малки такива, които се провеждат на Корейския полуостров.Според Матис, Съединените щати ще държат Иран отговорен за предполагаеми дестабилизиращи действия в Близкия изток.\"Иран е забелязан, че продължава с действия, които дестабилизират района, причиняват убийства, което са причинили, подкрепят Сирия и какво правят с Асад, заплашват Ормузкия проток, подкрепят Хусите с ракети, които се изстрелват към Саудитска Арабия, или иранските дронове, които прелитат към международни летища, това не се толерира от нас и ще им бъде държана сметка\", заяви Матис.На въпроса дали подкрепата на САЩ за коалицията, водена от Саудитска Арабия в Йемен, е безусловна, Матис отговори: \"Не, не е така\".Матис добави, че условията, наложени на саудитите, включват, че \"те трябва да действа възможно най-хуманно и да избегнат всякакви невинни загуби на живот и да подкрепят посредническия мирен процес на ООН\".Матис коментира и че САЩ са обсъждали употребата на химическо оръжие в Сирия с Русия, след като медии съобщават, че Сирия придвижва химическо оръжие в район, държан от бунтовници, който правителството се опитва да превземе.\"Виждали сте, че нашата администрация действа два пъти при употребата на химическо оръжие. Ще ви уверя, че Държавният департамент е в активна комуникация, скорошна активна комуникация с Русия, за да ги накара да предотвратят това ... Комуникацията продължава\", допълва Матис.Междувременно,  във въздушната база Хмеймим в Сирия.Според публикация на \"Комерсант\", става дума за батарея от противо-въздушната ракетна система Tor-M2. Тя е била преместена в базата в Сирия, за да подсили разположените там части.Освен това руските военни кораби в Средиземно море са подкрепени с две фрегати и един ракетен кораб.", "date": "2018.08.28", "title": "Матис не препоръчва на Турция да купува С-400 от Русия, това пряко засяга САЩ"}
{"url": "https://news.bg/int-politics/obshtestvenoto-nedovolstvo-prinudi-tramp-da-pochete-dzhon-makkeyn.html", "text": "След надигналата се вълна от недоволство, президентът Доналд Тръмп пусна официално изявление в памет на сенатора от Аризона Джон Маккейн, който почина на 25 август.По-рано американските медии съобщиха, че от администрацията на Белия дом са подготвили текст, в който сенаторът и почетен като герой, но Тръмп е забранил публикуването му. Той само изказа съболезнования на семейството с кратко съобщение в Туитър, но без признание за заслугите му.Появиха се множество коментари, че Доналд Тръмп не може да прости на сенатора острите критики към неговото управление и особено към поведението му по отношение на Русия и на Путин.Освен това президентът предизвика общественото възмущение с това, че знамената останаха спуснати за твърде кратко време, след като беше съобщено за кончината на Джон Маккейн. За да потуши скандала, Тръмп нареди флаговете на правителствените сгради да останат свалени докато сенаторът от Аризона не бъде погребан.В изявлението си Тръмп казва, че уважава приноса на Маккейн за благото на страната, въпреки политическите им разногласия. Освен това той уверява, че се е обърнал към шефа на президентския апарат Джон Кели, министъра на отбраната Джеймс Матис и съветника по националната сигурност Джон Болтън да бъдат негови представители на траурните церемонии.По-рано беше съобщено, че семейството на Джон Маккейн не е поканило действащия президент на погребението, което ще се състои на 2 септември. Сред поканените обаче е вицепрезидентът Майк Пенс, съобщи \"The Washington Post\". Същевременно двама експрезиденти - Барак Обама и Джордж Буш-младши, ще говорят при сбогуването със сенатора. Уточнява се, че така е пожелал самият Маккейн, който през последните си дни е участвал в планирането на погребението си.", "date": "2018.08.28", "title": "Общественото недоволство принуди Тръмп да почете Джон Маккейн"}
{"url": "https://news.bg/society/okonchatelniyat-variant-na-proektozakona-za-horata-s-uvrezhdaniya-e-gotov.html", "text": "Окончателният вариант на проекта за Закон за хората с увреждания е готов. Проектозаконът е публикуван в портала за обществени обсъждания на Министерски съвет и е достъпен за всеки.Част от промените в проекта - квоти за наемане на хора с увреждания, по-висока финансова подкрепа и нова индивидуална оценка на потребностите.В проекта се предвижда и да отпадне закрилата от уволнение за хора с увреждания. Мотивите за това са, че закрилата им пречи да си намерят работа.Ще има и нова индивидуална оценка на потребностите. Тя ще е комплексна и от нея ще зависи от каква помощ се нуждае човекът с увреждания, пише БНТ.Хората с увреждания също така ще получават месечна и целева финансова подкрепа. Месечната ще е обвързана с линията на бедност и ще е по-висока от сегашните интеграционни добавки.", "date": "2018.08.28", "title": "Окончателният вариант на проектозакона за хората с увреждания е готов"}
{"url": "https://news.bg/bulgaria/proveryavat-firmata-partnyor-na-treys-grup-za-tragichniya-intsident-kray-svoge.html", "text": "Започна проверка на фирмата партньор на \"Трейс груп\" за .Сочената за партньор фирма е \"Мега-инвест холд ЕООД\" в Дупница, съобщава БНТ.По непотвърдена информация тя е поръчала, доставяла и поставяла асфалта на фаталния участък от пътя край Своге.По информация на БНР, при акцията в Дупница са проверени два адреса - офиса на дружеството и базата със строително-ремонтна техника и халета.При проверката са иззети документи.Припомняме, вчера, 27 август,  Холд\" АД.\"Мега-инвест холд ЕООД\" е изпълнявала и много други поръчки, като една от тях е преасфалтирането на улици в Дупница и околните села.Според общината асфалтът, който е бил поставен тогава за преасфалтиране, бил некачествен и затова общината не е изплатила отредената сума.Припомняме, че  души. Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна.Ден преди катастрофата е публикувано становище, че , въпреки скъпия ремонт.", "date": "2018.08.28", "title": "Проверяват фирмата партньор на \"Трейс груп\" за трагичния инцидент край Своге"}
{"url": "https://news.bg/tourism/s-nad-14-poveche-balgari-patuvat-kam-gartsiya-i-turtsiya-prez-lyatoto.html", "text": "Пътуванията на български граждани в чужбина през юли 2018 г. са 727.5 хил. или с 9.3% над регистрираните през юли 2017 година, съобщава НСИ.Увеличение на пътуванията на български граждани в сравнение със същия месец на предходната година е отчетено към: Гърция - с 14.4%, Турция - с 14.2%, бившата югославска република Македония - с 8.9%, Австрия - с 8.7%, Сърбия - с 5.9%, Румъния - с 4.4%, Италия - с 1.5%.Същевременно намаляват пътуванията на български граждани към: Украйна - с 16.0%, Португалия - с 5.5%, Германия - с 2.5%, Малта - с 1.8%, и други.В сравнение с юли 2017 г. e регистрирано увеличение при всички наблюдавани цели: със служебна цел - с 23.9%, с цел почивка и екскурзия - с 6.9%, и с други цели - с 5.5%.Най-голям относителен дял от общия брой пътувания на български граждани в чужбина през юли 2018 г. формират пътуванията с други цели (гостуване, обучение, посещение на културни и спортни мероприятия) - 40.5%, следвани от пътуванията с цел почивка и екскурзия - 39.9%, и пътуванията със служебна цел - 19.6%.През юли, най-голям брой пътувания на български граждани са осъществени към: Турция - 167.3 хил., Гърция - 150.4 хил., Германия - 66.1 хил., Румъния - 62.8 хил., Сърбия - 38.1 хил., бившата югославска република Македония - 33.3 хил., Италия - 28.8 хил., Австрия - 22.6 хил., Обединеното кралство - 19.6 хил., Испания - 18.5 хиляди.През юли посещенията на чужденци в България са 2 152.8 хил. или с 6.5% повече в сравнение с юли 2017 година.Регистрирано е увеличение при всички наблюдавани цели: със служебна цел - с 16.7%, с други цели (вкл. гостувания и транзитни преминавания) - с 10.3%, с цел почивка и екскурзия - с 3.1%. Транзитните преминавания през страната са 24.7% (532.3 хил.) от всички посещения на чужденци в България.От общия брой чужденци, посетили България през юли 2018 г., делът на гражданите от Европейския съюз е 61.3%, или с 4.9% повече в сравнение със същия месец на предходната година.Увеличават се посещенията на граждани от Обединеното кралство - с 30.4%, Чешката република - с 26.6%, Белгия - с 25.4%, Румъния - с 9.6%, Австрия - със 7.6%, Полша - с 4.5%, Германия - с 2.5%, и други. Същевременно намаляват посещенията на граждани от Унгария - с 25.4%, Дания - с 15.6%, Нидерландия - със 7.2%, Франция - с 4.9%, и други.Увеличават се и посещенията на граждани от групата \"Други европейски страни\" - с 9.0%, като най-голям е ръстът на посещенията на граждани от Украйна - с 25.9%.През юли преобладава делът на посещенията с цел почивка и екскурзия - 57.2%, следвани от посещенията с други цели - 35.4%, и със служебна цел - 7.4%.Най-много посещения в България през юли са реализирали гражданите от: Румъния - 296.2 хил., Германия - 234.4 хил., Турция - 211.0 хил., Гърция - 139.2 хил., Руската федерация - 137.1 хил., Полша - 120.0 хил., Украйна - 104.8 хил., Обединеното кралство - 72.4 хил., Сърбия - 72.0 хил., Чешката република - 70.3 хиляди.", "date": "2018.08.28", "title": "С над 14% повече българи пътуват към Гърция и Турция през лятото"}
{"url": "https://news.bg/int-politics/v-sauditska-arabiya-iran-ne-mozhe-da-blokira-ormuzkiya-protok.html", "text": "Ако Иран затвори Ормузкия проток, независимо дали частично или напълно, Съветът за сигурност на ООН вероятно ще разреши военни действия. Това обяви високопоставен енергиен съветник на Саудитска Арабия, цитиран от руски медии.Той добави, че настоящите санкции на САЩ няма да спрат изцяло износа на Иран. Коментарите на саудитския съветник следват заплахите на Иран да блокира Ормузкия проток в опит да отреже най-важния световен петролен корабоплавателен маршрут.Вчера началникът на военния флот на Революционната гвардия на Иран ген. Алиреза Тангсири заяви, че Иран \"може да осигури сигурността на Персийския залив и няма нужда от присъствие на нашественици като САЩ и страните, чийто дом не е тук\".", "date": "2018.08.28", "title": "В Саудитска Арабия: Иран не може да блокира Ормузкия проток"}
{"url": "https://news.bg/bulgaria/shofyorat-na-katastrofiraliya-avtobus-e-izpisan-ot-bolnitsata.html", "text": "Шофьорът на катастрофиралия край Своге автобус Григор Григоров е изписан от болницата, съобщи БНР.Той е бил откаран в ареста на Националната следствена служба.Утре ще бъде изправен пред Софийския окръжен съд по искането на прокуратурата да бъде задържан за постоянно под стража.Григоров е обвинен за причиняване на смърт по непредпазливост на 17 души и нанасяне на телесни повреди на други 21 ранени.Според прокуратурата една от причините за тежкия инцидент на 18 август е, че той шофирал с 13 км/ч повече от разрешената за участъка скорост.Другата линия, по която работят разследващите, е състоянието на самия път.Припомняме,  Сред загиналите е и 13-годишно дете.Продължава разследването на катастрофата. Според данните от тахографа   Пробата за алкохол на водача също е отрицателна.Ден преди катастрофата е публикувано становище, че , въпреки скъпия ремонт.Вчера, 27 август, , а по-рано днес  в Дупница.", "date": "2018.08.28", "title": "Шофьорът на катастрофиралия автобус е изписан от болницата"}
{"url": "https://news.bg/int-politics/severna-koreya-predupredi-sasht-pregovorite-za-yadreno-razorazhavane-sa-pred-proval.html", "text": "Висши официални представители на Северна Корея са предупредили САЩ, че преговорите за ядрено разоръжаване \"отново са изложени на риск и могат да се разпаднат\".Предупреждението е отправено в писмо, изпратено до американския държавен секретар Майк Помпео, съобщава СиЕнЕн, позовавайки се на източници, запознати с въпроса.Писмото, което е било изпратено на Помпео през миналата седмица, накара американския президент Доналд Тръмп да поиска първият дипломат на САЩ да отмени пътуването си до Северна Корея само няколко часа преди да отлети за Пхенян.\"Помолих държавния секретар Майк Помпео засега да не отива в Северна Корея, защото смятам, че не постигаме достатъчен напредък по отношение на ядреното разоръжаване на Корейския полуостров\", написа Тръмп в \"Туитър\" в петък, преди да добави, че Помпео вероятно ще посети Северна Корея в \"близко бъдеще\", след като напрежението относно търговията с Китай се разсее.", "date": "2018.08.28", "title": "Северна Корея предупреди САЩ: Преговорите за ядрено разоръжаване са пред провал"}
{"url": "https://news.bg/politics/abv-iska-poveche-kontrol-varhu-kupuvaneto-na-vinetki-ot-chuzhdentsi.html", "text": "АБВ настоява за завишаване на контрола върху закупуването на винетни стикери от чужденци, използващи пътната мрежа на страната, стана ясно след заседание на Изпълнителното бюро на партията.От ръководство заявиха, че съществуват сериозни основания да се счита, че много от чужденците, които преминават транзитно през България, особено с леки автомобили, не изпълняват разпореждането на закона да притежават валидна винетка.Във връзка с горепосоченото от АБВ ще се позоват на Закона за достъп до информация и искат от Министерство на финансите и МРРБ помесечни данни за период от няколко години назад за броя на закупените винетни стикери, както за леки, така и за транспортни автомобили.От АБВ настояват още КАТ да вземе незабавни мерки за справяне с проблема.Партията иска и информация от вътрешното ведомство за период от няколко години назад за броя и вида на наложените глоби и санкции на чуждестранни граждани, управлявали МПС на територията на България.", "date": "2018.08.28", "title": "АБВ иска повече контрол върху купуването на винетки от чужденци"}
{"url": "https://news.bg/bulgaria/sakskoburggotski-grozno-bi-bilo-da-me-prinudyat-na-vtoro-izgnanie.html", "text": "Грозно е да ме принуждават към второ изгнание. Това заяви бившият премиер Симеон Сакскобургготски в Рилския манастир във връзка с , че Дворецът \"Врана\" е държавна собственост.Сакскобургготски каза: \"Това е вече едно систематично преследване от години... Сега, идвайки насам, си мислих колко години, 75 вече, смея да кажа, жена ми е свидетел, съм полагал усилия да поддържаме и духа и всичко на българщината в чужбина по времето на изгнанието. Да видя сега в края на живота ми така да ме изтезават и мъчат с някакви изцяло измислени и фалшиви предпоставки, претенции, е тежко. Ще Ви кажа, че има един момент, където си мислих колко би било грозно да ме принудят и то при една демократична България към второ изгнание.\"Припомняме, на 23 август Софийският градски съд реши, че , а не на Симеон Сакскобурготски. По думите на бившия премиер това решение го кара да се чувства омерзен.На въпрос как точно той си обяснява решението и дали това се дължи на политическа обстановка, Сакскобурготски заяви, че откровено мисли така, защото фактите били такива.\"Ако погледне човек фактите и друго, няма въобще причини за неща в една цивилизована, демократична, европейска страна. Частната собственост е нещо неприкосновено\", каза още той.", "date": "2018.08.28", "title": "Сакскобургготски: Грозно би било да ме принудят на второ изгнание"}
{"url": "https://news.bg/int-politics/rusiya-se-gotvi-za-nay-golemite-si-voenni-ucheniya-ot-1980-te.html", "text": "През следващия месец Русия ще проведе най-големите си военни учения поне от 1980-те години насам, като в тях ще участват около 300 хил. войници и 1000 самолета. Това съобщиха от руското военно министерство, цитирани от местните медии.Военните учения \"Восток-2018\" ще се проведат от 11 до 15 септември в източната част на страната с участието на Китай и Монголия.\"Това ще бъде нещо като повторение на ученията Запад-81, но в някои отношения те ще бъдат дори по-големи\", подчерта военният министър Сергей Шойгу, припомняйки за военните учения, проведени през 1981 г. в Източна Европа.Той каза, че \"повече от 1000 самолета, почти 300 000 военнослужещи и почти всички военни полигони в централните и източните военни окръзи\" ще бъдат включени в ученията.\"Представете си 36 хил. единици военно оборудване да се движат заедно по едно и също време - танкове, БТР-и, бойни машини на пехотата. И всичко това, разбира се, в условия, които са възможно най-близки до бойни\", коментира руският военен министър.Москва заяви, че в миналогодишните военни учения \"Запад-2017\", проведени в съюзническа Беларус и в западни региони на Русия, са участвали около 12 700 военнослужещи.Ала НАТО твърдеше, че Русия може да е прикрила мащаба на ученията, в които според някои от източноевропейските членове на алианса са участвали повече от 100 хил. военнослужещи.", "date": "2018.08.28", "title": "Русия се готви за най-големите си военни учения от 1980-те "}
{"url": "https://news.bg/education/mon-nakaza-trima-eksperti-zaradi-greshnoto-klasirane-na-sedmoklasnitsite-prez-yuli.html", "text": "Три наказания наложи Министерството на образованието и науката заради грешката при първото класиране на седмокласниците през юли, съобщи БНР.Засегнати от проблема бяха четири училища в столицата.С порицание е наказана Ваня Кастрева, която е началник на Регионалното управление на образованието в София.Санкции има и за двама експерти в управлението. Те са наказани с отлагане на повишението в ранг с една година.Припомняме, на 3 юли  в София заради \"бъг\" в системата.Проблемът бил със 17-те различни групи балообразуващи оценки, особено при балообразуването за професионалните гимназии.След възникналия проблем министърът на образованието Красимир Вълчев заяви, че ще има наказани за грешката в класирането.Той уточни още, че наказанията трябва да бъдат ", "date": "2018.08.28", "title": "МОН наказа трима експерти заради грешното класиране на седмокласниците през юли"}
{"url": "https://news.bg/regions/zapochna-podgotovkata-za-iztochvaneto-na-mazuta-ot-mopang.html", "text": "Започна акцията за изпомпване на мазута от потъналия кораб \"Мопанг\". Това съобщи за БНР капитан Живко Петров, директор на Изпълнителната агенция \"Морска администрация\".Водолазните екипи вече са направили заснемане от повърхността с уред за измерване на дълбочините. Заснето е местоположението на корабa и вече са ясни размерите му. \"По чертежите ще се определят местата, където да се поставят стационарни котви\", коментира Петров.Водолазите ще започнат да се спускат, след като се поставят бетонните котви и корабът се позиционира. \"Ще се опитаме да заградим с друг кораб, който е нефтосъбирач. Там ще се прехвърля изпомпеното гориво и вода\", допълни Петров.Той посочи и че продължителността на акцията не може да се уточни точно, но, ако времето е добро, ще бъдат необходими 55 дни.По думите му експертите нямат технологични опасения в момента. \"Трябва да се работи методично, бавно, внимателно. Най-напред да се провери с по-малки отвори къде и какво има по танковете, защото не можахме да се доберем до данни с какво количество гориво е бил кораба\", заяви Петров.", "date": "2018.08.28", "title": "Започна подготовката за източването на мазута от \"Мопанг\""}
{"url": "https://news.bg/int-politics/sauditska-arabiya-prihvana-raketa-izstrelyana-ot-husite-v-jemen-1.html", "text": "Противовъздушната отбрана на Саудитска Арабия е прихванала балистична ракета, изстреляна по посока на град Наджран от йеменските бунтовници хуси. Това съобщи саудитската държавна информационна агенция, позовавайки се на говорител на местните военни.\"Нямаше никакви жертви в резултат на прихващането\", заяви говорителят на арабската коалиция, воюваща с хусите.Това е поредна ракета, която хусите изстрелват към Саудитска Арабия. Обикновено ракетите не причиняват сериозни материални щети, нито жертви, но се е случвало и да загиват хора.Саудитска Арабия оглавява коалиция от страни, която воюва в Йемен от 2015 г. в подкрепа на правителството. Хусите са подкрепяни финансово, материално и логистично от Иран. ", "date": "2018.08.28", "title": "Саудитска Арабия прихвана ракета, изстреляна от хусите в Йемен"}
{"url": "https://news.bg/politics/parvite-novi-samoleti-na-vss-shte-pristignat-nay-rano-sled-3-godini.html", "text": "Процедурата за доставка на нов тип изтребител предполага първите самолети да бъдат доставени в срок от 3 години след сключването на договор. Това заяви министърът на отбраната Красимир Каракачанов, който е на зенитния полигон на Военновъздушните сили \"Шабла\", където заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация.\"За да осигурим необходимите часове нальот нашата политика е свързана освен с доставката на нов тип изтребител и с поддържането на съществуващата техника, която има достатъчен ресурс, за да могат летците от бойната авиация да имат нужните умения и бойни способности\", каза още вицепремиерът.По думите му въпреки ограничените ресурси Военновъздушните сили се подготвяли и правели дори невъзможното, за да могат да обучат летателния състав да изпълнява своите задачи по защита на въздушното пространство на България.\"Аз искам да поздравя командира на ВВС и пилотите, които участват в тренировъчните полети, защото в условия на финансов недоимък тези хора дават всичко от себе си, за да защитават суверенитета на България и българските граждани\", заяви военният министър.\"Особеното през тази година е, че имахме възможност, независимо от ограниченията, да включим в подготовката и нови летци, което за мен е голям успех\", каза от своя страна командирът на ВВС генерал-майор Цанко Стойков. Той отбеляза че подготовката се провежда в доста сложна метеорологична обстановка - превалявания и гръмотевична дейност и на двете летища, но това не е попречило на екипажите от ВВС да изпълнят успешно поставените задачи.", "date": "2018.08.28", "title": "Първите нови самолети на ВСС ще пристигнат най-рано след 3 години"}
{"url": "https://news.bg/politics/bsp-iska-borisov-da-ponese-otgovornost-za-katastrofata-kray-svoge.html", "text": "БСП обяви, че е време за решения и равносметки след .Лидерът Корнелия Нинова заяви на брифинг на \"Позитано\" 20 , че единственият виновник е кабинетът и лично премиерът Бойко Борисов. Според нея магистралите са най-големия грабеж. Досега те бъркали само в джоба ни, но вече невинни плащали с живота си.Корупцията убива. Това е модел, посочи соцлидерът и каза моделът остава.Червеният водач иска да се сложи край на този модел. \"Ние призоваваме за разговор, разум и смяна на този модел\", настоя Нинова.Системно Бойко Борисов унищожава държавните органи, убедена е още Нинова, визирайки случая в Царево. Там той наредил на кмета да не изпълни решението на общинския съвет. Левите обаче нямало да оставят нещата така.БСП внася жалба във ВАС срещу решението на общинарите в Царево.Кирил Добрев от своя страна с тъга си спомни думите на покойния социалист Димчо Михалевски, който още през 2011 г. предупредил колко некачествено се строят пътищата у нас. Десетки са местата по българските пътищата, които са се превърнали в гробници, подчерта Добрев.\"Всъщност има ли държава\", недоумява социалистът и продължи: \"Кой дава правото на тези фирми да строят?\"Депутатът Георги Свиленски пък е изумен как са пренебрегнати сигналите за некачественото строителство на пътя. Според него това показва безхаберието на държавата.Червените ще обмислят какви политически действия ще предприемат срещу властта.Според червените единственото решение е оставката на кабинета. Как ще се действа, червените ще решат в началото на политическия сезон.", "date": "2018.08.28", "title": "БСП иска Борисов да понесе отговорност за катастрофата край Своге"}
{"url": "https://news.bg/society/sluchayni-hora-barz-doktor-i-usluzhliv-shofyor-spasiha-chovek-s-tezhak-diabet.html", "text": "На 24 август, петък, случайни минувачи виждели как човек припада, пресичайки локалното платно на бул. \"Цариградско шосе\" в близост до спирката на тролей № 5.Непознатите веднага изтичали до Спешното отделение на УМБАЛ \"Св. Анна - София\" и потърсили помощ. На техния апел се отзовал д-р Даниел Дончев от Клиника по анестезиология и интензивно лечение. Той веднага отишъл на мястото на инцидента, намиращо се на около половин километър от болницата.На мястото вече имало и екипи на полицията, които спрели движението по улицата. Докторът успял да даде на пострадалия първа помощ на място, но се наложило да се направят и спешни прегледи в болницата.Тогава непознат шофьор от хората, които са се насъбрали, се съгласява да качи пострадалия в личния си автомобил и го закарват до Спешното отделение на болницата.Оказва се, че човекът е с тежка форма на диабет. Той имал и преди припадъци, а в случая бил и силно изнемощял.В здравното заведение пациентът е стабилизиран и впоследствие е изписан в добро състояние.Всичко това става възможно, благодарение на съпричастността на хората, присъстващи на инцидента, полицията и на своевременната намеса д-р Дончев, пишат от пресслужбата на \"Св. Анна - София\".", "date": "2018.08.28", "title": "Случайни хора, бърз доктор и услужлив шофьор спасиха човек с тежък диабет"}
{"url": "https://news.bg/society/spasi-sofiya-pitat-fandakova-za-znakovi-remonti-na-treys-grup-v-stolitsata.html", "text": "В момент, в който , медийни и прокурорски проверки, \"Спаси София\" решават да припомнят в своята Фейсбук страница големите обекти в София, изпълнени от фирмата.Те обясняват, че сред тях са бул. Дондуков, пешеходната част на бул. Витоша и бул. Цариградско шосе (до 4ти километър и между бул. Ал. Малинов и Околовръстния път). Едни от най-знаковите и скъпи ремонти в строителния календар на града, допълват те.\"Въпреки, че често има проблеми с качеството, а резултатите им предизвикват сериозно недоволство сред софиянци, Столичната община продължава да ѝ възлага и поверява големи проекти. През тази година от фирмата изпълняват още важни ремонти в града - този на бул. Васил Левски, на бул. България и дългоочаквания пробив на ринговия бул. Тодор Каблешков. Общата сума, която ще платим за тези шест проекта е около 67 млн. лв\", пишат Спаси София.\"Тук е моментът и да зададем на кмета Йорданка Фандъкова следните важни въпроси\", допълват от организацията.\"Дали фирмата е глобена за , който се налага периодично да се поправя година след ремонта. Дали е активирана гаранцията за пукнатините по бул. Цариградско шосе и кога фирмата ще бъде заставена да ремонтира обекта, както е по договор. Какво стана с обещаните законодателни промени, които да позволят създаването на черни списъци с некоректни изпълнители\", коментират те.От Спаси София питат и гражданите, какви са впечатления им \"от изпълнените обекти на Трейс в София, а и не само (прословутата магистрала Тракия между Чирпан и Стара Загора също е тяхно дело) и дали сте доволни от качеството им\".\"Г-жо Йорданка Фандъкова - разберете, че функцията Ви изисква да отговаряте и на неудобните въпроси, които се задават в резултат на Вашата работа. Фейсбук не е само платформа за кризисен ПР, а и диалог с гражданите. След като управлявате 1,5 млрд лв. годишно от парите на софиянци е редно да дадете отчет колко отговорно ги изразходвате\", добавят още от организацията.\"Даваме Ви пример от официалната страница на Варшава, където се отговаря на всеки въпрос поставен от гражданите. Кога ще започнете да отговаряте и вие на нашите въпроси, както го правят от Miasto Stołeczne Warszawa\", обясняват те.", "date": "2018.08.28", "title": "Спаси София питат Фандъкова за знакови ремонти на Трейс груп  в столицата"}
{"url": "https://news.bg/world/pri-demonstratsiite-v-kemnits-zaplashvali-balgarin.html", "text": "30-годишен българин е бил хванат и заплашван по време на , съобщи БНТ.За втора вечер в града се провеждат митинги на крайнодесните и техните противници. Демонстрациите преминаха при засилени мерки за сигурност, за да се избегнат сблъсъци.Въпреки това и миналата нощ се стигна до размирици. Властите заклеймиха митинга на националистите като \"лов на чужденци\".По време на снощните демонстрации са ранени 6 души.Припомняме, повод за размириците стана убийството на 35-годишен немски гражданин по време на сбиване. По случая бяха задържани сириец и иракчанин.Правителството в страната категорично осъжда действията на крайнодесните. Според държавната управа в страната няма място за групи, които сеят омраза и нетолерантност по улиците.На първия протест, който се проведе в неделя, се събраха около 800 души. Във вчерашните митинги се включиха 2 000 крайнодесни и около 1 000 участници в контрадемонстрация.", "date": "2018.08.28", "title": "При демонстрациите в Кемниц заплашвали българин"}
{"url": "https://news.bg/crime/vsichkite-19-zadarzhani-za-nelegalnite-fabriki-za-tsigari-ostavat-v-aresta.html", "text": "В ареста остават всичките 19 души, които бяха задържани след разбиването на 5 нелегални фабрики за цигари в страната.Решението на магистратите от Районния съд в Пловдив дойде късно снощи. Заседанието по случая продължи 5 часа.До момента по делото са събрани 9 тома доказателства.Припомняме, на 23 август, четвъртък, след провеждането на спецакция, задържаните 23 лица бяха обвинени. 4 души се издирват.От цеховете за нелегално производство на цигари бяха иззети над 42 тона тютюн за близо 7 милиона лева.Стана ясно, че петте нелегални фабрики са произвеждали общо над 500 000 кутии цигари на ден.", "date": "2018.08.28", "title": "Всичките 19 задържани за нелегалните фабрики за цигари остават в ареста"}
{"url": "https://news.bg/society/tri-zheni-v-pirogov-ostavat-s-opasnost-za-zhivota-sled-katastrofata-kray-svoge.html", "text": "Три жени, които бяха ранени тежко при  и настанени за лечение в УМБАЛСМ \"Пирогов\", продължават да са с опасност за живота. Това заяви директорът на болницата проф. Асен Балтов.В здравното заведение са настанени общи 6 души, пострадали при инцидента.Трите жени са в тежко състояние с гръдни травми. Те все още не са стабилизирани. Предстоят им операции.Другите трима души ще останат за лечение в болницата поне за още една седмица.\"Най-спешното е направено. Поддържащо е лечението в момента. Следят се, показатели се вземат буквално на шест часа. Те са на апаратни мониторинги, така че във всеки един момент дежурните екипи и лекуващите лекари знаят какво трябва да се прави. Най-тежко пострадали са три жени, с тежки гръдни контузии и травми, с дрениране на гръдните клетки, на апаратна вентилация, с опасност за живота, за съжаление\", заяви Балтов, цитиран от БНР.Животът на двамата пострадали, настанени във ВМА, към момента е извън опасност. Такава е и информацията от болница \"Царица Йоана\", където се лекува шофьорът на катастрофиралия автобус.Трима души - 2 жени и 1 мъж - от пострадалите в катастрофата до Своге все още са в реанимацията на УМБАЛ \"Св. Анна\". Все още с опасност за живота е най-пострадалата 52-годишна жена. Към момента медиците я оперират.Другите трима са стабилизирани и лечението им продължава в Клиника по хирургия и Клиника по ортопедия и травматология на болницата.", "date": "2018.08.28", "title": "Три жени в Пирогов остават с опасност за живота след катастрофата край Своге"}
{"url": "https://news.bg/politics/patnata-bezopasnost-vliza-v-plenarna-zala-i-komisiya.html", "text": "Пътната безопасност и мерките за борба с войната по пътищата влизат за обсъждане в пленарна зала и в парламентарната комисия по транспорт. Това заяви пред БНР Халил Летифов от транспортната комисия във връзка с , при който загинаха 17 души.По думите му темата за превенцията на тежки инциденти по пътищата у нас често се неглижира. В същото време институциите си прехвърляли една на друга вината за случващото се.\"Смятам, че институциите, които са властимащи, носят основните задължения и отговорността да задават темата. В крайна сметка има органи, които трябва да си свършат работата\", заяви Летифов.Той допълни, че и сега има Закон за движение по пътищата, който е достатъчно подробен и дава базата да се извършва и контрол.", "date": "2018.08.28", "title": "Пътната безопасност влиза в пленарна зала и комисия"}
{"url": "https://news.bg/regions/ilian-todorov-chaka-10-mesetsa-otgovor-ot-institutsiite-za-patishtata-v-sofiyska-oblast.html", "text": "10 месеца чакам отговор за критичните пътища в Софийска област. Това заяви областният управител на Софийска област Илиан Тодоров по време на пресконференция относно намеренията на институциите да се справят с войната по пътищата в областта.\"С цел превенция на подобни катастрофи изпратих писмо до Министерския съвет, до председателя на АПИ и до директора на Областно пътно управление (ОПУ), в което давам пълен списък на пътищата, които са в критично състояние и които могат да предизвикат катастрофи и подобни трагични случаи. Вече 10 месеца нямам отговор в качеството ми на областен управител нито от АПИ, нито от ОПУ\", заяви Тодоров, цитиран от БНТ.По думите на областния управител до този момент Областното пътно управление е трябвало да предостави 4 отчета за свършената от тях работа във връзка със състоянието на пътищата в областта. От тези отчети Тодоров получил само един.\"Вчера имахме една работна среща с шефа на ОПУ Георги Георгиев - бивш кмет на Сливница, който дори отказва да ми каже какъв е бюджетът за ремонта на пътищата на територията на Софийска област. Седем месеца се молих на АПИ да сложат табели от къде започва и къде свършва Софийска област\", допълни Тодоров.\"В България така седят в топлите си кресла едни самозабравили се хора, анонимни чиновници, експерти по нищоправене, които си позволяват да нарушават дори заповедите на министър-председателя. Аз вече разговарях и с лидера на политическа партия \"Атака\" и председател на групата на \"Обединени патриоти\" да направим едни промени в Закона за пътищата, разбира се, след като се проведе и коалиционен съвет, в които промени да предложим областните управители в България да отговарят изцяло за републиканските пътища, които са всъщност държавна собственост. Те да правят ремонтите и всичко останало, и те да носят пряката отговорност, ако нещо се случи\", каза още Тодоров, цитиран от БНР.", "date": "2018.08.28", "title": "Илиан Тодоров чака 10 месеца отговор от институциите за пътищата в Софийска област"}
{"url": "https://news.bg/regions/katastrofa-mezhdu-patnicheski-avtobus-i-mikrobus-dvama-sa-leko-postradali.html", "text": "Пътнически автобус е катастрофирал тази сутрин по пътя Банско - Гоце Делчев, съобщи БНР.Произшествието е станало в отсечката Добринище - Места. В катастрофата участвали автобуса и микробус.Първоначалната информация беше, че при катастрофата няма пострадали хора. Двама души обаче имат леки наранявания. Става въпрос за водачите на двете превозни средства.Шофьорът на автобуса е отказал болнично лечение, а другият е настанен в болницата в Разлог с травми в гръдния кош и коремната област, информира Нова.По неофициална информация микробусът е поднесъл и се ударил в междуградския автобус. Инцидентът станал на завой с ограничена видимост и двете превозни средства се ударили челно. На шофьора на микробуса, който е навлязъл в насрещното платно, е съставен акт от полицията.Междувременно стана ясно, че пътен инцидент е възникнал и край Разлог. Лек автомобил е паднал в река, съобщи БГНЕС. Произшествието станало малко преди 8 часа на пътя Белица - Разлог. Жената, която управлявала превозното средство, е пострадала. ", "date": "2018.08.28", "title": "Катастрофа между пътнически автобус и микробус, двама са леко пострадали"}
{"url": "https://news.bg/int-politics/iran-se-zareche-da-pobedi-protivnitsite-si-v-beliya-dom.html", "text": "Президентът на Иран Хасан Рохани се зарече да се конфронтира срещу \"антииранските\" служители в Белия дом и да преодолее икономическите проблеми на страната, изострени от повторно наложените санкции от страна на САЩ, съобщават иранските медии.В реч, излъчена на живо по държавната телевизия, Рохани заяви, че \"икономическите проблеми са критични, но по-важното е, че много хора са загубили вярата си в бъдещето на Ислямската република и имат съмнения относно нейната сила\".Той обаче добави, че Иран не се страхува от Америка.Иранският президент трябва да отговори по-късно през деня на въпросите на депутатите в иранския парламент относно справянето на неговото правителство с икономическите проблеми.Вчера Техеран откри съдебно дело в световния съд, настоявайки за прекратяване на подновените санкции на САЩ, които бяха наложени отново от американския президент Доналд Тръмп, след като той реши страната му да напусне ядреното споразумение с Иран.", "date": "2018.08.28", "title": "Иран се зарече да победи противниците си в Белия дом"}
{"url": "https://news.bg/bulgaria/tsyaloto-iskarsko-defile-e-opasno-tvardyat-grazhdani-na-svoge.html", "text": "Не само участъкът, в който стана  със 17 загинали, но и цялото Искърско дефиле е много опасно. Това заявиха пред bTV жители на Своге.\"Настояваме участъкът да се оправи и да бъде безопасен\", допълниха те.Според тях на повечето места мантинелите са поставени не както трябва, а инцидентите са многобройни.Хората дадоха пример, че на мястото на автобусната катастрофа ТИР е съборил мантинелата, която две седмици не е била поправена.По думите им след това тя просто е била прикрепена и дори дете с колело можело да я бутне.Една от жителките на града подчерта, че когато вали, водата минава като река и не може да контролираш колата.Местните жители заявиха още, че организират мирен протест утре, 29 август. Те настояват пътят да бъде ремонтиран, за да няма повече жертви.Припомняме, че при тежката катастрофа край Своге на 25 август загинаха 17 души. Сред загиналите е и 13-годишно дете.Продължава разследването на катастрофата. Според данните от тахографа в час. Пробата за алкохол на водача също е отрицателна.Ден преди катастрофата е публикувано становище, че Вчера, 27 август, бе обявен за  в памет на жертвите при инцидента.", "date": "2018.08.28", "title": "Цялото Искърско дефиле е опасно, твърдят граждани на Своге"}
{"url": "https://news.bg/bulgaria/kamion-uvisna-nad-rekata-na-lavov-most.html", "text": "Камион надвисна над реката на Лъвов мост в София, съобщи БНР.Инцидентът е станал малко преди 10.30 часа.Водачът е обяснил пред полицията, че за момент е отклонил вниманието си.Тестът за алкохол на шофьора е отрицателен. Няма пострадали при инцидента.На място има екипи на пожарната и полиция. Причините се изясняват.", "date": "2018.08.28", "title": "Камион увисна над реката на Лъвов мост"}
{"url": "https://news.bg/regions/evakuiraha-zhiteli-na-blok-v-razlog-zaradi-pozhar.html", "text": "Жителите на блок в Разлог са евакуирани заради пожар, избухнал тази сутрин, съобщи БНР.Заради силния дим в коридорите на сградата все още не може да се установи къде точно е възникнал пожарът.Две коли на пожарната са на място и огнеборците продължават гасенето на огъня.Предстои да се уточни причината за инцидента.", "date": "2018.08.28", "title": "Евакуираха жители на блок в Разлог заради пожар"}
{"url": "https://news.bg/int-politics/rusiya-predupredi-moskva-shte-otgovori-na-sanktsiite-na-sasht-retsiprochno.html", "text": "Руският външен министър Сергей Лавров предупреди, че Москва ще предприеме реципрочни мерки в отговор на последните санкции на Вашингтон, съобщава \"Франс прес\".Коментарите му са поредните от страна на руски официални лица в последните дни, като той изтъкна, че Москва ще отговори на санкциите.\"Ще продължим да действаме спокойно и прагматично, като реагираме на всички атаки в съответствие с принципа на реципрочност\", подчерта Лавров в интервю за словашкия вестник \"Правда\".Интервюто беше публикувано и на руски език на сайта на руското външно министерство.\"В същото време оставаме отворени за изграждане на нормални отношения на основата на взаимното уважение с Вашингтон, основани на истинско съобразяване с интересите един на друг\", добави Лавров.Този месец САЩ наложиха нови санкции на Русия заради опита за покушение срещу бившия руски шпионин Сергей Скрипал и дъщеря му Юлия във Великобритания, използвайки смъртоносното нервнопаралитично вещество новичок. Според британското правителство атаката в английския град Солсбъри е била извършена от руски агенти.Санкциите включват спиране на чуждестранната помощ за Русия, блокиране на продажбата на стоки или услуги, свързани с отбраната и националната сигурност, както и забрана на каквато и да е правителствена кредитна подкрепа за всякакъв износ за Русия.Държавният департамент заяви, че прилага новите санкции, основаващи се на констатацията, че \"правителството на Руската федерация е използвало химически оръжия в нарушение на международното право или смъртоносни химически оръжия срещу свои собствени граждани\".Русия отхвърля твърденията. Руският президент Владимир Путин нарече санкциите \"контрапродуктивни и безсмислени\".", "date": "2018.08.28", "title": "Русия предупреди: Москва ще отговори на санкциите на САЩ реципрочно"}
{"url": "https://news.bg/economics/balgarskite-emigranti-vkarali-poveche-pari-ot-chuzhdite-investitori-prez-2017-a.html", "text": "Общият обем на инвестициите в България в периода 2007-2017 г. остава сравнително константен - около 18 млрд. лв. годишно с пик през 2008 г., когато достигат 24 млрд. лв. Това показват данните на Българска стопанска камара (БСК).Делът на местните инвестиции в общия обем на инвестиции драстично нараства при успореден срив на чуждестраните инвестиции. На фона на драстичния спад на преките чуждестранни инвестиции (ПЧИ), българските инвестиции зад граница остават непроменени като обем през разглеждания 10-годишен период и са в размер на около половин милиард лева годишно.За периода 2007-2017 г. годишният поток на нетните чуждестранни инвестиции намалява почти 10 пъти, като достига най-ниското си ниво през 2017 г. в размер на 1,858 млрд. лв. или 1,9% от БВП.Водещ инвеститор през миналата година е Холандия с инвестиции от 884 млн. евро, следвана от Германия и Швейцария с около 130 млн. евро всяка. С добри позиции са съседките ни Гърция и Турция, показва още анализът на БСК.Намалели са инвестициите от Чехия, Австрия и Норвегия. За първото полугодие на тази година спадът на чуждестранни инвестиции се задълбочава и е два пъти.Интересно е, че през миналата годината преводите от емигрантите са повече спрямо преките чуждестранни инвестиции. Сънародниците ни зад граница са вкарали 2,254 млрд. лева.Проблемите пред привличането на инвеститори са липса на квалифицирани кадри, лоша инфраструктура, бавно свързване към комунални услуги, мудно правораздаване, корупция и др.Изход може да е преквалификация на кадрите, внос на работна ръка за въвеждането на електронни публични услуги, стабилност на нормативната среда и др.Страната ни е рекапитализирана, обясни Камен Колев, заместник-председател на БСК. През 2007 г. инвестициите са основно от чужди капитали. Тогава е бил и пикът на ПЧИ. Колев обясни, че нормалният дял на чуждите капитали трябва да е 10%, за да не задушава местните инвестиции. Не е добре да е над или под това число. Той каза, че за страната ни това означава около 10 млрд. лв. ПЧИ годишно.Ние сме доста далеч от това число, притеснен е Колев. Българските инвестиции зад граница остават непроменени. Нараства делът на инвестициите в преработващата промишленост - 19,1% през 2017 г. при 18,6% през 2016 г. Тревожно, според БСК, е състоянието на деинвестициите при производството на електроенергия, професионални и научни дейности, добивна промишленост. Зад Сърбия и Хърватия сме по ПЧИ.", "date": "2018.08.28", "title": "Българските емигранти вкарали повече пари от чуждите инвеститори през 2017-а"}
{"url": "https://news.bg/crime/obviniha-napadatelya-na-nezryashti-v-nesebar.html", "text": "Районната прокуратура в Несебър предаде на съд Тодор Н., който на 24 юни миналата 2017 година.Припомняме, инцидентът в Несебър стана известен след разпространен през медиите видеоматериал. На него се вижда как мъж напада група от туристи със зрителни дефицити на централната улица в Стария Несебър.Той първо блъсна леко една от незрящите туристки с автомобила си. След това нанесе удар спрямо друга туристка. По-късно полицията арестува 21-годишния мъж.Спрямо нападателя са повдигнати две обвинения. Той е предаден на съд за нанасяне на лека телесна повреда по хулигански подбуди. Същият е обвинен и за това, че е извършил непристойни действия, грубо нарушаващи обществения ред и изразяващи явно неуважение към обществото. Деянията на 21-годишния се отличавали с изключителна дързост.Заседанието по делото ще се проведе в Районния съд в Несебър на 31 август 2018 година.", "date": "2018.08.28", "title": "Обвиниха нападателя на незрящи в Несебър"}
{"url": "https://news.bg/bulgaria/po-375-lv-shte-poluchat-blizkite-i-semeystvata-na-zaginalite-v-katastrofata-kray-svoge.html", "text": "Агенцията за социално подпомагане отпуска еднократна помощ в подкрепа на семействата и близките на загиналите и пострадалите в катастрофата край Своге.За получаване на еднократна помощ от 375 лева те ще бъдат консултирани от служителите на дирекция \"Социално подпомагане\" по техен настоящ адрес.Помощта се отпуска по реда на Правилника за прилагане на Закона за социално подпомагане, съобщи БНР.Припомняме, че при тежката катастрофа край Своге на 25 август Сред загиналите е и 13-годишно дете.Продължава разследването на катастрофата. Според данните от тахографа . Пробата за алкохол на водача също е отрицателна.Ден преди катастрофата е публикувано становище, че , въпреки скъпия ремонт.Вчера, 27 август, следователи , която е сред основните изпълнители на ремонта на пътния участък край Своге.Те извършиха проверка във връзка с изнесените вчера данни от Главния прокурор, касаещи разследването на състоянието на Път II-16 Елисейна - Своге.", "date": "2018.08.28", "title": "По 375 лв. ще получат близките и семействата на загиналите в катастрофата край Своге"}
{"url": "https://news.bg/regions/silna-burya-v-galabovo-udari-chetiri-elektroprovoda.html", "text": "Силна буря нанесе сериозни поражения на четири електропровода 110 kV, съобщи БНР. Силният вятър е съборил 6 стълба във водите на язовир \"Розов кладенец\". Това довело до спиране на тока.Екипи от Стара Загора, Пловдив и Хасково работят по отстраняване на щетите.На място са изпълнителният директор на дружеството и директорът на Централно диспечерско управление.Без ток часове бяха няколко населени места, но авариите вече са възстановени, информира БГНЕС. Аварирането на електропроводите е довело до временно преустановяване на част от преноса на произведената електроенергия от ТЕЦ \"Брикел\".Работи се по резервна схема, за да бъде възстановен преносът на произведената електроенергия от ТЕЦ \"Брикел\".От дъжда са наводнени и две къщи.", "date": "2018.08.28", "title": "Силна буря в Гълъбово удари четири електропровода"}
{"url": "https://news.bg/crime/s-3-mln-evro-pozharna-bezopasnost-podobryava-strukturite-si-za-zashtita-na-naselenieto.html", "text": "ГД \"Пожарна безопасност и защита на населението\" (ГДПБЗН) има за цел подобряване и развитие на възможностите за взаимодействие на структурите за защита на населението и критичната инфраструктура. Другата много важна цел на дирекцията е свързана с надграждане и придобиване на нови функционални възможности на TETRA системата.Мерките представи директорът на дирекция \"Оперативни дейности\" при ГД \"Пожарна безопасност и защита на населението\" при МВР (ГДПБЗН) Красимир Шотаров на пресконференция, посветена на постигнатите до момента резултати по проект \"Развитие и модернизация на Националния оперативен център\" (НОЦ) и областните оперативни центрове (ООЦ) чрез изграждане на базисна инфраструктура за реакция при спешни повиквания.Проектът, чиято продължителност е 36 месеца, е на стойност 3 195 000 евро. Той се финансира със средства на Фонд \"Вътрешна сигурност\". Партньор по проекта е Дирекция \"Комуникационни и информационни системи\" (ДКИС) - МВР.Шотаров припомни, че в продължение на години ГДПБЗН е реализирала много проекти за подобряване условията за службите на пожарната техника, но чрез настоящия проект се пристъпва към създаването както на много по-добри условия на районните екипи, така и на дейността на МВР.Стана ясно, че средствата по проекта имат за цел да подпомогнат и Районна служба на пожарната безопасност и защита на населението да се свърже с компютри, мултифункционални устройства, които да подобрят бързи реакции на всяка една единица в системата. Чрез нововъведенията се очаква действията по отношение на вземането на решения при бедствия, аварии, катастрофи и инциденти да бъдат по-спокойни, поясни Шотаров.\"Всички специфични цели по проекта ще се изпълнят\", увери той.Сред другите по-важни специфични цели, които сме си поставили са осигуряване на условия за своевременна оценка на обстановката и вземане на информирано управленско решение при пожари, бедствия, извънредни ситуации, катастрофи и кризи, свързани със сигурността, обясни Шотаров.По време на брифинга бе осъдено и разширяването на радиопокритието на системата за мобилни комуникации (TETRA) за взаимодействие на структурите в района и за удобство на обществото.Предвиденият бюджет за извършването на дейността на TETRA системата е 2 190 000 евро и целевата група, която обхваща са пожарникари, спасители, доброволци и служители от специализираните формирования на структурите на Единната спасителна система и органите на изпълнителната власт, уточни Шотаров.Той допълни, че чрез нея се очакват да се извършват редица дейности като обновяване на софтуера за управление на мрежата на 33 мрежови елемента, хардуерен ъпгрейд на TETRA базовите станции, доставка и инсталации на TETRA базовите станции.", "date": "2018.08.28", "title": "С 3 млн. евро \"Пожарна безопасност\" подобрява структурите си за защита на населението"}
{"url": "https://news.bg/press/sledovateli-vlyazoha-v-treys-mazutat-ot-mopang-pak-palzi-kam-sozopol.html", "text": "Следователи влязоха в \"Трейс\"Следователи иззеха вчера документи от регионалното министерство, агенциите \"Пътна инфраструктура\" и \"Автомобилна администрация\" и от офиси на \"Трейс груп Холд\". Това е фирмата, ремонтирала пътя край Своге, където стана зловещата катастрофа в събота, при която загинаха 17 души.Както главният прокурор Сотир Цацаров обяви, една от насоките на разследването е състоянието на асфалта.Мазутът от \"Мопанг\" пак пълзи към СозополРазливът от мазут от потъналия американски кораб \"Мопанг\" не е овладян и пак пълзи към Созопол, предупредиха експерти. Снимки от дрон показват, че разливът е стигнал почти до Свети Влас, а на плаж Корал продължават да излизат катранени топчета.Замърсеното море всеки ден изхвърля и мъртви делфини.Брокери налазиха ЦИКБрокери самопредложиха услугите си на ЦИК в опит да си осигурят посредничество в намирането на сграда на изборната администрация, където тя да се подслони, научи \"Монитор\". Преди около седмица комисията е получила писмо от фирма, занимаваща се с недвижими имоти, в което тя й предлага експертна помощ.От ЦИК решили, че може да се организира среща с имотните брокери и прехвърлили отговорността за организирането й на чиновниците, които на свой ред трябвало да докладват как върви осъществяването на идеята. От комисията коментираха, че такива разговори все още не са проведени, но дадоха да се разбере, че все пак ще търсят решение на казуса с търсенето на централа, в която да се настанят, без външни консултанти. Нагласата сред членовете в комисията била проблемът да не се решава по този начин.ЦИК вижда проблем при машинното гласуване в чужбинаВ някои специфични видове секции би имало проблем да се инсталират машини за гласуване при сегашното законодателство. Това каза пред БНР говорителят на ЦИК Цветозар Томов. \"Секциите в чужбина по сегашния закон се създават 21 дни преди изборите. Тогава се определят и местата. Сегашният режим на откриване на секции извън страната не дава възможност да се въведе машинно гласуване там, защото сроковете, в които се определят местата за гласуване, са прекалено кратки\", добави Томов.Той уточни, че няма техническа възможност да бъдат изпълнени изискванията на Изборния кодекс по отношение на някои специфични секции - подвижните избирателни секции и секциите в болничните заведения и други места, където секции се откриват в последния момент.Шофьорът на автобуса е обвинен за катастрофата край СвогеШофьорът на катастрофиралия край Своге автобус Григор Григоров в привлечен като обвиняем, съобщиха от прокуратурата. Повдигнати са му обвинения за това, че е нарушил правилата за движение, движейки се с превишена скорост и така е причинил катастрофата. Мъжът е арестуван за 72 часа. В момента той е в болница. \"Към настоящия момент задържането се изпълнява в условията на болнично заведение, където Григоров е на лечение\", съобщават от прокуратурата.\"С постановление на главния прокурор разследването по делото е възложено на Националната следствена служба, където то се осъществява от екип от следователи. В рамките на днешния ден предстоят допълнителни огледи. В същото време, следователи осъществяват изземване на относими към разследването документи от МРРБ, Агенция \"Пътна инфраструктура\", Агенция \"Автомобилна администрация\" и търговското дружество - изпълнител на ремонта на пътния участък\", пише още в съобщението.Работи! Търговският регистър вече е онлайн 18 дни след безпрецедентния сривНа 18-ия ден от срива на Търговския регистър в понеделник следобед той най-после заработи с пълната си функционалност. Справки и услуги вече са достъпни онлайн.Първоначално, в понеделник по обяд, от Агенцията по вписванията обявиха, че всички услуги на регистъра са налични, но на място - на гишетата на централното управление на Агенцията по вписванията и регионалните й структури. Няколко часа след това заработиха и всички онлайн функционалности на регистъра. Справка на сайта на Агенцията по вписванията показва, че първото заявление за регистрация след възстановяването е за прехвърлянето на еднолична фирма \"Дълбок дол - Лидия Йончева\" ЕТ (търговец на дребно от село до Мизия) на нов собственик срещу 50 лв. Договорът за прехвърляне е от 10 август.Ветеринарите спират работа насред чуматаВ изключително усложнената обстановка с болестите по селскостопанските животни през тази година се оказва, че държавата бави парите на ветеринарите за имупопрофилактика. Това става ясно от писмо на Българския ветеринарен съюз, изпратено до премиера Бойко Борисов и до министъра на земеделието Румен Порожанов. Парите, които държавата дължи на ветеринарите за изпълнение на държавната профилактична програма, са 8 544 600 лв., като сумата е с 1 млн. лв. по-голяма от миналогодишната. От ветеринарния съюз заявяват, че ако МЗХГ не изплати до 3 септември парите им, започват национални протести и ще решават дали изобщо ще продължат работата си по държавната профилактична програма.", "date": "2018.08.28", "title": "Следователи влязоха в \"Трейс\", Мазутът от \"Мопанг\" пак пълзи към Созопол"}
{"url": "https://news.bg/int-politics/beliyat-dom-razdvoen-v-skrabta-za-dzhon-makkeyn.html", "text": "Администрацията на Белия дом забърка пореден скандал относно почитането на починалия сенатор от Аризона Джон Маккейн, отбелязва Ен Би Си.Американският флаг беше свален наполовина вчера. Така остана до тази сутрин, когато беше издигнат отново. Малко по-късно отново американският флаг беше свален наполовина в чест на смъртта на сенатора от Аризона.Политически анализатори отбелязват, че президентът на САЩ Доналд Тръмп не може да прости на един от най-ярките си противници - Джон Маккейн. Тръмп пусна кратко съобщение в Туитър вместо Белия дом да излезе с официално изявление.Самият Маккейн не пропускаше да критикува колебливата политика на сегашната президентска администрация.", "date": "2018.08.28", "title": "Белият дом раздвоен в скръбта за Джон Маккейн"}
{"url": "https://news.bg/disasters/v-ispaniya-bezhantsi-slyazoha-na-plazh.html", "text": "Надуваема лодка свали около 50-тина бежанци на плажа Коста-де-ла-Лус. Това съобщава порталът Infobae.Испанската гражданска гвардия задържа около 25 мигранти. Близо 19 от тях са деца. Задържаните бяха изпратени в централата на Червения кръст. В момента правоприлагащите органи продължават да търсят бежанци, които са успели да избягат.Според портала незаконните мигранти са плавали в Испания от Мароко.По-рано беше съобщено, че Малта е позволила на кораб с 140 мигранти да акостира в пристанище.През последните седмици се засили бежанската вълна през Средиземно море.", "date": "2018.08.28", "title": "В Испания бежанци слязоха на плаж"}
{"url": "https://news.bg/disasters/rusiya-prehvarlya-voyski-v-siriya.html", "text": "Министерството на отбраната на Русия прехвърли противовъздушни комплекси във въздушната база Хмеймим в Сирия, пише в. \"Комерсант\".Според публикацията, става дума за батарея от противо-въздушната ракетна система Tor-M2. Тя е била преместена в базата в Сирия, за да подсили разположените там части.Освен това руските военни кораби в Средиземно море са подкрепени с две фрегати и един ракетен кораб.Говорителят на министерството на отбраната в Москва Игор Конашенков каза, че един американски разрушител \"Рос\", оборудван с ракети \"Томахаук\", е в Средиземно море. В Персийския залив е и разрушителят \"Съливан\", който носи 56 \"Томахаук\".Москва вече обяви, че очаква нова провокация с химическо оръжие в Сирия. Това ще послужи за претекст за САЩ, Франция и Великобритания да нападнат позиции на сирийския президент Башар Асад.От Пентагона отхвърлиха обвиненията на Кремъл.", "date": "2018.08.28", "title": "Русия прехвърля войски в Сирия"}
{"url": "https://news.bg/disasters/geymarat-ot-florida-bil-s-psihicheski-problemi.html", "text": "Един геймър, който след като загуби кибер турнир във Флорида, откри стрелба, е страдал от психични разстройства. Това съобщи АП.Поради проблеми с психиката си младият мъж преди това е бил лекуван в психиатрична болница.Полицията успя да установи самоличността на стрелеца, той беше разпознат 24-годишен младеж, родом от Балтимор.Според най-новата информация трима души са били убити, включително самият геймър. Други още 11 са били ранени.Следобед на 26 август, в Jacksonville Landing Mall в щат Флорида младеж откри стрелба.По-рано беше съобщено, че американският президент Доналд Тръмп е бил информиран за стрелба във Флорида.", "date": "2018.08.28", "title": "Геймърът от Флорида бил с психически проблеми"}
{"url": "https://news.bg/world/kiberataka-sreshtu-tsentralnata-banka-na-ispaniya.html", "text": "Сайтът на испанската централна банка е бил подложен на хакерска атака, предаде Ройтерс.Агенцията се позова на говорител на финансовата институция.Той разкри, че хакерите са блокирали достъпа до сайта на банката.Атаката била извършената в неделя. Хакерите не са засегнали услугите на банката, нито комуникациите с ЕЦБ.", "date": "2018.08.28", "title": "Кибератака срещу Централната банка на Испания"}
{"url": "https://news.bg/world/afrikanskata-chuma-udari-svineferma-v-rumaniya.html", "text": "Вирусът на африканската чума по свинете беше потвърден в най-голямата свинеферма в Румъния, разположена в Гропени, окръг Браила.Фермата има 135 000 до 140 000 животни, които ще бъдат унищожени, за да се предотврати разпространението на вируса, съобщи News.ro. Цялата операция ще отнеме до един месец.Комплексът в Гропени, който включва три ферми, е най-големият в страната и вторият по големина в Европа, според властите. Комплексът принадлежи на фирма \"Тебу Консулт Инвест\", която е имала оборот от 41 млн. евро и над 250 служители през 2017 г., според данните на Министерството на финансите. Компанията се контролира от двама чуждестранни инвеститори, Йохан Дейвид Бейс и Пер Карл Гунар Йоханесон.Африканската чума по свинете вече е причинила големи щети в Югоизточна Румъния, където няколко големи ферми са били засегнати от избухването, особено в окръзите Тулча и Браила. Селскостопанските производители, чиито свине са умъртвени поради вируса, получават компенсации от държавата.", "date": "2018.08.28", "title": "Африканската чума удари свинеферма в Румъния"}
{"url": "https://news.bg/world/oon-razsledva-mianmar-za-genotsid.html", "text": "Според доклад на ООН, висши военни фигури в Мианмар трябва да бъдат разследвани за геноцид и престъпления срещу човечеството, съобщи Би Би Си.Докладът, основан на стотици интервюта, е най-силното осъждане от страна на ООН досега на насилието срещу мюсюлманите рохинги.Според него тактиката на армията е \"грубо непропорционална на действителните заплахи за сигурността\". Мианмар отхвърли доклада.Най-малко 700 хиляди рохинги избягаха от насилието в страната през последните 12 месеца.В доклада се посочват шест висши военни, за които се твърди, че трябва да бъдат съдени. ООН остро критикува де факто лидера на Мианмар, лауреата на Нобелова награда за мир Аун Сан Су Чжи, че не се намеси, за да спре атаките.", "date": "2018.08.28", "title": "ООН разследва Мианмар за геноцид"}
{"url": "https://news.bg/culture/minoyska-grobnitsa-otkriha-na-krit.html", "text": "Археолозите на о-в Крит са открили непокътната гробница от минойската епоха, съдържаща добре запазен скелет на възрастен, както и погребални съдове, съобщава в. \"Катимерини\".От намерената в гробницата керамика учените са датирали гробницата от късния минойски период или от 1400 до 1200 г. пр.н.е..Гробницата е била открита в маслинова горичка до село Кентри.Учените се надяват новото откритие да даде повече подробности за този далечен, но важен период от гръцката история.", "date": "2018.08.28", "title": "Минойска гробница откриха на Крит"}
{"url": "https://news.bg/world/rusiya-prashta-voenni-savetnitsi-v-turtsiya.html", "text": "Анкара е готова да купи не една, а две руски системи за противовъздушна отбрана S-400, незачитайки предупрежденията на НАТО и САЩ за потенциално оръжейно ембарго върху Турция. Това коментира в. \"Та Неа\".Износителят \"Рособоронекспорт: обяви, че суперсистемата за противовъздушна и противоракетна отбрана ще бъде доставена на Турция през първата половина на 2019 г.Покупката също така предизвика повишена загриженост в Обединеното кралство, тъй като обхватът на S-400, ако и когато те са инсталирани в Турция, може да достигне британските бази в Кипър.Общата цена на S-400 се оценява на 2,5 млрд. долара.Споразумението предвижда обучение на турски военни офицери при използването на S-400, а руските военни съветници ще бъдат на място в Турция за продължителен период от време, за да наблюдават функционирането на системите.Съединените щати изразиха раздразнението си от факта, че Турция като член на НАТО Турция планира да купи руска противовъздушна и противоракетна система, тъй като смята, че тя може да застраши сигурността на някои американски оръжейни системи, използвани от Анкара, включително F- 35 изтребител, който Анкара иска да купи.За целта САЩ дори заплашиха да блокират продажбата на F-35.", "date": "2018.08.28", "title": "Русия праща военни съветници в Турция"}
{"url": "https://news.bg/weather/dazhd-vav-vtornik.html", "text": "През деня ще е с променлива, над планинските райони по-често значителна облачност. На отделни места, главно в западната половина на страната ще има валежи от дъжд, след обяд придружени с гръмотевици. Ще е ветровито - с умерен северозападен, в Източна България и временно силен северен вятър. Максималните температури ще са предимно между 26° и 31°.Това съобщава НИМХ към БАН.Над планините облачността ще е често значителна на места с валежи от дъжд. Привечер облачността ще се разкъса и намалее. Ще духа умерен и временно силен североизточен вятър. Максималната температура на височина 1200 метра около 21°, на 2000 метра - около 14°.Над Черноморието облачността ще е променлива и на отделни места, главно преди обяд краткотрайно ще превали. Ще духа умерен и временно силен северен вятър. Максималните температури на въздуха: 27°-30°. Температурата на морската вода е 26-27°. Вълнението на морето ще е 2-3 бала.", "date": "2018.08.28", "title": "Дъжд във вторник"}
{"url": "https://news.bg/regions/intenziven-trafik-po-granitsite.html", "text": "Трафикът по граничните пунктове със Сърбия, Гърция и Турция е интензивен, информираха от ГД \"Гранична полиция\".Към 6 часа трафикът на българо-сръбската граница на ГКПП \"Калотина\" е интензивен на изход от леки автомобили.На българо-гръцката граница на ГКПП \"Кулата\" трафикът е засилен от товарни автомобили и в двете посоки.На границата ни с Турция на ГКПП \"Капитан Андреево\" и ГКПП \"Лесово\" трафикът е интензивен на вход от леки автомобили", "date": "2018.08.28", "title": "Интензивен трафик по границите"}
{"url": "https://news.bg/education/popravka-na-maturata-po-bel.html", "text": "Днес се провежда поправителната на матура по български език и литература.Държавният зрелостен изпит започва в 8 часа. Заявление за участие в изпита са подали близо 4 600 младежи.След 16.30 часа в сайта на сайта на просветното министерство ще бъдат публикувани изпитният вариант и ключът с верните отговори към него, пише bTV.Зрелостниците ще получават изпитния вариант на три части (модули).", "date": "2018.08.28", "title": "Поправка на матурата по БЕЛ"}
{"url": "https://news.bg/int-politics/sasht-skochiha-sadat-na-oon-ne-e-kompetenten-po-kazusa-sas-sanktsiite-sreshtu-iran.html", "text": "САЩ са заявили на съдиите на ООН, че нямат пълномощия да се произнасят по искането на Техеран към тях да разпоредят отмяната на тежките американски санкции срещу Иран, съобщава \"Франс прес\".Адвокатът на Държавния департамент на САЩ Дженифър Нюстед е изтъкнала пред съда в Хага, че договорът от 1955 г., съгласно който Иран оспори санкциите на САЩ, \"не може... да даде основание за компетентност на този съд\". Според Нюстед САЩ имали право да защитават националната си сигурност и други свои интереси. Иран пледира, че американският президент Доналд Тръмп е нарушил договора от 1955 г. с решението си да наложи отново санкциите, след като изтегли САЩ от ядреното споразумение с Техеран, сключено през 2015 г. САЩ и няколко други световни сили отмениха санкциите срещу Иран съгласно ядреното споразумение, което беше сключено след многогодишни дипломатически усилия. В замяна Техеран пое ангажименти да не се опитва да създава ядрени оръжия. Според Тръмп ядреното споразумение от 2015 г. не е сторило достатъчно за ограничаването на заплахата от Иран. Той изтегли САЩ от споразумението през май и започна повторното налагане на санкции през този месец. ", "date": "2018.08.28", "title": "САЩ скочиха: Съдът на ООН нe е компетентен по казуса със санкциите срещу Иран "}
{"url": "https://news.bg/politics/demokratichna-balgariya-nastoyava-za-ostavkata-na-moskovski.html", "text": "От \"Демократична България\" настояват за оставката на министъра на транспорта Ивайло Московски.Според тях през трите му мандата той не е успял да въведе задължение за използване на предпазни колани при пътуване в автобус.\"Московски не намери воля да внесе навреме предложения за изменение в законите и да настоява мнозинството в парламента да ги приеме\", заявяват от партията.Те са категорични, че след поредната трагедия, министърът дава само обещания.\"Демократична България\" искат и за независим одит на цялостната дейност на Агенция \"Пътна инфраструктура\" (АПИ).По думите им оставката на Московски е задължителната политическа отговорност.\"За периода на бездействие, в множество инциденти с автобуси и микробуси, са загинали 34 души.\", поясняват от \"Демократична България\".Те призовават да бъдат приети следните изменения:- Задължително оборудване на всички автобуси с предпазни колани за всички седалки;- Проверка от шофьора на всички пътници за закопчани колани преди да потегли;- Отказ на шофьора да потегли, ако пътник не си е поставил колана;- Аудио съобщения, които да информират за задължителното поставяне на колана;- При техническите проверки на автобусите да се тества изправността на всички колани;- Провеждане на информационни кампании за необходимостта за поставяне на колани.", "date": "2018.08.28", "title": "Демократична България настоява за оставката на Московски"}
{"url": "https://news.bg/crime/apelativniyat-sad-otarva-prokuraturata-ot-deloto-za-navodnenieto-v-asparuhovo.html", "text": "Апелативният съд уважи протеста на Окръжната прокуратура във Варна срещу определение на Варненския окръжен съд и прекрати наказателното дело за .Протестът е подаден срещу определение на Варненския окръжен съд, който отмени постановлението за прекратяване на наказателното дело за екстремното наводнение.Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност. Делото е наблюдавано от екип от трима прокурори и разследвано от екип от трима следователи от Окръжният следствен отдел.При проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано.За екстремалността на валежите в на 19 юни 2014 год. говорят всички справки на Националния институт по метеорология и хидрология. Само за половин час - от 18,30 часа до 19 часа, интензивността на падналите валежи на един квадратен метър е била 138,8 литра.За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна.Апелативният съд е приел, че основната причина за настъпилото водно бедствие е екстремността на природното събитие от 19 юни 2014 год. Факторите свлачища, битови и строителни отпадъци, изградени постройки по протежението на дерето и в него не са основната причина за драстичния размер на нанесените щети на инфраструктурата и домовете, както и за смъртта на 13 загинали.Със своето определение Апелативният съд е отменил определението на Варненския окръжен съд, с което е било отменено постановлението за прекратяване на наказателното производство за наводнението във варненския квартал \"Аспарухово\". Съдебният акт на Апелативния съд не подлежи на обжалване.", "date": "2018.08.28", "title": "Апелативният съд отърва прокуратурата от делото за наводнението в \"Аспарухово\""}
{"url": "https://news.bg/politics/vmro-sa-gordi-v-sofiya-nyamalo-da-se-stroi-druga-dzhamiya.html", "text": "В София няма да се строи друга джамия, хвалят се воеводите от ВМРО. В прессъобщение от партията цитират отговор на Столична община, район \"Сердика\", според който Главното мюфтийство е оттеглило от администрацията на общината иска за разрешение за строеж на джамия в столичния квартал \"Орландовци\".ВМРО припомнят, че преди повече от година общинският съветник от партията Димитър Антов е изпратил сигнал до кмета на София и до главния архитект с настояване за спиране на строеж.По-късно жителите на \"Орландовци\" също изразиха недоволството си от намерението там да се строи молитвен дом.\"Именно благодарение на своевременната намеса на Димитър Антов резултатът е видим. Това е победа за ВМРО и хората от квартал \"Орландовци\", пишат още воеводите.", "date": "2018.08.28", "title": "ВМРО са горди - в София нямало да се строи друга джамия"}
{"url": "https://news.bg/int-politics/tereza-mey-ubedena-nyama-da-nastapi-krayat-na-sveta-bez-sdelka-za-brekzit.html", "text": "Британският премиер Тереза Мей заяви, че провалът да се постигне споразумение с Европейския съюз преди Великобритания да излезе от Общността през следващата година, \"няма да бъде краят на света\", съобщава Sky News.Коментарът на Мей дойде, след като нейният финансов министър заяви през миналата седмица, че излизане на Обединеното кралство от ЕС без споразумение би навредило на публичните финанси.Според Тереза Мей прогнозите, на които Хамънд се позова за твърдението си, били остарели.Тя повтори коментарите на управителя на Световната търговска организация, че излизането на Великобритания от ЕС без споразумение \"няма да бъде разходка в парка\", но че това \"няма да бъде краят на света\".Хамънд беше разкритикуван от някои британски депутати в дълбоко разделената Консервативна партия на Тереза Мей за изказването му през миналата седмица - в деня, в който правителството публикува планове за непредвидени планове при липса на споразумение за Брекзит, - че подобен сценарий може да означава по-високи разходи с около 100 млрд. долара годишно в продължение на 15 години, докато икономиката расте по-бавно.Мей се надява да постигне благоприятно за бизнеса споразумение с Брюксел относно ключовия въпрос за търговията, който раздели нейната партия между онези, които искат окончателно скъсване с ЕС, и онези, като Хамънд, които искат запазване на близки отношения.Британският премиер повтори предупреждението си, че е по-добре да няма споразумение по Брекзит, отколкото Великобритания да излезе от Общността с лошо споразумение.", "date": "2018.08.28", "title": "Тереза Мей убедена: Няма да настъпи краят на света без сделка за Брекзит"}
{"url": "https://news.bg/int-politics/lavrov-hoka-zapada-zaradi-obvineniyata-za-namesa-v-izborite.html", "text": "Руският външен министър Сергей Лавров обяви, че страните, обвиняващи Русия в намеса във вътрешната политика на други държави, са онези, самите които използват този метод за прокарването на собствените си интереси.Той добави, че чуждестранните намеси в Арабската пролет или в преврата в Украйна са примери за намеса на Запада в работите на други страни, както и че Москва е регистрирала опити за намеса в собствената си вътрешна политика.\"Искам да кажа, че няма каквито и да било съмнения, че никога не сме се намесвали във вътрешните работи на други страни. Това не е начинът, по който правим нещата... в това отношение ние се различаваме фундаментално от онези страни, за които тази практика се е превърнала в любимо средство за подкрепа на собствените си геополитически интереси\", изтъкна Лавров в интервю за словашкия в. \"Правда\".Лавров посочи, че Москва многократно е питала за доказателства за руска намеса по време на президентските избори в САЩ през 2016 г., \"въпреки че нямаше никакво такова\". Руският първи дипломат добави, че Русия е предложила съвместни усилия с Вашингтон в областта на киберсигурността.По-рано този месец съветникът по националната сигурност на американския президент Доналд Тръмп - Джон Болтън заяви, че заради различията си по въпроса за изборната намеса, Вашингтон и Москва ще спрат да споделят информация, свързана с киберсигурността.", "date": "2018.08.28", "title": "Лавров хока Запада заради обвиненията за намеса в изборите"}
{"url": "https://news.bg/int-politics/tramp-skastri-google-tarsachkata-pokazvala-samo-falshivi-novini.html", "text": "Президентът на САЩ Доналд Тръмп за пореден път се развихри в профила си в \"Туитър\", като разкритикува остро търсачката на американския технологичен гигант Google, която показвала само \"фалшиви новини\", включително \"фалшивите CNN\".Американският държавен глава също така обвини Google в \"потискане\" на гласовете на Републиканската партия и контролиране на съдържанието.\"Резултатите от търсенето на Google за \"новини за Тръмп\" показват само и единствено гледането/информациите на фалшиви новинарски медии. С други думи, те са я МАНИПУЛИРАЛИ, за мен и за други, така че почти всички истории и новини са ЛОШИ. Фалшивите CNN са известни. Републикански/консервативни и честни медии са изключени. Незаконно? 96 процента от резултатите за \"новини за Тръмп\" са от левичарски национални медии, много опасно. Google и други потискат гласовете на консерваторите и укриват информация и новини, които са добри. Те контролират това, което можем и което не можем да видим. Това е много сериозно положение - ще се занимаем с това!\", написа Тръмп.", "date": "2018.08.28", "title": "Тръмп скастри Google, търсачката показвала само фалшиви новини"}
{"url": "https://news.bg/energy/kitayski-yadreni-i-energiyni-eksperti-posetiha-ploshtadkata-na-aets-belene.html", "text": "Представители на Китайската национална енергийна администрация (NEA) посетиха площадката на АЕЦ \"Белене\", за да се запознаят на място с доставеното оборудване за централата. В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).Посещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас в началото на месец юли тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия.Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други.Гостите са посрещнати от изпълнителния директор на \"Национална електрическа компания\" ЕАД Петър Илиев, който ги запозна на място с реализираните на площадката на АЕЦ \"Белене\" мерки за съхраняване на доставеното от Атомстройекспорт оборудване.Площадката на централата се простира на 2500 дка, необходимите работни помещения за функционирането на Белене са построени. Изградени са и необходимите пътища, влакова линия, пристанище и бетонов възел. Остава да бъдат изградени реакторното отделение и турбинна зала.", "date": "2018.08.28", "title": "Китайски ядрени и енергийни експерти посетиха площадката на АЕЦ \"Белене\""}
{"url": "https://news.bg/economics/gotova-e-ogradata-spirashta-afrikanskata-chuma-ot-rumaniya.html", "text": "Заместник-министърът на земеделието, храните и горите Янко Иванов инспектира оградата за превенция на Афиканска чума по свинете (АЧС).Той информира, че телената ограда е завършена по цялото 133-километрово протежение на границата.\"В момента продължава довършването й с режеща тел тип \"Бруно\", допълни Иванов.Той посочи, че оградата е изградена за 4 седмици с доброволния труд на служителите в 6-те държавни горски предприятия и Изпълнителната агенция по горите.Заместник-министърът подчерта, че към настоящия момент все ще няма установено движение по посока на българската територия.Той припомни, че се очаква засилване на миграционната активност на дивите прасета, след като бъде прибрана реколтата от полските площи от двете страни на границата.Според Иванов най-голям риск от разпространение на заразата се крие в нерегламентирания пренос на храни у нас.Към момента у нас няма констатиран случай на заразено с африканска чума животно.\"Следим ситуацията с африканската чума по свинете в Румъния. Поразена е най-голямата ферма за прасета там с около 140 хиляди животни, само на 50 км от българската граница\", допълни заместник-министърът.", "date": "2018.08.28", "title": "Готова е оградата, спираща африканската чума от Румъния"}
{"url": "https://news.bg/politics/vmro-pripomnya-na-erdogan-zagubata-pri-odrin-vav-vrazka-s-bitkata-pri-mantsikert.html", "text": "\"Поредното позоваване на османското минало, което Ердоган прави, отново е изключително провокативно. В думите на днешната турска власт често присъстват места от Балканите и конкретно България\", пишат в своя позиция Патриотите от ВМРО - Българско национално движение, като реакция на думите на турския президент.\"Нашето съществуване се дължи на победата, която Алп Арслан спечели при Малазгирт. Тя ни проправи пътя до към средата на Европа. Поради тази причина Малазгирт значи за нас и Мека, и Медина, Бурса, Одрин, Истанбул, целите Балкани\", коментират те изказването на Реджеп Тайип Ердоган, цитиран от медии, на многохиляден митинг по повод годишнина от прословутата битка при Манцикерт (наричан днес на турски Малазгирт), в която селджуките побеждават византийските сили. Битката бележи началото на окончателния упадък на Византия и е ключова точка за възхода на онова, което по-късно ще стане известно като Османска империя.\"Не забравяйте, че Анадолът е като един бент, напомня Ердоган и продължава: ако този бент се събори, няма да остане камък върху камък, няма да останат нито Близкият изток, нито Средна Азия, нито Балканите\", допълват ВМРО.\"Само преди по-малко от половин година . И четирите града обаче са неразривно свързани и българското културно-историческо наследство. Тъжната историческа ирония е, че районът на езерото Ван, около което се случва прословутата битка, е част от арменското наследство\", пишат патриотите.\"Въпреки това, България никога не говори по този начин, а показва по-верния път: сътрудничеството на Балканите, вместо претенции, напомняния, многозначителни игри на думи и провокации\", допълват ВМРО.\"Но след като Ердоган си позволява да говори за възхода на Османската империя, ние пък ще му припомним нейният фактически край - след победата при Одрин 13.03.1913 г.\", коментират те.ВМРО - Българско национално движение обясняват, че именно тогава, с водещата роля на България, Балканите застават заедно срещу прогнилата империя и показват единение в името на цивилизованото си бъдеще, прогреса и свободата. И днес това е правилният път за Балканите.\"По-късно турската държава на Ататюрк също пое по този път - който днес Ердоган явно иска да ревизира. От тази ревизия може да страда единствено обикновеният турски народ, с който ние, българите, сме приятели\", пишат в своята позиция ВМРО.", "date": "2018.08.28", "title": "ВМРО припомня на Ердоган загубата при Одрин във връзка с битката при Манцикерт"}
{"url": "https://news.bg/int-politics/tsipras-obyavi-promeni-v-sastava-na-praviteltsvoto.html", "text": "Гръцкият министър-председател Алексис Ципрас обяви промени в състава на кабинета си, предаде БНР.Постовете си запазват министрите на финансите, външните работи, отбраната и туризма. В тези сектори премиерът разчита на досегашните министри, които според ръководството на партия \"Сириза\" се справят успешно с политиката на правителството.Новият министър на вътрешните работи е Алексис Харитцис, специалист по енергетика и съветник на премиера.Две жени поемат сектора обществен ред и защита на гражданите. Новият министър е Олга Геровасили, а нейна заместничка е Катерина Папакоста. Бившият министър подаде оставка и пое отговорността след опустошителните пожари край Атина.Променено е и ръководството на правосъдното министерство.В кабинета са включени и бивш депутат от консерваторите, както и бивш министър от социалистическото правителство. \"Сириза\" насочва вниманието си и към избирателите, които подкрепят социалистите.Смяната на министрите цели промяна в климата и доверието към кабинета.", "date": "2018.08.28", "title": "Ципрас обяви промени в състава на правителтсвото"}
{"url": "https://news.bg/politics/koy-e-bil-tsar-boris-mezhdu-obichaynoto-i-velichavoto.html", "text": "\"Борис е бил герой. Той е блокирал напълно Айхман и е \". Тези думи са произнесени през 1961 година от главния израелски обвинител Яков Бар-Ор на процеса в Ерусалим срещу Адолф Айхман, един от главните организатори на Холокоста. По време на процеса е събран огромен доказателствен материал за ролята на цар Борис Трети в най-ужасното престъпление през Втората световна война. Заради спасяването на българските евреи, на 18 май 1994 година еврейските организации в САЩ посмъртно удостояват Борис Трети с наградата \"Морален държавник\".По време на войната България е съюзник на нацистка Германия. Но Борис не само запазва дипломатическите отношения с Москва, а и не изпраща нито един български войник на Източния фронт и дори категорично забранява на младежи-бранници да се включват като доброволци във войната против болшевишка Русия. Неслучайно и до ден-днешен оценките за живота и делото на последния монарх, управлявал самостоятелно България, често пъти са доста противоречиви.\"Равнозначно на мъдрост\"Според историка Андрей Пантев, няма никакво съмнение, че Борис Трети е бил популярен сред народа. \"Той е бил силно впечатлен от съдбата на баща си цар Фердинанд. Ето защо в много отношения се е стремял да не стига до крайностите, които доведоха до абдикацията на Фердинанд. Така например монархът не допуска фашизоидни или екстремистки елементи като Ванче Михайлов да заемат постове във властта\", обяснява Пантев. Според него бедата е, че събитията и личностите от онзи период често пъти се гледат като черно-бял филм. \"За един държавник от ранга на цар Борис Трети не може да се говори, че е само велик или че е само негодник\", казва историкът. По неговите думи, през Втората световна война на Борис му се е наложило да присъедини България към Тристранния пакт, защото си е дал сметка, че Германия неизбежно ще окупира Балканите.Пантев твърди и друго: популярността на цар Борис Трети се дължи в голяма степен на факта, че той се е съобразявал с живота на обикновените хора. Царят прозорливо е уловил обществените настроения срещу предаването на българските евреи и с риск да пострада от гнева на Хитлер е спрял изпълнението на позорната сделка \"Белев-Данекер\". \"Във всичко е проявявал умереност, което в тогавашните условия е било равнозначно на мъдрост\", обобщава Пантев.\"Трагедията на българския монарх\"Философът Калин Янакиев припомня на свой ред, че цар Борис се е възползвал от антидемократичния преврат през 1934 година, за да укрепи властта си. Според Янакиев, действията на Борис са предопределени от местоположението на неговото царство. \"Тази част от Европа винаги е имала нещастието да се превръща в жертвоприношение след всеки голям конфликт. България не изпрати войски на Източния фронт, но това не я спаси от агресията на болшевишка Русия. В този смисъл способността на цар Борис Трети да лавира между Германия и нейните противници не бива да се преувеличава. Съдбата на България като жертва на съветската експанзия е била предопределена. Трагедията на българския монарх е липсата на избор, който да промени хода на историята в благоприятна за България посока\", смята Янакиев. Според него епохата на Борис Трети странно наподобява на т.нар. \"нелиберална демокрация\", прокламирана понастоящем от унгарския премиер Виктор Орбан. И все пак царуването на Борис не е автократично, а още по-малко пък е диктатура, уточнява историкът Андрей Пантев.Двамата професори са единодушни, че след Първата световна война българската икономика постига големи успехи. Първоначално страната е стопански съсипана, дала е 150 хиляди жертви и е изгубила сериозни територии. Освен всичко друго, България трябва да изплаща огромни репарации на победителите и да изхранва 300 хиляди бежанци, прокудени от Македония, Тракия и Добруджа. По време на 25-годишното управление на Борис Трети брутният вътрешен продукт на предимно земеделската дотогава страна нараства повече от два пъти и достига приблизително 25 милиарда долара - приравнено към покупателната сила на долара през 1990 година. По време на Втората световна война производството се задържа на предвоенните равнища, а външнотърговският баланс остава положителен. България подобрява отношенията със своите съседи, а царят провежда политика за мирна ревизия на Ньойския договор, който тежко обременява българите. В резултат от тази политика страната не само си връща Южна Добруджа, но и се сдобива с допълнителен международен авторитет в разгара на избухналата вече нова световна война. Американското списание \"Тайм\" дори обявява цар Борис за световна личност на месец януари 1941 година и публикува снимката му на корицата - нещо, което и до днес не се е случвало на друг български държавник.\"Докато съм цар...\"\"Докато съм цар, българска майка няма да върже черна забрадка заради загинал във война син или съпруг!\", зарича се цар Борис Трети още когато като престолонаследник воюва на Солунския фронт в края на Първата световна война. И изпълнява това свое обещание, което Андрей Пантев нарича \"мъжествен акт\". Според историка, популярността на Борис като \"Добрия цар\" не е само фолклор, а се дължи на неговото реално поведение. \"Поуките за българската политическа класа от това управление са, че когато успееш да запазиш в неимоверно трудни условия равновесието и достойнството на нацията си, историята винаги те награждава с дългосрочен кредит на доверие. Най-добрата илюстрация на този кредит бе кариерата на сина му Симеон в България. Неговата популярност в началото се дължеше почти изцяло на делата на баща му\", твърди Пантев.Последният акт от трагичния край на Третото българско царство е оскверняването и впоследствие взривяването на гроба на царя, извършени през 1946 и 1949 година от група комунистически екстремисти, предвождани от Лев Главинчев. \"Само еретическа религиозна страст може да обясни начина, по който комунистите изтриват миналото на народите. Това, което вършат с гроба на Борис, а и с всички живи или вече убити, които не са подкрепили комунистическата диктатура, напълно се вписва във варварската същност на тази квазирелигиозна доктрина и водената от нея истинска религиозна война. Те отричат основни човешки ценности като историческа памет, респект към личността, национален суверенитет и идентичност. Всичко това е трябвало да бъде изтрито\", обобщава философът Калин Янакиев.", "date": "2018.08.28", "title": "Кой е бил цар Борис – между обичайното и величавото"}
{"url": "https://news.bg/bulgaria/korabat-karsan-siti-ot-amerikanskite-vms-akostira-vav-varna.html", "text": "Транспортният кораб за експедиционни операции \"Карсън Сити\" от състава на Военноморските сили на САЩ акостира във Варна, предаде БНТ.Плавателният съд е за първи път в Черно море. Той е в наши води, за да достави оборудване за планирано учение на американската армия.Транспортният кораб \"Карстън сити\" е ферибот, създаден за превоз на различни товари, материали и хора. Максималната скорост, която развива, ако не е натоварен, е 40 възела (74 км/ч - бел. ред.), а средната - около 35 (65 км/ч - бел. ред.), в зависимост от товара.Екипажът на кораба се състои от 26 професионални моряци.\"Това е едно сложно плавателно средство, уникално, тъй като целият му корпус е изграден от алуминий, което го прави много чувствително и нестабилно, когато навлизаме или излизаме в пристанище. Именно заради това имаме 4 водни двигателя, които регулират и управляват целия процес по акостиране и отплаване.\" - обясни Джонатан Кефър, граждански капитан на \"Карсън Сити\".Корабът разполага и със зона, в която може да бъдат настанени 312 души.\"Това може да са или войски, или обикновени пътници, или някакви жертви от хуманитарна криза и операция по оказване на помощ на население. Освен това имаме възможност да настаним и в каюти на легла около 104-ма пътници.\" - поясни кап. Кефър.След успешното приключване на мисията по доставката на оборудване за учението в Черно море, корабът \"Карстън сити\" отново се насочва към Средиземно море, където е нормалната зона за операции на VI американски флот.", "date": "2018.08.28", "title": "Корабът „Карсън Сити“ от американските ВМС акостира във Варна"}
{"url": "https://news.bg/society/bosiya-iskat-ostavkata-na-moskovski-zaradi-kolanite-zashto-ne-za-tsveta-na-sedalkite.html", "text": "Гладуващият общественик Николай Колев-Босия, който продължава протеста си вече 77 дни, публикува в блога си критичен постинг за мотивите, с които \"Демократична България\" поиска оставката на транспортния министър Ивайло Московски.\"Вече категорично искат оставката на Московски. Но! Забележете каква е причината! Причината била в липсата на коланите в автобусите. А защо не в цвета на седалките? Това е перфектен начин за повод за оставка, който обслужва едного. Бихте ли се сетили кого?\" - коментира Босия.Здравословното състояние на общественика е силно влошено след 77-дневната гладна стачка, която продължава.На 26 август той публикува отворено писмо до вътрешния министър на Германия Хорст Зеехофер, с което го моли за среща.\"Господин Зеехофер, Не зная още колко време живот ми остава, защото вече трудно мога да ставам от леглото си заради слабост. През дома ми преминаха представители на цялата държавна власт и политически лидери.Всички знаят корупционния проблем, съчувстват, но се оказаха безпомощни да подкрепят исканията ми за оставка на министъра на транспорта. Министър, извършил много престъпления, включително и катастрофа в пияно състояние, при която загина собственият му син. Министър без реални морални или политически ориентири, зависим лично и само от премиера. Национален срам.В оставащите ми дни живот бих искал да се срещна с Вас, господин Зеехофер, или с упълномощен от Вас представител! Не за да Ви задължавам, нито да поемате каквито и да било отговорности против волята си, а защото Вие сте последният лъч надежда за преодоляване на тази държавна и европейска корупционна криза. Светлина, която има сили да преодолее българската политическа тъмнина и да спаси хиляди животи на европейски граждани. Много други лидери не успяха!\" - пише Босия.Той посочва, че разполага с хиляди документи, доказващи съществуването на корупционна практика, които е предал на властите.\"След обявяването на гладна стачка, властта предприе създаването на Парламентарна комисия за проверка на сигнали от граждани. Комисия от 5 човека с председател, депутат от управляващата партия - управляващите ще проверяват собствените си министри!? Напълно антидемократична практика. Да не говорим, че на изминалите заседания се установиха чудовищни факти за членовете на тази фиктивна комисия, която има роля единствено да пречупи за пореден път волята на будните граждани.\"Заради появилите се спекулации, че Босия симулира гладна стачка, той публикува , която вече представлява реална заплаха за живота му.", "date": "2018.08.28", "title": "Босия: Искат оставката на Московски заради коланите, защо не за цвета на седалките?"}
