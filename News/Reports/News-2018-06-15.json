{"url": "https://news.bg/world/pol-manafort-otiva-v-zatvora.html", "text": "Пол Манафорт отива в затвора. Гаранцията на шефа на предизборната кампания на президента Доналд Тръмп Това стана ясно след съдебно заседание, предаде CNN. Това е решил федерален съд във Вашингтон. Обвинението срещу него е, че се опитва да влияе върху свидетели. Тръмп е коментирал съдебното решение като \"нечестно\". По-рано през месеца стана ясно, че спецпрокурорът Робърт Мълър, разследващ руската намеса в американските президентски избори, повдигна нови обвинения срещу Манафорт и руския му бизнес партньор Константин Килимник.Те са за  за избягване на правосъдие. Мълър вече повдигна обвинение срещу Манафорт за натиск срещу свидетели. Процесът започва през септември. ", "date": "2018.06.15", "title": "Пол Манафорт отива в затвора "}
{"url": "https://news.bg/world/ronaldo-poluchava-2-godini-zatvor-i-18-8-mln-evro-globa.html", "text": "Кристиано Роналдо е сключил сделка с испанските данъчни власти, за двугодишна присъда и глоба в размер на 18,8 милиона евро за укриване на данъци, съобщава \"Ел Мундо\".Роналдо е малко вероятно да влезе в затвора по сключената сделката, тъй като според испанското законодателство, присъда от две години за първо престъпление може да е условна.33-годишният португалски футболист, обвинен в укриване на данъци в размер на 14,7 милиона евро, отричаше всички обвинения.Това се случи броени часове преди началото на четвъртия мач на Световното първенство по футбол в Русия, между отборите на Португалия и Испания.", "date": "2018.06.15", "title": "Роналдо получава 2 години затвор и 18,8 млн. евро глоба"}
{"url": "https://news.bg/crime/zadarzhaha-shofyor-za-verizhnata-katastrofa-s-9-koli-v-sofiya.html", "text": "Органите на реда задържаха един от водачите, участвал във , която възникна в София снощи, 14 юни.Според полицията задържаният водач е отговорен за инцидента на столичния булевард \"Акад. Иван Гешов\". Мъжът е задържан за срок до 24 часа.Стана ясно и че мъжът е употребил алкохол преди да седне зад волана. При пробата е установено, че същият е карал с 1 промил концентрация на алкохол в кръвта.Припомняме, при инцидента пострадаха 5 души, сред които и семейство. Хората бяха приети за лечение в УМБАЛСМ \"Пирогов\" с множество травми.Разследването по случая продължава, съобщи БНТ.", "date": "2018.06.15", "title": "Задържаха шофьор за верижната катастрофа с 9 коли в София"}
{"url": "https://news.bg/int-politics/timoshenko-predlaga-ukrayna-da-stane-parlamentarna-republika-s-kantsler.html", "text": "Юлия Тимошенко предлага Украйна да стане парламентарна република с канцлер, съобщава ТАСС.Според нея страната се нуждае и от нов курс, който да я превърне в Сингапур. \"Искам да предложа за обществена дискусия парламентарна форма на управление с канцлер\", коментира тя и допълва, че тази форма на управление се е доказала в страни с висок стандарт на живот.Курсът, към който трябва да поеме Украйна е мир, защита на Донбас, защита на ветераните, система на самоуправление, надеждна икономическа система и опазването на околната среда.Украйна е изтощена, реформите са дискредитирани, украинците трябва да създадат страна от нулата. Това трябва да стане национална идея, смята Тимошенко.", "date": "2018.06.15", "title": "Тимошенко предлага Украйна да стане парламентарна република с канцлер"}
{"url": "https://news.bg/crime/turski-sad-otnovo-prizova-nashi-granichari.html", "text": "Четирима български гранични полицаи получиха нови призовки от турски съд, съобщи Нова телевизия. Преди 10 години, при изпълнение на служебните си задължения те простреляха смъртоносно турски бракониер, влязъл незаконно в български териториални води.Въпреки уверението на главния прокурор Сотир Цацаров, че няма да се стигне до екстрадирането им, граничните полицаи са притеснени.Тази сутрин четиримата полицаи са получили нови призовки по дело, образувано в Турция. Делото ще се гледа на 16 юли в Бургаския районен съд. Турският наказателен съд продължава наказателното производство срещу българските граничари, които са изпълнили закона. В България делото приключи и препис от заседанията са изпратени в южната ни съседка.\"В това число (са изпратени - б.р.) не само показанията на свидетелите, обясненията на обвиняемите, но включително писмени доказателства, веществени доказателства, експертизи и всичко останало\", обясни адвокат Росен Кожухаров.\"Притесненията са ни, че не искаме да ходим там. Това, което ние получихме като уверение от българската държава и от главния прокурор в разговор с него, се надявам да се потвърди по някакъв начин, то си остава само на думи засега\", заяви единият от призованите полицаи - Михаил Цонков.Припомняме, на  български граничари се опитали да задържат турски бракониери на калкан, нарушили морската ни граница. Нарушителите на държавната граница не се подчинили и полицаите е трябвало да изпълнят инструкциите при подобни случаи и да използват служебното си оръжие.От оръжието на  е произведен изстрел, причинил смъртта на единия от рибарите. . Бракониерите не се подчинили на полицейското нареждане.На 26-ти ноември 2009 г.  изцяло Михаил Цонков.В края на 2014 г. Европейският съд за правата на човека също оправдава българския граничар. От ЕСПЧ определят като недопустима жалбата на близките на загиналия бракониер.\"Ние изключително разчитаме на коректността на българската държава в лицето на нейните институции, че правата им ще бъдат защитени в пълен обем\", подчерта адвокат Кожухаров.Бащата на единият от граничарите се притеснява въпросът да не стане политически и българските полицаи да не бъдат изтъргувани.Към момента защитата не се наема да прогнозира може ли турският съд да поиска .Такава . Тогава лично главният прокурор Сотир Цацаров увери, че държавата ни няма да допусне това.", "date": "2018.06.15", "title": "Турски съд отново призова наши граничари"}
{"url": "https://news.bg/regions/dve-momicheta-postradaha-pri-katastrofa-kray-blagoevgrad.html", "text": "Две момичета пострадаха при тежка катастрофа по главния път Е-79, между Благоевград и Симитли.Колата, в която се придвижвали двете млади жени, излетяла от пътя и се преобърнала по таван.Наложило се двете момичета - водачката и пътничката, да бъдат извадени от лекия автомобил. Пострадалите са транспортирани до частната болница в Благоевград, съобщи БГНЕС.На този етап няма информация двете да са със сериозни травми и опасност за живота.Инцидентът е станал към 16.40 часа, около 100 метра преди разклона за село Железница.Все още няма информация за обстоятелствата около произшествието. Предполага се, че колата е отскочила от ската и е паднала по таван извън пътя.", "date": "2018.06.15", "title": "Две момичета пострадаха при катастрофа край Благоевград"}
{"url": "https://news.bg/regions/gradushka-unishtozhi-rekoltata-v-selata-razhdavitsa-i-polska-skakavitsa.html", "text": "Градушка колкото лешник унищожи зеленчуковите градини, лозята и черешовата реколта в района на селата Раждавица и Полска Скакавица, съобщи БНР. Бурята е се разразила около 15:00 часа в петък следобед.Заради паднала топола на главния път Кюстендил-София край село Ябълково, движението в двете посоки е пренасочено през съседното село Копиловци. Временното пренасочване е докато екипи на пътно поддържане премахнат дънера.Няма пострадали хора, каза началникът на регионалната служба пожарна безопасност и защита на населението комисар Светлин Георгиев.", "date": "2018.06.15", "title": "Градушка унищожи реколтата в селата Раждавица и Полска Скакавица"}
{"url": "https://news.bg/weather/pochti-tsyalata-strana-v-oranzhevo-i-zhalto-za-valezhi-i-gradushki-v-sabota.html", "text": "Оранжев и жълт кодове са издадени за почти всички области на страната за събота. Това съобщиха от НИМХ на БАН. Те не са в сила единствено за областите Бургас, Варна, Добрич и Ямбол. Ще има краткотрайни, временно интензивни валежи, придружени с гръмотевични бури.Има условия и за градушки. Очакваните количества валеж са 30-50 л/кв.м, а в планинските райони - и повече.Максималните температури ще са между 25 и 30 градуса. Атмосферното налягане е по-ниско от средното за страната. Припомняме, че и днес лошото време причини проблеми в страната. През следващите дни не се очакват съществени промени. ", "date": "2018.06.15", "title": "Почти цялата страна в оранжево и жълто за валежи и градушки в събота"}
{"url": "https://news.bg/crime/postoyanen-arest-za-obshtinski-savetnik-ot-gerb-lovech.html", "text": "Съдът остави за постоянно в ареста общинската съветничка Йовка Тодорова, след изтичането на 72-часовия й арест, съобщи БНР.Тодорова пристигна в съдебната зала видимо спокойна. Във вторник вечерта (12 юни) тя бе привлечена като обвиняема за длъжностно престъпление и злоупотреба със средства по програми на Бюрото по труда в Ловеч, където работела.Адвокат Стефан Гецов изтъкна, че няма категорични доказателства за вината на клиентката му. Той настоя за по-лека мярка \"подписка\" или \"домашен арест\". Въпреки чистото минало на обвиняемата и нейното изявление, че иска да е по-близо до децата си, магистратите не уважиха искането на защитата.Решението може да бъде обжалвано пред Великотърновския апелативен съд в тридневен срок. \"Това е политическа поръчка, ще обжалваме\", категоричен бе адвокат Гецов.Като експерт в Бюрото Йовка Тодорова ръководела отдел, отговарящ за програмите, по които се провеждат шофьорски курсове на безработни.Според обвинението, тя  се водели \"мъртви\" души, или пък реално проведените учебни часове били по-малко. Неизпълнението на служебните й задължения се изразявало и в извършване на рекламна дейност, чрез насочване на кандидати за обучение към конкретна фирма. В резултат на тази й дейност, фирма \"Петър Спасов\", получила ваучери за 117 300 лева.След като Тодорова бе задържана, .", "date": "2018.06.15", "title": "Постоянен арест за общински съветник от ГЕРБ-Ловеч"}
{"url": "https://news.bg/comments/mnogo-dim-za-nishto.html", "text": "Миналата седмица беше разпространено видео с кратък текст към него. От \"анонимен депутат\". В текста се ронят сълзите на отчаяние от безсилието, което изпитва един народен избраник да направи промяна - законодателна, а и нравствената да промени своите колеги и да намери подкрепа сред тях за забрана на рекламата на цигари.Обръщението към \"колегите депутатите\" беше поредица от реторични въпроси:\"Не ви ли писна друг да взима решения вместо вас? Не ви ли писна вашият глас да е глас в пустиня? Не ви ли писна, питам ви?\"Мнозина си мислят, че да си депутат е изключителна привилегия и мястото в парламента гарантира безкрайна власт, се жалваше избраникът, който изповядва, че се чувства безсилен да направи това, което е \"необходимо за цялото общество\", както и \"промяната, която сме длъжни да дадем на себе си и най-вече на децата си\".Затова и представящият се за депутат се решава на крайни мерки - ще пали билбордове с реклама на цигари. Прилага и видео от първата си акция, обещава последващи. Няколко дни по-късно второ анонимно обръщение обещава разкриване на самоличността и изява на светло.С пълното съзнание, че това е \"нечиста\" (за да не я наричаме фалшива) новина от news.bg все пак изпратихме наш екип. И вместо депутат се появиПавел Антонов -координатор на сдружението \"България без дим\", който изнесе данни на Световната здравна организация (СЗО), които доказват вредата от тютюневата реклама, изнесе и данни, които показват колко много от българите употребяват тютюн и поиска пълна забрана на рекламата на цигарите.\"Вярваме, че поне един народен представител с отговорна позиция и съвест ще застане с името си и зад измененията в законодателството за пълна забрана на рекламата, промоцията и спонсорството на тютюневи изделия, а останалите ще го подкрепят\", призова Антонов.Заяви и си тръгна. Без да пали билбордове, като преди това дори обясни, че първото видео е заснето в контролирана среда. Като клипче, като флашмоб - ама представено като от депутат, народен избраник, преминал през партии, избори.На фона на това от колко време рейтингът на Народното събрание е безумно нисък, доверието на избирателите още повече, можем да си зададем въпрос какви биха били те след тази акция.И още въпроси:Какво постигнаха от сдружението \"България без дим\" с тази акция? Повече отразяване в медиите, повече гласност, повече подкрепа за каузата си? Или може би са разчитали чрез атракция, шоу, реалити да привлекат още привърженици? И какви привърженици, каква подкрепа - на фалшиви и нечисти новини, акции, инициативи?Спекулирането с \"анонимен\" и \"независим\" депутат само им изигра лоша шега. И въпреки благородството в каузата \"в името на нашите деца\", тази кауза, забулена зад \"анонимността\" и маскировката на шоу, става дим. Още дим в една наистина задимена България.", "date": "2018.06.15", "title": "Много дим за нищо"}
{"url": "https://news.bg/crime/uniformeni-v-stara-zagora-predotvratiha-dva-opita-za-samoubiystvo.html", "text": "Само в рамките на една седмица полицаите в Стара Загора предотвратиха два опита за самоубийство. Те са спасили дете и възрастен мъж, които решили да посегнат на живота си, съобщи БНТ.Двамата полицаи - Недко Найденов и Константин Петков, патрулирали, когато получили сигналите за опит за самоубийство. Двамата униформени се отзовали на сигналите и успели да спасят детето и възрастния човек.Заради постъпката си двамата полицаи са наградени за проявена смелост, отговорност, бърза реакция, професионализъм и човешко отношение при изпълнението на служебните им задължения.Полицаите обаче не се чувстват като герои. По думите им това е част от работата им.Двамата полицаи са действали почти интуитивно и съобразно това са успели да спасят човешки живот, съобщи началникът на \"Охранителна полиция\" комисар Илиян Илиев.\"Тук мисля, че няма значение дали са полицаи или не - това е правилното действие. Те са действали така като полицаи, униформени от патрула. Така действат всички наши полицаи и се стремим да поддържаме едно такова ниво, за да повишим сигурността и надеждата, че все пак има добри полицаи, които искат да си вършат работата\", допълни Илиев.", "date": "2018.06.15", "title": "Униформени в Стара Загора предотвратиха два опита за самоубийство"}
{"url": "https://news.bg/crime/bivsh-futbolist-ubi-chovek-i-opita-da-se-samoubie-v-gotse-delchev.html", "text": "Бившият футболист на редица елитни футболни отбори, сред които Пирин, Черноморец и Берое Марио Метушев уби човек в Гоце Делчев.Той е опитал да се самоубие след това. Метушев е бил приет в болница с опасност за живота.За момента няма повече информация по случая, включително и мотиви за нападението. ", "date": "2018.06.15", "title": "Бивш футболист уби човек и опита да се самоубие в Гоце Делчев"}
{"url": "https://news.bg/crime/vnesoha-v-spetssada-obvinenie-sreshtu-bivsh-kmet-na-lovech-ot-bsp.html", "text": "Ловешката окръжната прокуратура предаде на съд за безстопанственост бившия кмет на града Минчо Казанджиев. Той управляваше три мандата от листата на БСП.Обвинения са повдигнати и срещу управител на фирма, спечелила обществена поръчка за доставка на атракционно влакче за общината. Обвинение за документно престъпление има и срещу ръководителя на проекта - за безстопанственост и документално престъпление.Обвинителният акт е внесен за разглеждане от Специализирания наказателен съд. Разследването е установило, че от името на община Ловеч Казанджиев е кандидатствал по схема за предоставяне на безвъзмездна финансова помощ по проект на стойност 4 358 180,78 лв. Една от дейностите по проекта е закупуване на атракционно влакче с 2 вагона с цена 360 000 лв.Фирмата, спечелила обществена поръчка, не е разполагала с атракционно влакче, което да отговаря на поставените условия. От компанията са представили преправени документи за техническите параметри и характеристики на влакчето, за да отговорят на изискванията на техническото задание на обществената поръчка.Доставеното влакче, което на практика не е използвано, е било прието, без да са изпълнени задълженията по приемане. Не са проведени тестове и проби. Не е направена никаква проверка дали реалните му параметри отговарят на тези, заложени в обществената поръчка, обясниха от обвинението.Припомняме, на 12 юни бе арестувана действащ общински съветник от ГЕРБ в община Ловеч - Йовка Тодорова. От партията й се разграничиха от нея. По-рано през деня съдът остави Тодорова с постоянен арест.", "date": "2018.06.15", "title": "Внесоха в Спецсъда обвинение срещу бивш кмет на Ловеч от БСП"}
{"url": "https://news.bg/world/tramp-komi-e-nay-loshiyat-direktor-na-fbr.html", "text": "За пореден път американският президент Доналд Тръмп критикува остро бившия директор на ФБР Джеймс Коми, предадоха световните информационни агенции. Той направи това по познатия за него начин - със съобщение в профила си в \"Туитър\". По думите на държавния глава, Коми е най-лошият ръководител на Бюрото в неговата история.Той дори допусна, че по време на управлението му са се вършели престъпления в институцията. Тръмп нападна и предшественика си на поста Барак Обама с въпроса защо не е отстранил Коми, докато е бил президент. В същото време, Тръмп се поздрави за решението си да уволни Коми с думите, че е направил добро на хората и е имал добра интуиция. Припомняме, че през май миналата година Тръмп уволни Коми, докато бюрото разследваше предполагаема руска намеса на президентските избори през 2016 г. и възможен сговор между Москва и предизборния екип на държавния глава. Уволнението доведе до назначаването на специалния прокурор Робърт Мълър, който води разследването и проверява за възможно възпрепятстване на правосъдието.В отговор, Коми издаде книга, в която представи своята версия за събитията. ", "date": "2018.06.15", "title": "Тръмп: Коми е най-лошият директор на ФБР"}
{"url": "https://news.bg/politics/borisov-iska-razchet-na-sotsialnite-i-zdravnite-sredstva.html", "text": "Министър-председателят Бойко Борисов ще поиска от министрите на здравеопазването Кирил Ананиев и на труда и социалната политика Бисер Петков подробен разчет за отпуснатите пари в двата сектора, съобщиха от пресслужбата на Министерски съвет.По думите на премиера за здравеопазване и социална политика се отделят огромни средства, но те \"явно не се разпределят или не достигат правилно\".Поводът за коментара на Бойко Борисов е искането на родителите на деца с увреждания за промени в законодателството.Премиерът припомни, че в последните месеци от бюджета са отделени 100 милиона лева за коледни и великденски добавки на пенсионерите, 115 милиона лева за полицаите, около 20 милиона лева за надзирателите в затворите, 10 милиона лева за Софийския университет, 15 милиона лева за БАН. Заплатите на учителите пък били увеличени двойно.\"Никога досега нито едно правителство не отпускало толкова пари в тези сфери\", посочи още премиерът.Припомняме, родителите на деца с увреждания протестират с искане за нов . Такъв закон е изготвен от омбудсмана Мая Манолова и протестиращите родители. В началото на месеца, на 1 юни, родителите на деца с увреждания излязоха на , където опънаха палатков лагер. Протестът беше подкрепен в много градове в страната, където родители също започнаха да излизат на .На 11 юни, понеделник, министърът на труда и социалната политика . Тогава той заяви, че не може да овладее създалото се напрежение във връзка с исканията на родителите на деца с увреждания. След оставката на Петков обаче , на който ще поискат оставката на правителството. Причината беше именно изненадващата рокада в социалното министерство, която обезсмисля свършената работа досега. Според протестиращите оставката на Петков е била, така че да не се приеме  Родителите се обявиха за .След това . Борисов каза: \"Оставям го да работи, щом това е министърът, който им харесва.\"Вчера, 14 юни, , които протестират в . Родителите заявиха, че искат изцяло нова философия в политиката за хора с увреждания, както и че е необходима индивидуална оценка за потребностите на всеки човек.Петков заяви: \"Опитваме се да развиваме услугите в цялата страна така, че да са полезни за вас, за децата и за всички, които имат нужда\". Той увери, че , който също се подготвя от министерството.Коментирайки средствата за здраве и социална политика, министър-председателят Борисов не пропусна да спомене още, че правителството продължава да отпуска средства и за ремонтирането на пътищата в страната. Борисов посочи, че днес е пуснат участък от  от автомагистрала \"Тракия\", след като 35 години този основен път не е обновяван.(Днес беше възстановено движението по , между 134-ти и 156-ти километър от магистралата. Ремонтираният участък от магистралата е с дължина , както по-рано днес информираха от Министерството на транспорта, информационните технологии и съобщенията - бел. ред.)Борисов заяви и че продължава усилено да се строят и магистралите \"Струма\" и \"Хемус\". Той се надява, че след като бъде въведена ТОЛ системата у нас, приходите от нея ще се инвестират в ремонта на пътища, а не от бюджета.Припомняме обаче, че около изграждането на АМ \"Струма\" продължава да има неизвестни. Трасето на магистралата минава през разкопките на . На 5 май, по време на визира на разкопките, премиерът Борисов заяви, че дава . Срокът на премиера измина. Тази неделя ще се проведе протест в София, в който граждани ще настояват  в техния автентичен вид, а не да бъдат погребани под тонове асфалт. Премиерът коментира и отношенията с Република Македония, след като вчера , който от своя страна  сключеното между премиерите Ципрас и Заев  - Северна Македония.По думите на премиера отношенията на страната ни с Македония са прекрасни.", "date": "2018.06.15", "title": "Борисов иска разчет на социалните и здравните средства"}
{"url": "https://news.bg/world/gartsiya-i-makedoniya-podpisvat-za-imeto-v-nedelya.html", "text": "Очаква се тази неделя да бъде подписано споразумението между Гърция и Македония, предадоха световните информационни агенции. Това са съобщили от гръцкото правителство. Церемонията ще се състои от 10 часа в гранична зона между държавите. Документът трябва да сложи край на десетилетния спор между двете държави. Той обаче не доведе до успокоение на обществеността и сред гърци, и сред македонци. Гръцката опозиционна партия \"Нова демокрация\" внася предложение за вот на недоверие срещу премиера Алексис Ципрас в парламента заради на продължаващия от десетилетия спор за името с Македония.Вотът на недоверие е първият срещу Ципрас, откакто той дойде на власт през 2015 г. Той губи в социологическите проучвания, съсипан от икономическите реформи, предприети като условие за третата многомилиардна спасителна помощ за Гърция през 2015 г. ", "date": "2018.06.15", "title": "Гърция и Македония подписват за името в неделя "}
{"url": "https://news.bg/energy/kevr-iska-uvelichenie-s-10-81-na-prirodniya-gaz-ot-yuli.html", "text": "Скок на цената на природния газ с 10,81% от 1 юли. Това предлагат от Комисията за енергийно регулиране. Предложението е записано в доклад на работна група към КЕВР, цитиран от \"Нова\".Припомняме, че исканото от \"Булгаргаз\" увеличение е 18,5 процента.\"Булгаргаз\" следва да продава природен газ през следващите три месеца на цена от 400,95 лв. за 1000 куб. метра или 37,79 лв./MWh (без акциз и ДДС). В тази цена не са включени цени за достъп и пренос през газопреносната мрежа.Общественият доставчик мотивира исканото поскъпване от 1 юли с очакваните по-високи цени на алтернативните горива на световните пазари - съответно с 11 процента на мазута и с 11,56 процента на газьола, което ще доведе до повишаване на доставните цени от \"Газпром Експорт\" с 11,5 на сто.Експертите на енергийния регулатор обаче намират надвзет приход от минали периоди и поскъпването няма да бъде толкова голямо.Предложението на КЕВР ще бъде обсъдено до края на този месец и прието окончателно решение на 1 юли. Ако бъде прието предложението на КЕВР за близо 11-процентно увеличение на цените на природния газ, вероятно ще има промяна и в цените на топлоенергията, защото увеличението е от над 5 на сто.", "date": "2018.06.15", "title": "КЕВР иска увеличение с 10,81% на природния газ от юли "}
{"url": "https://news.bg/society/izprashtame-evropredsedatelstvoto-s-topli-chuvstva.html", "text": "Краят на Българското председателство на Съвета на ЕС наближава. Остава само още 15 дни. България пое ротационното председателство на Съвета на 1 януари 2018 година. От 1 юли тази година председател на Съвета на ЕС за срок от 6 месеца ще бъде Австрия.На финалната отсечка българите оценяват по-скоро положително отминаващото европредседателство. Това сочат данни от социологическото проучване на \"Галъп интернешънъл\" относно настроенията в страната по темата.Мнозинството от сънародниците ни смятат, че председателството е било по-скоро добро. Това са заявили 43% от всички анкетирани.12% от всички запитани са заявили, че председателството ни на Съвета на ЕС по-скоро не беше добро.Прави впечатление и че голям процент от българите заявяват, че не са достатъчно запознати с въпросите около председателството ни, така че да преценят дали то е било \"добро\" или \"не добро\". 33% от анкетираните са посочил, че не са достатъчно запознати.Делът на българите, които не знаят или остават без отговор по въпроса, също не е малък - 12%.Сумарно обаче излиза, че по отношението на европредседателството мнозинството българи по-скоро не са достатъчно запознати, нямат мнение или не знаят - 45%, докато тези, които са позитивно настроение са 43%.От \"Галъп\" отчитат, че сред най-положителните оценки спрямо председателството са тези на привържениците на управляващата партия - ГЕРБ.Но дори и сред привържениците на БСП не преобладават отрицателните оценки. При социалистите по-скоро надделяват онези, които не се чувстват достатъчно запознати, за да формират мнение.За сравнително добрата оценка на председателството допълнителна роля играе и традиционно , както и присъщото за такива моменти по-скоро пожелателно обществено мислене.Припомняме, вчера Евробарометър публикува , според която българите са сред народите, които имат най-високо доверие в ЕС.Доверието е най-голямо в Литва, където 66% от запитаните посочват, че се доверяват в ЕС. Португалия и Дания се нареждат на второ място с по 57% доверие в ЕС.България е на трето място по доверие в ЕС - 56% от българите заявяват, че се доверяват на съюза. Такъв е процентът и в Люксембург.Според данните на Евробарометър страната ни също така е сред първите места по положителна представа за ЕС. С най-положителна представа са ирландците - 64%, а българите и португалците се нареждат на второ място, съответно с по 56%.", "date": "2018.06.15", "title": "Изпращаме европредседателството с топли чувства"}
{"url": "https://news.bg/comments/promenya-li-se-politikata-na-evropa-spryamo-nelegalnata-imigratsiya.html", "text": "Преди няколко дни италианските брегови власти отказаха да приемат кораб, превозващ 629 нелегални имигранти. Корабът Aquarius, управляван от германската неправителствена организация SOS Mediterranee, извършил 6 спасителни операции в Средиземно море край бреговете на Либия, в които е натоварил мигранти от Субсахарска Африка, плаващи в открито море на примитивни плавателни съдове. Решението за отказ на достъп е взето от новия италиански вътрешен министър Матео Салвини, който е и лидер на една от партиите в коалиционното правителство - (крайно)дясната \"Лига\". Този акт е логично продължение на изказванията на Салвини, че \"купонът за нелегалните имигранти в Италия свърши\" и страната не може да приема неограничен брой хора да продължават да влизат на нейна територия.Може ли тази новина да се разглежда като преломен момент в европейската политика спрямо нелегалната имиграция?Става все по-видно, че мигрантският въпрос разделя Европа. От една страна, имаме политиците на статуквото, начело с германския канцлер Ангела Меркел, които поддържат досегашната либерална политика спрямо миграцията (дали е случайност, че въпросният кораб се управлява именно от германска неправителствена организация?). От друга страна, имаме все по-силен център на опозиция, настояващ за твърди мерки спрямо имиграцията. Първоначално, този център се формира около унгарския премиер Виктор Орбан и включваше страните от Вишеградската група, впоследствие се присъедини Австрия, а сега изглежда, че към тях клони и Италия.Що се отнася до самата Италия, отскоро там на власт е коалиционно правителство между две антисистемни, евроскептични партии от двете страни на политическия спектър - \"Пет звезди\" отляво и \"Лига\" отдясно. Техният възход се дължи и на факта, че през последните няколко години Италия беше сред най-засегнатите от нелегална имиграция държави, а предишното управление не успя да се справи с този сериозен проблем. Предстои да видим дали евроскептицизмът на италианските управляващи ще еволюира в еврореализма на Вишеград и Австрия (стремеж към реформиране на ЕС отвътре) или Италия ще се окаже следващата членка на ЕС, насочила се към излизане от Евросъюза. Това в немалка степен ще зависи и от взаимодействието между Италия и ЕС по мигрантския въпрос - Салвини вече се обърна към Европа за помощ, да видим ответната реакция.Миграцията не само разделя Европа на два лагера, но се оказва, че в същото време създава търкания и сред германското управление - противоречията между канцлера и лидера на ХДС Меркел и вътрешния министър и лидер на сестринската баварска ХСС Зеехофер са стигнали дотам, че е възможно ХСС да се изтегли от коалицията и нейното място да бъде заето от \"Зелените\". Последното само като пример колко дълбоко е противопоставянето във възгледите относно миграцията.Очевидно е, че досегашната политика на \"отворени врати\" не работи. Желание за рестриктивни мерки явно има, въпросът е дали те ще се наложат като единна политика на ЕС, или ще се упражняват откъслечно, само в държавите, в които има политическа воля за това.Важна стъпка в решаването на проблема с нелегалната имиграция е да се вземат ефективни мерки в борбата с трафика на хора. Само че това поражда и един интересен въпрос: неправителствени организации като SOS Mediterranee не извършват ли всъщност трафик на хора? Техни кораби кръстосват Средиземно море, където (най-често около бреговете на Либия) спасяват впуснали се на опасно плаване мигранти. Тези мигранти са достигнали до Средиземно море, благодарение на каналджийски групи. И дали имено тези групи не насочват корабите към координатите, където има плаващи мигранти?Затягането на контрола върху външните граници на ЕС и борбата с каналджийството са важни стъпки, но те няма да решат проблема окончателно. Същината на този проблем не се намира по границите на Европа, а е дълбоко в Субсахарска Африка. Там, където раждаемостта се увеличава главоломно, а производителността и респективно, жизненият стандарт - съвсем не.Ако искаме мигрантите да спрат да идват тук, Европа трябва да отиде там. Под някаква модерна форма на реколонизация, чрез която да се провеждат политики (икономически и образователни), целящи да подобрят жизненото равнище на място и да намалят нуждата от миграция на местното население. А също така Европа трябва да създаде на място и хуманитарни лагери, в които да помага на бедстващите в момента. И междувременно, в тези лагери да провежда политика на селектирана имиграция - да приема такива мигранти, от каквито има нужда в момента. В зависимост от тяхното ниво на образование и квалификация, възрастов и социален профил, степен на способност за интеграция и т.н.Въпросът е кога ще се намери политическа воля сред европейското лидерство за подобни действия?", "date": "2018.06.15", "title": "Променя ли се политиката на Европа спрямо нелегалната имиграция?"}
{"url": "https://news.bg/crime/zadarzhaha-dvama-sled-svadata-mezhdu-tsiganski-familii-v-sofiya.html", "text": "Двама души са задържани заради свадата в столичния квартал \"Христо Ботев\", където тази нощ имаше . Това заяви директорът на СДВР старши комисар Ивайло Иванов, цитиран от БНР.По думите на Иванов полицейското присъствие в квартала ще остане засилено, докато това е необходимо.Към момента напрежението е овладяно.Припомняме, полиция и жандармерия бяха изпратени в столичния квартал \"Христо Ботев\" заради възникнало напрежение между две цигански фамилии.По първоначална информация и двете групи, участващи в скандала, се занимават с различни незаконни дейности на територията на Германия.", "date": "2018.06.15", "title": "Задържаха двама след свадата между цигански фамилии в София"}
{"url": "https://news.bg/int-politics/rusiya-obyavi-nyakoi-strani-se-otkazaha-ot-svalyaneto-na-asad-ot-vlast.html", "text": "Редица страни се отказаха от предишната си позиция, която призоваваше за незабавно сваляне на сирийския президент Башар ал Асад от власт. Това обяви говорителката на външното министерство на Русия Мария Захарова, цитирана от руските медии.\"Получаваме сигнали за смекчаване на позициите на редица страни, които по-рано настояваха за оставката на Асад и промяна на режима в Сирия\", изтъкна Захарова.Като причина за тази промяна на позицията тя посочи \"военните постижения на сирийското правителство във войната срещу тероризма и опитите за насърчаване на политическото уреждане на сирийската криза\".Захарова обаче отбеляза, че незаконното военно присъствие в Сирия все още продължава в \"районите, контролирани от външни сили\", а именно САЩ.\"Ръководената от САЩ коалиция е склонна да разделя терористите на \"лоши\" и \"не много лоши\". Този подход не води до намиране на политическо решение и стабилизиране, представлява заплаха за териториалната цялост на Сирия и запазва потенциала за конфликт\", подчерта говорителката на руското външно ведомство.", "date": "2018.06.15", "title": "Русия обяви: Някои страни се отказаха от свалянето на Асад от власт"}
{"url": "https://news.bg/crime/8-mesetsa-zatvor-za-piyaniya-shofyor-na-uchenicheski-avtobus.html", "text": "Присъда за 8 месеца лишаване от свобода получи 48-годишния шофьор, който бе готов да подкара автобус с ученици в Златоград, съобщи Нова.Полицейска проверка установи, че мъжът се качва пиян зад волана. Районният съд в Златоград осъди шофьорът на 8 месеца затвор, а присъдата е ефективна. Освен това на мъжа се отнема и правото да управлява автомобил за две години. Глоба от 500 лв. придружава наказанията.Припомняме, преди потегляне на автобуса за ученическа екскурзия, бе установено, че мъжът е употребил алкохол. Химическата експертиза показа, че мъжът е управлявал автобуса от Стара Загора до Златоград с 1,64 промила алкохол съдържание в кръвта.", "date": "2018.06.15", "title": "8 месеца затвор за пияния шофьор на ученически автобус"}
{"url": "https://news.bg/economics/ot-git-proveryavali-24-pati-firmi-razsledvani-ot-zhurnalisti-v-belgiya.html", "text": "Между 2013-2018 г. от Главна инспекция по труда (ГИТ) е проверявала 24 пъти седем свързани фирми, които са станали обект на журналистическо разследване в Белгия, съобщиха от ГИТ. Причината е използване на нерегламентирани практики при осигуряването на работа.Част от тях са по искания на Белгийската федерална обществена служба по въпросите на заетостта, труда и социалния диалог, постъпили чрез заявка през Информационната система на вътрешния пазар (IMI). Други са по сигнали на потърпевши и проверки за изпълнение на дадени предписания за отстраняване на нарушения. Контролните органи от Кралство Белгия са поискали 9 пъти различна информация за някои от дружествата, която им е била предоставяна своевременно от Инспекцията по труда.При проверките в седемте фирми през годините са установени нарушения, свързани с нерегламентираното командироване на работници и служители. Сред нарушенията е и предоставяне на услуги, като заплащане на възнаграждения под минималното за приемащата държава, нерегламентирани удръжки, незаплащане с увеличение на положен труд на официални празници.Като нарушение е установено и работен ден, по-дълъг от законоустановения за Белгия. Служителите са изпращани без предварително да бъдат информирани за минималните условия на труд и др.За всяко установено нарушение са предприемани принудителни административни мерки, а за някои е търсена и административнонаказателна отговорност.В резултат на предприетите от ИА ГИТ мерки, както и заради промененото законодателство, работодателят е представил документи, от които е видно, че е преустановено удържането на суми за храна и нощувки.Работниците, на които е доказано, че не им е платен неизползвания отпуск и възнаграждения на официални празници, са си получили парите. Командированите лица вече се информират предварително за условията на труд в приемащата държава, твърдят от ГИТ.След като в белгийската преса от края на месец май излиза информация за това, че в Белгия се командироват работници в разрез със закона, от ГИТ са командировали инспектори да проверят дали това е така. Българските работници се грижат за възрастни хора в домовете им. Проверката продължава. По инициатива на Инспекцията по труда проверката се извършва съвместно с НАП.От трудовата инспекция напомнят на хората, търсещите работа лица в чужбина, че е сигурен сигнал за измама, когато лицата, осигуряващи работа, избягват лична среща или среща в офис, държат комуникацията да е само онлайн.Друг симптом е изискването на суми за различни такси и услуги и не издават документи за тях. При командироване сигнал за измама е, когато командироващото предприятие не развива идентична дейност в България, а веднага след сключването на договора командирова лицето в чужбина.Търсещите работа лица не трябва също да подписват документи на език, който не разбират или с чието съдържание не са съгласни, тъй като след това правата им не могат да бъдат защитени.Хората трябва да бъдат предварително запознати от работодателя с минималните условия на труд и заплащане в приемащата държава, за дните на официални празници и др. Трябва да имат сключен трудов договор, а при командироване - допълнително споразумение към договора, в които да са описани всички условия, при които ще работи лицето.Договорът, както и споразумението, трябва да бъдат на език, който търсещият работа разбира. Най-често се използват двуезичните документи. При необходимост е важно наетото лице да може да представи информация за този, който го изпраща, както и за работодателя и обекта на контрол в приемащата държава.Често наетите не знаят къде точно и при кого работят. Това затруднява проверяващите, които не могат да уведомят местните контролни органи, за да извършат проверка.Предприятията, които осигуряват временна работа, и фирмите посредници подлежат на регистрация в Агенцията по заетостта, на сайта на която могат да се видят фирмите с действаща регистрация, както и тези с отнета такава.", "date": "2018.06.15", "title": "От ГИТ проверявали 24 пъти фирми, разследвани от журналисти в Белгия"}
{"url": "https://news.bg/politics/bronzoviyat-rezil-na-sofiya-7-mesetsa-i-100-000-lv.html", "text": "БСП - София искат оставките на кмета на София Йорданка Фандъкова и зам.-кметът по културни въпроси в Столична община Тодор Чобанов.Това каза председателят на групата на БСП в Столичния общински съвет и лидер на БСП - София Калоян Паргов на брифинг, посветен на демонтирането на Бронзовата къща.Бронзовият резил на Столична община e за близо 7 месеца и струва 100 000 лева. По този начин председателят на групата на БСП в Столичния общински съвет Калоян Паргов охарактеризира демонтирането на Бронзовата къща.По-рано днес пък зам.-кметът Чобанов коментира, че арт инсталацията е подарък от Австрия и че .Според социалистът Паргов ситуацията се очертава като един голям резил за София. Той попита кой е дал парите за този проект и кой даде разрешително за строежа. \"Какво точно г-жа Йорданка Фандъкова показа на австрийския президент на това място\", попита Паргов.Той припомни, че на това място е бил мавзолеят на Георги Димитров, който е построен за една седмица, а Евгени Бакърджиев го е разрушил за шест месеца.\"Ние за близо седем месеца не можем да построим Бронзовата къща\", ядоса се той.Много притеснителен е фактът и че Пламен Диянофф твърди, че хора от Столична община са му помагали как да избегне законови процедури, за да може да се построи тази къща по-бързо. \"Нека той да каже кои са тези хора, които са му давали такива правни и юридически съвети\", призова Паргов.Общинският съветник призова управляващите, ако искат да построят този шарж, да го направят като извадят собствените си скулптури, за да може такъв паметник на глупостта да напомня на софиянци, че решенията, които взимат днешните управляващи, струват скъпо и ни срамят.\"Сигурно госпожа Йорданка Фандъкова е имала хубаво посещение в Израел, но нека сега да излезе и да каже кой я подведе, да посочи виновните. Ако тя не може да понесе отговорност, нека си подаде оставката\", отсече Паргов.Той изтъкна, че групата на БСП в Столичния общински съвет никога не е подкрепяла изграждането на Бронзовата къща. Ако управляващите се готвят по този начин да спечелят доверието на хората, са сбъркали посоката, заяви Паргов.Единственото положително нещо в проекта Паргов вижда в утвърждаването на топцентралното място в София като място за излагане на творби на българи и чужденци.Социалистката Милка Христова заяви, че е налице е безобразно, ярко и нагло нарушаване на българските закони. \"До последно не стана ясно какво е това. Дали това е архитектурна къща, инсталация, монумент, скулптура или съоръжение\", изрази възмущението си тя.Според нея има грубо погазване на нормативната уредба от тези, \"които са призвани да бъдат стожери на тази наредба\". Нека сега всеки си понесе отговорността, призова Христова.Христова поиска и да се даде отчет за какво са похарчени пари и колко ще струва поддръжката на съоръжението. Никой не казва и кой ще поеме разходите за премахването на тази плоча, заяви още Христова.Бронзовата къща на пл. \"Княз Александър 1\" трябваше да бъде монтирана до края на месец май. Началото на конструкцията бе поставено с инспекция от страна на кмета на София Йорданка Фандъкова, в присъствието на президента на Австрия Александър ван дер Белен и твореца Пламен Диянофф.Припомняме, идеята Бронзовата къща да заеме пространството между Градската градина и Етнографския музей в София, където преди години беше Мавзолеят на Георги Димитров, предизвика дебати в обществото. Въпреки нееднозначната посока на мненията, Столичният общински съвет утвърди идеята и даде разрешение за изграждането на временната инсталация.Столичната община ще осигури осветяването и охраната.По неофициална информация инсталацията ще струва между 250 000 и 300 000 евро.Бронзовата къща ще е висока 11 м. В проекта се изтъква, че инсталацията е най-голямата скулптура в света, която се състои само и изцяло от 1 000 ръчно отлети и обработени масивни бронзови елементи. Композицията е вдъхновена от Хрельовата кула на Рилския манастир и дърворезбите на Българското възраждане.", "date": "2018.06.15", "title": "Бронзовият резил на София - 7 месеца и 100 000 лв."}
{"url": "https://news.bg/economics/ot-damtn-zapechataha-kolonki-v-chetiri-plovdivski-benzinostantsii.html", "text": "От Държавната агенция за метрологичен и технически надзор (ДАМТН) запечатаха колонки в четири бензиностанции на територията на област Пловдив, информираха от ДАМТН.Отклоненията при течните горива бяха открити след проверки с мобилни лаборатории от инспекторите на агенцията, които се проведоха в периода 11-15 юни в областта. Те обхванаха 49 бензиностанции, от които са взети 26 проби от автомобилен бензин А-95Н и 42 от дизелово гориво.В четирите обекта, от които е установено, че се разпространява гориво с отклонение от нормите, са наложени принудителни административни мерки и са запечатани бензиноколонките. От търговската мрежа са изтеглени 12 692 литра течно гориво, от които 7 369 литра гориво за дизелови двигатели и 5 323 литра автомобилен бензин. Предстои издаване на Актове за установени административни нарушения и на Наказателни постановления за общо 80 000 лв.Контролните изпитвания на взетите проби са извършени по комплекс от показатели, съгласно европейските и българските нормативни документи. При 4 от пробите са установени несъответствия с изискванията.При 3 от пробите има отклонения от изискванията за качество, според Закона за чистотата на атмосферния въздух. Отклоненията са при две проби при дизеловото гориво, една проба при автомобилния бензин.Отклонението при бензина е по показател \"дестилационни характеристики - край на кипене\", а при горивото за дизелови двигатели - по показател \"пламна температура\".При една от пробите от дизелово гориво е установено несъответствие с изискването на Закона за енергията от възобновяеми източници за съдържание на биодизел в гориво за дизелови двигатели.От началото на годината инспекторите на Държавната агенция са направили 485 проверки на обекти разпространяващи течни горива и е наложила санкции за над 593 000 хил. лв.Взети са 608 проби от територията на цялата страна, като 334 от тях са били от дизелово гориво, 274 от автомобилен бензин.Проверките са установили 31 несъответствия при качеството на горивата и 4 отклонения за съдържание на био компонент в тях. За периода са спрени от разпространение на пазара общо 140 859 литра некачествено течно гориво.От агенцията предупреждават, че продължават със засилените проверки за чистотата на горивото.", "date": "2018.06.15", "title": "От ДАМТН запечатаха колонки в четири пловдивски бензиностанции"}
{"url": "https://news.bg/int-politics/tramp-udari-1102-stoki-ot-kitay-plashi-s-oshte-mita-pri-kontramerki.html", "text": "Президентът на САЩ Доналд Тръмп обяви, че китайски стоки на стойност 50 млрд. долара ще бъдат обект на 25 процента вносни мита.В изявление, публикувано днес, Тръмп заплашва Пекин с още мита в случай, че той реши да въведе контрамерки.Тръмп защити решението си, настоявайки, че то е взето \"в светлината на кражбата на Китай в областта на интелектуалната собственост и технологиите и другите негови нечестни търговски практики\", като добави, че митата ще засегнат китайски продукти, \"които съдържат индустриално значими технологии\".Държавният глава на САЩ коментира, че митата били \"от съществено значение за предотвратяване на по-нататъшни нелоялни прехвърляния на американски технологии и интелектуална собственост към Китай, което ще защити американските работни места\". \"САЩ не могат повече да търпят загубата на нашите технологии и интелектуална собственост чрез нечестни икономически практики\", добави Тръмп. Търговският представител на САЩ Робърт Лайтхайзър отбеляза, че въвеждането на митата ще започне на 6 юли, като мярката ще засегне 1 102 китайски продукти.По-рано днес Китай предупреди, че ще реагира незабавно на американски мита с ответни мерки, ако решението на Вашингтон е в ущърб на интересите на Китай.", "date": "2018.06.15", "title": "Тръмп удари 1102 стоки от Китай. Плаши с още мита при контрамерки"}
{"url": "https://news.bg/crime/spetssadat-varna-na-prokuraturata-obvinenieto-sreshtu-ivan-totev.html", "text": "Специализираният наказателен съд не даде ход на делото срещу кмета на Пловдив Иван Тотев. Спецсъдът върна на прокуратурата обвинителния акт спрямо Тотев, заместника му Димитър Кацарски и кмета на пловдивския район \"Западен\" Димитър Колев.Според магистратите обвинителният акт спрямо служителите на местната управа не е достатъчно конкретен, което затруднява правото на защита на тримата подсъдими.Във връзка с решението на магистратите наблюдаващият прокурор Димитър Петров заяви пред БНР, че определението ще бъде протестирано пред Апелативния спецсъд.Припомняме, прокуратурата повдигна обвинения спрямо тримата за това, че те са възложили строителството на зоокът в Пловдив с пряко договаряне, вместо това да стане с обществена поръчка и конкурс.Според обвинението вследствие на техните действия община Пловдив е била ощетена с близо 690 000 лева.Случаят беше прехвърлен от прокуратурата в Пловдив към СГП по нареждане на главния прокурор Сотир Цацаров.След това СГП внесе обвинителния акт в Окръжния съд в Пловдив. Съдът обаче също откри нередности в обвинението.", "date": "2018.06.15", "title": "Спецсъдът върна на прокуратурата обвинението срещу Иван Тотев"}
{"url": "https://news.bg/health/kak-da-se-predpazim-ot-ptichi-grip-savetvat-ot-mz.html", "text": "Отново има случаи на птичи грип сред домашни птици (патици, кокошки, пуйки, бройлери) на територията на страната.За да се предпазят хората от Министерството на здравеопазването препоръчват да се спазват следните основни правила:∙ .Птичият грип е заболяване, засягащо най-често дивите птици, но може да засегне и домашните птици. Заразените птици отделят вируси със слюнката, носния секрет и изпражненията си.Заразяването на хората с вируса на птичи грип се среща рядко. То става при директен контакт със заразени птици или замърсени повърхности и предмети. За рискови фактори се считат клане, обезперушаване, обработка на трупове на заразени птици и подготовката на птиче месо за консумация, както и консумацията на неправилно термично обработено месо от заразени птици.Важно е да се знае, че вирусите на птичи грип не се предават на хора при консумация на правилно приготвени птиче месо и яйца. В много редки случаи е установено предаване на заболяването от човек на човек.Заболяването при хората протича по различен начин. Може да има лека инфекция на горните дихателни пътища (треска и кашлица) до тежка пневмония, сепсис. Възможно е да се прояви и с конюнктивит, диария, повръщане, коремни болки, енцефалит.По данни на Световна здравна организация, към момента птичи грип се регистрира сред птици в Африка, Европа и Азия.", "date": "2018.06.15", "title": "Как да се предпазим от птичи грип, съветват от МЗ"}
{"url": "https://news.bg/int-politics/rusiya-nastoya-sanktsiite-na-saveta-za-sigurnost-sreshtu-severna-koreya-da-se-korigirat.html", "text": "Санкциите на Съвета за сигурност на ООН срещу Северна Корея трябва да бъдат коригирани в съответствие с последните събития, свързани с облекчаването на напрежението на Корейския полуостров, както и между Пхенян и Вашингтон. За това настоя говорителката на руското външно министерство Мария Захарова, цитирана от руските медии.Такъв ход би могъл да \"осигури значителна подкрепа за политическо и дипломатическо уреждане в региона на Североизточна Азия\", обясни тя.Говорителката изтъкна противопоставянето от страна на Москва срещу едностранните санкции, наложени на Северна Корея, намеквайки за множеството мерки, наложени от САЩ, като призова за отмяната им колкото е възможно по-скоро.През миналата година Съветът за сигурност на ООН наложи три набора от санкции срещу изолираната комунистическа държава заради разработването на ядрени оръжия. Последното решение беше прието през март, като включваше наказателни мерки срещу 27 кораба, 21 компании и бизнесмен, които са нарушили международната блокада на Северна Корея чрез контрабанда на петрол и други забранени стоки.", "date": "2018.06.15", "title": "Русия настоя: Санкциите на Съвета за сигурност срещу Северна Корея да се коригират"}
{"url": "https://news.bg/regions/puskat-remontiraniya-uchastak-ot-trakiya-mezhdu-plovdiv-i-stara-zagora.html", "text": "В рамките на днешния ден напълно ще бъде възстановено движението в ремонтирания 22-километров участък от автомагистрала \"Тракия\" между Пловдив и Стара Загора.На първо място ще бъде отворено платното за движение в посока София.В следващите часове пътуващите за Бургас трябва да карат внимателно, тъй като едновременно с възстановяването на трафика ще се премахва и сигнализиращите средства за временна организация на движението в платното за Бургас, по което шофьорите преминават двупосочно от началото на месеца.22-километровата отсечка не е ремонтирана от въвеждането й в експлоатация през 1995 година, пише пресслужбата на транспортното министерство.Извършените дейности включват ремонт на настилката, отводнителни дейности, нова хоризонтална маркировка, ограничителни системи, пътни знаци, ограничителни системи и други.За подобряване конструкцията в участъка са използвани около 12 000 кв. м ПВЦ мрежа, а отделно са постави и над 12 000 кв. м стоманена мрежа. В ремонтирания участък са положени около 135 000 тона асфалт.За повишаване на безопасността на движение са монтирани около 92 км мантинели.Средно на денонощие в участъка между Пловдив и Стара Загора преминават по 23 952 моторни превозни средства. От тях 18 370 са леките автомобили, 5 209 са товарните камиони, а 210 са автобусите.", "date": "2018.06.15", "title": "Пускат ремонтирания участък от \"Тракия\" между Пловдив и Стара Загора"}
{"url": "https://news.bg/economics/ot-16-yuni-otpada-zabranata-za-ulov-na-kalkan.html", "text": "От 16 юни 2018 г. отпада забраната за риболов в рибностопанските обекти, които се намират от 500 до 1500 м надморска височина. От същата дата отпада забраната и за улова на калкан в Черно море, съобщиха от Министерството на земеделието, храните и горите.С това приключват забраните за улов на риба и други водни организми през периода им на размножаване тази година.Риболовният сезон за любители беше открит на 1 юни. Цената на седмичен билет е 4 лв., месечният е 8 лв., шестмесечният - 15 лв., а годишният - 25 лв.И този сезон децата до 14-годишна възраст и хората с увреждания могат да извършват любителски риболов с безплатен риболовен билет. Минималната глоба при извършване на незаконен риболов е 100 лв.Отговорният риболов е гаранция за опазването на видовете в Черно море и за бъдещето на целия сектор, апелират от ИАРА.", "date": "2018.06.15", "title": "От 16 юни отпада забраната за улов на калкан"}
{"url": "https://news.bg/regions/poredni-svlachishta-po-patya-za-rilskiya-manastir.html", "text": "Две нови свлачища се образуваха в района на пътя между град Рила и Рилския манастир.Бедствията затрудняват движението по пътя при 27-и километър от отсечката.На мястото се извършват аварийни дейности. Скатът откъм вътрешната страна на пътя се укрепва. За целта алпинисти ще обрушат ската, след което ще бъдат поставени високо якостни мрежи, съобщи БГНЕС.В рамките на 36 часа на мястото на двете свлачища е имало три срутвания. На пътя падат скали, дървета и почва.Движението в района беше затруднено. Преминаването се извършваше само в едната пътна лента - външната, в посока Рилския манастир.Към 16.40 часа движението по пътя е възстановено, съобщиха от Агенция \"Пътна инфраструктура\".", "date": "2018.06.15", "title": "Поредни свлачища по пътя за Рилския манастир"}
{"url": "https://news.bg/education/balgariya-e-zastrashena-ot-nedostig-na-kadri-v-yadrenata-industriya.html", "text": "Независимо дали ядрената енергетика у нас ще се развива, набирането на специалисти с умения и висока квалификация е необходимост. Повечето от ангажираните в сектора лица наближават пенсионна възраст. Подготовката на един оператор на ядрен реактор отнема близо 10 години. Това обясни професор Димитър Димитров от факултета по икономика и инфраструктура към УНСС, цитиран от БНР.България е застрашена от недостиг на кадри в ядрената индустрия. Това стана ясно по време на международна конференция на тема: \"Енергийна сигурност на Югоизточна Европа и национална сигурност\", която се проведе в столицата.По думите на проф. Димитров, ако след десет години започва да работи някой ядрен реактор, кадрите трябва да се обучават още от сега. Няма как да се преквалифицират за година - две.Има опасност липсата на кадри скоро да изправи страната пред критична ситуация, предупреждават от бранша.\"Спират реакторите, спират централите. Лошото е, че е трябвало да започнем да работим сигурно преди 10 години\", заяви Димитров.Родните студенти не проявяват интерес към обучението по ядрено инженерство и ядрена физика. За да бъдат привлечени повече желаещи към тези специалности, експертите препоръчват по-високи стипендии и обвързване с дългосрочни договори. Подготвени кадри могат лесно да заминат в други държави, предупреди проф. Димитър Димитров.", "date": "2018.06.15", "title": "България е застрашена от недостиг на кадри в ядрената индустрия"}
{"url": "https://news.bg/politics/upravlyavashti-i-opozitsiya-ne-mogat-da-se-razberat-koy-raboti-i-koy-sabotira.html", "text": "Скандал в кулоарите на НС заради проваления работен ден. ГЕРБ и БСП сблъскаха позиции как трябва да работи законодателният орган. Мнозинството обвини в саботаж опозицията.На брифинг Ивелина Василева посочи, че е трябвало да се гледа Законът за водите, който въвеждал важни въпроси за управление и стопанисване на язовирите. Дава се възможност общините, които нямат средства да ги стопанисват да ги прехвърлят на държавата и да не се допускат аварии и технически проблеми. Така държавата щяла да защити критичната инфраструктура. Освен това се категоризирали язовирите. Измененията на климата са факт и ние трябва да сме готови, посочи Василева.Данаил Кирилов подчерта важните изменения в ГПК. Умишлено се създало напрежение, според него. Червените злоупотребили и с интересите на съдебната система, проваляйки вота по ГПК.Даниела Дариткова не вижда логика в поведението на столетницата за провал на дебатите по здравни теми. НЗОК се нуждае от оперативно ръководство, изтъкна тя. Освен това действията на БСП били час от подривна дейност, по думите й.Цветан Цветанов обвини левицата в непристойно поведение. Това беше саботиране на законодателната дейност, смята той. Цветанов прощава отсъствието на ДПС заради религиозния им празник. Имахме готовност да водим смислен дебат, предположи заместник-председателят на ГЕРБ. Червените не се интересуват от проблемите на страната. БСП искат само да провокират, да правят поредните внушения, изтъкна Цветанов.Какво налага спешно днес да бъде отстранен Камен Плочев не можа да стане ясно, защото Антон Кутев скочи на герберите.Цветанов отново каза ,че БСП саботират работата на парламента. Не спазвали етичните правила. Така бързо приключи трибунката.Веднага след това на пост застанаха червените. Социалистът Жельо Бойчев обобщи: \"Отговорността за кворума в пленарна зала е на управляващото мнозинство\". Той не е съгласен, че левицата саботира интересите на гражданите. Кога ГЕРБ се загрижи за интересите на хората, попита червеният депутат. Трябвало тези приоритети да бъдат вкарани в дневния ред още в сряда сутрин. Само по спешност можело да се добавят извънредни точки. Тази сутрин три извънредни точки се вкарани. Нямало как депутатите да се подготвят. БСП не бяга от дебат, категоричен бе Бойчев.По всеки един проект левите имат какво да кажат. Кой носи отговорност за отстраняването на Плочев, пита Бойчев. Според него се правят опити да се прикрият проблемите, разкрити от шефа на касата. Искаме да се спазват правилата, посочи Жельо Бойчев.", "date": "2018.06.15", "title": "Управляващи и опозиция не могат да се разберат кой работи и кой саботира"}
{"url": "https://news.bg/int-politics/sayuznik-na-merkel-oprilichi-premiera-na-bavariya-na-tramp-zaradi-tvardostta-kam-migrantite.html", "text": "Лидерът на Германската социалдемократическа партия (ГСДП) Андреа Налес обяви, че консервативният премиер на германската провинция Бавария действа като \"един малък Тръмп\" в контекста на задълбочаващия се конфликт в рамките на германското правителство заради политиката към мигрантите, съобщава \"Асошиейтед прес\".Налес, чиято партия е младши партньор в управляващата коалиция на канцлера Ангела Меркел, коментира, че едностранно решение от страна на Германия да връща някои мигранти обратно в съседни страни, ще доведе до разделение в рамките на Европейския съюз.Налес обвини баварския премиер Маркус Зьодер и неговия партиен колега Хорст Зеехофер - германския вътрешен министър - във \"взимането на цяла Германия и Европа като заложник\", след като предложиха да изпращат полиция на границата, която да връща обратно мигранти, които вече са се регистрирали като бежанци в други европейски страни.Меркел също отхвърля идеята, изтъквайки, че всяко действие трябва да бъде координирано на ниво Европейски съюз.", "date": "2018.06.15", "title": "Съюзник на Меркел оприличи премиера на Бавария на Тръмп заради твърдостта към мигрантите"}
{"url": "https://news.bg/politics/demokratichna-balgariya-slaga-aets-belene-na-masata-na-es.html", "text": "От \"Демократична България\" целят да пренесат битката за изграждане на проекта АЕЦ \"Белене\" на масата на европейските институции. Това обяви бившият депутат Мартин Димитров на брифинг.По думите на Димитров проектът за АЕЦ \"Белене\" е финансово, сеизмично и екологично опасен за България.\"Освен това ние ще настояваме пред европейските институции всичко да започне отначало по отношение на АЕЦ \"Белене\".Той не отговаря и не може да отговори на изискванията\", отбеляза Димитров и допълни, че Европейският парламент и Европейската комисия бързо ще разберат, че сеизмичният риск е риск за всеки един европеец.Каквито и договорки да са направени с Москва, те не важат за европейските институции. Тези уговорки и тъмни сделки трябва да бъдат спрени, обясни Димитров.На въпрос на news.bg как биха коментирали думите на президента на България в периода 2002 - 2012 г. Георги Първанов, че изграждането на АЕЦ \"Белене\" ще отвори над 50 000 работни места, от \"Демократична България\" заявиха, че неговото изказване е некомпетентно, защото в ядрените централи работят до 800 човека.Техните сметки са, че с изграждането на този проект могат да се закрият между 50 - 100 000 работни места. Работните места, които могат да закрити са заради това, че данъците и сметките за ток ще бъдат повишени многократно.От \"Демократична България\" посочиха, че ако се изгради АЕЦ \"Белене\", това би довело до затваряне на всички централи в България, както и на 5 и 6 блок на АЕЦ \"Козлодуй\".Евродепутатът Светослав Малинов от своя страна заяви, че вече е уведомил комисаря по енергетика за всички факти, анализи и опасения по проекта. Той е убеден, че европейските институции ще следят какво се случва по този проект и ще изисква от българското правителство да приложи всички критерии, които са необходими.\"Мога да обещая, че ще задвижа още няколко стъпки пред европейските институции. На първо място трябва да задвижа процедурата за декларация срещу АЕЦ \"Белене\" относно сеизмичната опасност, да се срещна с румънските колеги и да поискам тяхното мнение, както и да установя трайно сътрудничество с европейската партия на \"Зелените\", закани се Малинов.Според него, това са стъпките, които трябва да се предприемат до края на година.Изграждането на проекта за АЕЦ \"Белене\" е поредният камък в ковчега на българската ядрена енергетика, предупреди и Владислав Панев, съпредседател на партия \"Зелените\".Той посочи, че възобновяването на проекта е грешка на много нива. Според оценката му АЕЦ \"Белене\" е икономическа и финансова вреда, която ще се отрази и на всички други отрасли в Северна България.\"АЕЦ \"Белене\" ще доведе и до силно нарастване на българския държавен дълг, сметките за ток и до рецесия в цяла Северна България\", констатира съпредседателят на \"Зелените\".Според него контролът от страна на частни акционери би бил много по-сериозен от министерства или агенции.Панев припомни, че изграждането на АЕЦ \"Козлодуй\" с нищо не е помогнало на България, но по думите му, тя е сред факторите, довели до фалита на България през 90-те години.Припомняме, на 7 юни в парламента бе решено да падне мораториума върху проекта АЕЦ \"Белене\". Същият ден на конференция председателят на \"Росатом\" Вадим .В същото време пред Народното събрание . Те бяха организирани от десни, които останаха извън парламента на последните избори.Ден по-рано четирите организации от АОБР с отворено писмо до Народното събрание заявиха, че не са доволни от това, че министър Петкова огласява само две  \"Белене\" при \"пазарни условия\" - да няма държавни гаранции по осъществяването на проекта и да няма дългосрочни договори за изкупуване на произведената електроенергия. Те излязоха с допълнителни условия и предложение за схема.Работодателските организации предупреждават и че в публичното пространство се разпространява информация, която не отговаря на истината - за цената на електроенергията, произведена от АЕЦ \"Белене\", за обема на бъдещото електропотребление, както и за липсата на алтернативи.Мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ. Темата за проекта АЕЦ \"Белене\" обаче стана отново актуална, след като от  за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на годината, след изрично разрешение от БЕХ (като поръчител), но дори и това не намали на изграждането на нова ядрена централа.", "date": "2018.06.15", "title": "„Демократична България“ слага АЕЦ „Белене“ на масата на ЕС"}
{"url": "https://news.bg/regions/210-novi-prepiski-sa-obrazuvani-v-kzd-za-nedostapna-sreda.html", "text": "В Комисията за защита от дискриминация (КЗД) са образувани 210 нови преписки за недостъпна среда. Това е резултат от проверки в цялата страна през месеците април и май, съобщиха от КЗД.Очакването на Комисията е между 80 и 120 нови преписки да се образуват всеки месец, като това се реализира в рамките на безсрочната кампания на КЗД \"Достъпна България\".Ако се установи, че има недостъпна среда за хората с увреждания, от Комисията могат да наложат първоначална глоба в размер до 2000 лева. Ако нарушението не се отстрани в срок, глобите могат да достигнат до 20 000 лева за всяка отделна преписка.Новите производства ще се водят основно срещу доставчици на комунални услуги, телекоми, банки, застрахователни дружества, държавни и общински институции и др.Новообразуваните преписки са разпределени на пети специализиран постоянен заседателен състав на Комисията. В него участват Златина Дукова, д-р Владимира Стоименова и Петър Кичашки.\"Достъпна България\" за нас е кауза и считаме, че създаването на достъпна среда е принципен въпрос. Всеки обществен обект трябва да стане достъпен за хора с увреждания. Ние сме добронамерени, включително даваме сертификати за достъпна среда, щом някъде тя е реализирана качествено. Но трябва да има яснота, че не се притесняваме да приложим цялата строгост на закона там, където няма изграден достъп за хората с увреждания\", заяви председателят на Комисията за защита от дискриминация доц. д-р Ана Джумалиева.", "date": "2018.06.15", "title": "210 нови преписки са образувани в КЗД за недостъпна среда"}
{"url": "https://news.bg/disasters/indiya-izpravena-pred-nay-tezhkata-kriza-s-vodata-v-istoriyata-si.html", "text": "Индия е изправена пред най-тежката криза с водата в историята си, като около 600 млн. души срещат остър недостиг на вода. Това се изтъква в доклад на правителствен мозъчен тръст, цитиран от британските медии.Докладът, който се основана на данни от 24 от 29-те щата на Индия, изтъква, че кризата \"само ще се влошава\" през следващите години.Той също така предупреждава, че 21 града вероятно ще изчерпят подпочвените води до 2020 г., въпреки увеличаващото се търсене.Това би застрашило също така продоволствената сигурност, след като 80% от водата се използва в селското стопанство.Индийските големи и по-малки градове редовно изчерпват водните ресурси през лятото, защото им липсват водопроводи за доставка на вода до всеки дом.Селските райони също са тежко засегнати от липсата на достъп до чиста вода. Те не могат да разчитат на подпочвените води заради непостоянните дъждове и обстоятелството, че подземните води все повече се използват за земеделие, когато мусонните дъждове се забавят или са недостатъчни.Около 200 000 индийци умират всяка година, тъй като нямат достъп до чиста вода, се подчертава в доклада.Мнозина в крайна сметка разчитат на частни доставчици на вода или на цистерни, платени от правителството. Големите опашки от хора, чакащи да събират вода от цистерни или обществени чешми, е често срещана гледка в индийските бедняшки квартали.Тъй като населението в градовете се увеличава, натискът върху водните ресурси се очаква да се увеличи - според доклада търсенето ще бъде два пъти по-голямо от наличното предлагане към 2030 г. Недостигът на вода също така ще доведе до загуба от 6 на сто на брутния вътрешен продукт на Индия.", "date": "2018.06.15", "title": "Индия изправена пред най-тежката криза с водата в историята си"}
{"url": "https://news.bg/economics/rumen-radev-iska-silna-politicheska-podkrepa-za-malkiya-i-sreden-biznes.html", "text": "Малките и средни предприятия в България имат нужда от силна политическа и обществена подкрепа. Това заяви държавният глава Румен Радев, който присъства на срещата на Административния съвет и Общото събрание на Европейската асоциация на занаятите, малките и средните предприятия (UEAPME). Срещата се проведе в София.Според президента малкият и среден бизнес е гръбнакът на икономиката ни и има основна роля за възпитаването на ценностите на предприемачеството.\"Малкият и среден бизнес и занаятите понасят най-тежко последствията от глобализацията. В същото време те са носители на мисията да не губим своята идентичност\", заяви президентът. По думите му ефективното развитие на малките предприятия изисква ясни и справедливи решения, опростени процедури, предсказуемост и прозрачност.С участниците на събранието Радев обсъди ролята на кохезионната политика за бизнес средата в България, информираха от пресслужбата на \"Дондуков\" 2.Президентът подчерта и насърчаването на младите предприемачи и необходимостта институциите на държавите в ЕС да елиминират административните пречки и да адресират директно проблемите на предприемачите.", "date": "2018.06.15", "title": "Румен Радев иска силна политическа подкрепа за малкия и среден бизнес"}
{"url": "https://news.bg/health/trima-na-sad-za-mnim-lekar-vzel-30-hil-lv-ot-bolnitsata-vav-vratsa.html", "text": "Прокуратурата във Враца даде на съд трима души от болницата \"МБАЛ \"Христо Ботев\" в града за присвояване на над 30 хил. лв.В новооткритото в болницата отделение по \"Съдова хирургия\", по медицински стандарт са съставени документи, че работят и са назначени двама лекари, с призната специалност по съдова хирургия, сред които и началникът на отделението д-р Р. Ц.Разследването обаче показало, че единият от лекарите в отделението по \"Съдова хирургия\" в МБАЛ \"Христо Ботев\" -д-р Х. М., никога не е осъществявал медицински дейности в болницата и не е познат на никого от персонала.По това време докторът е работил в други болници в област Шумен, но е получавал пари за извършени сложни операции във Враца. За това за били съставяни фалшиви документи за графици за дежурства, протоколи и др.По същото време докторът е работил в болницата в Шумен. Така в периода март 2013 г. - декември 2015 г. на този лекар са изплатени общо 32 476 лв.Началникът на отделението, бившият и настоящ изпълнителен директор на болницата са обвинени, че през периода март 2013 г. - декември 2015 г. са присвоили в полза на д-р Х.М. пари, собственост на МБАЛ \"Христо Ботев\" - Враца.Според прокуратурата началникът на отделението е извършил и документно престъпление.Припомняме, след  заради неполучени трудови възнаграждения с месеци наред, едва след като премиерът  бяха преведени суми от Министерство на здравеопазването към болниците, за да се изплатят част от неполучените заплати на лекари в болницата във Враца.Припомняме, в края на 2017 година Цацаров разпореди служителите на ГД \"Национална полиция\" и Министерството на здравеопазването , сключили договори в нарушение на чл. 9 ал.6 от Закона за лечебните заведения, договори за съвместна дейност с други лечебни заведения, договори за наем на помещения и апаратура и други. В хода на проверката бяха , сключени от държавните и общински лечебни заведения на територията на страната. Сред проверениет болници бе и тази във Враца. Към момента пъкпрокуратуратаза множество нарушения, които са извършвани от длъжностни лица на агенцията. Установени са също така и случаи по сигнал за настъпила смърт, без да са били извършвани някакви действия.", "date": "2018.06.15", "title": "Трима на съд за мним лекар, взел 30 хил. лв от болницата във Враца"}
{"url": "https://news.bg/int-politics/vav-velikobritaniya-shte-vkarvat-v-zatvora-za-snimane-pod-rokli-i-poli.html", "text": "Правителството на Великобритания подкрепя проектозакон, който би санкционирал като криминално престъпление снимането под полите и роклите на жените, съобщава \"Асошиейтед прес\".Снимането под полите и роклите включва снимка или видео, заснети под нечии дрехи без тяхното съгласие. Това стана все по-обичайна практика с разпространението на смартфони през последните години.Правителството изтъкна, че одобрява предложението преди разискванията по темата в Камарата на общините (британския парламент).Правосъдният министър Люси Фрейзър нарече снимането под дрехите \"зловещо нахлуване в неприкосновеността на личния живот, което кара жертвите да се чувстват унизени и озлочестени\".Тя коментира, че подчертаването на снимането под дрехите като конкретно престъпление би изпратило ясно послание, че извършителите ще бъдат наказани.При тежки случаи новият закон предвижда налагането на присъда от 2 години затвор. Практиката вече е незаконна в Шотландия.", "date": "2018.06.15", "title": "Във Великобритания ще вкарват в затвора за снимане под рокли и поли "}
{"url": "https://news.bg/crime/vrachanskiyat-sad-razglezhda-signalite-za-narusheniya-na-vota-v-galiche.html", "text": "Административният съд във Враца разглежда сигналите за нарушения на частичните местни избори в Галиче. Сред нарушенията са - опит да бъде прегазен жител на селото, който снима жители от други места, регистрирани на пустеещи адреси, .Застъпникът на БСП, който е присъствал в изборните секции Десислава Тушинова обясни в съда, че по време на вота представители на ГЕРБ са отваряли бюлетини, преди да бъдат пуснати в урните.По думите й в 27 секция почти всяка бюлетина е била отваряна. Това по смисъла на Изборния кодекс прави вота недействителен.По думите на Тушинова през аварийния изход на училището, където се проведоха изборите в Галиче, са  в селото, но са били регистрирани, за да могат да гласуват.Застъпникът на вота от БСП Станислава Вескова потвърди, че през аварийния изход на школото са вкарвани гласоподаватели, които не живеят в селото.От показанията стана ясно, че голяма част от \"пришълците\" са били регистрирани на адреси, на които никой не живее- пусти, изоставени и разрушени постройки. Регистрирани гласоподаватели имало дори и в старото полуразрушено училище на селото. Регистрирани са били и хора на пустеещи дворни места, на които няма постройки.Друг пълномощник на БСП Венцислав Николов, който е наблюдавал вота, беше категоричен, че изборите са проведени в \"пълен хаос\".И той е видял, че през аварийния изход на училището са вкарвани хора да гласуват.Николов добави, че е направен опит да бъде прегазен от автомобил, защото искал да снима с телефон манипулациите. \"Аз съм на 25 години и съм от Галиче. Попитах едни момчета, които гласуваха, дали знаят къде живеят в селото и те не можаха да ми отговорят\", каза Николов. Той добави, че в 27-ма секция е имало много скандали между членовете на СИК заради непрекъснатото отваряне на бюлетините от страна на членовете на СИК от квотата на ГЕРБ. Те искали да проверят дали гласоподавателите са дали гласа си за техния кандидат Страхил Стоилов.Той приведе пример пред съдията, че миналата година на адреса, на който живее баща му, от ГЕРБ са искали да регистрират 7 - 8 души, с което на практика управляващите са се подготвяли с нужния брой гласове от септември 2017 г. Той изгонил представителите на ГЕРБ, и не приел \"офертата им\".Кандидатът за кмет на село Галиче от БСП Веселин Тушинов беше категоричен, че изборите са абсолютно манипулирани.Защитникът на БСП по делото Аглика Виденова приведе допълнителни доказателства - копие на протокол от изборите. На него е видно, че е имало особено мнение за изборния резултат от член на СИК от квотата на БСП. Особеното мнение, на практика, оспорва достоверността на резултата.Припомняме, от ОИК още в нощта на вота, съобщиха, че няма нито един протокол с особено мнение. Това означава, че приведения протокол от Виденова е \"изчезнал\" по пътя между СИК и ОИК - разстоянието между село Галиче и град Бяла Слатина, които са само на десетина километра.Ответникът на ОИК Цветелина Андровска твърди, че няма нито едно особено мнение в протоколите. Тя призова съдът да пренебрегне показанията на свидетелите. Въпреки, че трима свидетели обясниха, че са видели гласоподаватели, които са влизали през аварийния изход на училището, Андровска продължи упорито да настоява, че школото си имало един главен вход. С това не стана ясно дали отрича да има авариен изход с авариен паник-бутон или че са влизали гласоподаватели през него.Защитникът на БСП е предоставил на съда диск със скандалните видеозаписи, на които се вижда, че през аварийният изход на училището влизат гласоподаватели, които не си знаят адреса.Независимият административен съд във Враца реши, че няма да приеме диска за доказателство, защото не бил записан по установения от закона начин. Припомняме, че законовата процедура изисква това да е СРС.Съдът отказа да приеме като доказателство и записите от репортажите на bTV, заснели злоупотребите на ГЕРБ на изборите в Галиче. Мотивът е, че има свидетели по делото и репортажите не са нужни.Защитникът на БСП призова да бъдат приложени допълнителни доказателства към делото, но независимият съд не прие това. Виденова поиска това да бъде изрично записано в протокола, че \"Врачанският административен съд отказва правосъдие и събиране на доказателства, които да разкрият обективната истина.\".Прокурорът по делото Николай Лалов също реши, че не е престъпление да се влиза през аварийния изход на училището. С това не става ясно, дали от покрива или през мазето биха се счели за допустим вход, през който да се влиза за гласуване, шегуват се от БСП.От врачанската прокуратура не откриха нито едно нарушение по време на вота в село Галиче.Припомняме, в Галиче се проведоха извънредни избори за кмет, след като бившият кмет . Той бе арестуван по обвинение за .Според резултатите от вота . Той е получил с 27 гласа повече от опонента си, при 66% избирателна активност в селото.Изборите в Галиче бяха съпроводени с много обвинения за манипулации и фалшификации, като се стигна и до . На балотажа участваха кандидатите на двете най-големи политически сили у нас - ГЕРБ и БСП. От листата на социалистите в надпреварата се състезаваше Веселин Тушинов. Кандидатът на ГЕРБ беше Страхил Стоянов, който и спечели изборите. Обвинения имаше и от страна на кандидата на ВМРО, който директно обвини, че ГЕРБ са се договорили с ДПС за вота. Като доказателство бе посочено това, че само дни преди изборите нов асфалт по няколко улици бе положен именно в махалата в Гариче.В хода на изборния ден бяха подадени няколко .", "date": "2018.06.15", "title": "Врачанският съд разглежда сигналите за нарушения на вота в Галиче"}
{"url": "https://news.bg/politics/izdiganeto-na-bronzovata-kashta-e-problem-na-tvoretsa.html", "text": "Проектът за арт инсталацията \"Бронзовата къща\" ще бъде спрян, ако не се спазват междинните срокове. Това увери ресорният заместник-кмет Тодор Чобанов в отговор на журналистически въпрос.Той бе категоричен, че има решение на Общинския съвет за въпросния проект на архитекта Деянофф. Проектът е базиран на постижението на средновековната архитектура и по-конкретно \"Хрельовата кула\" в Рилски манастир.Арт инсталацията е подарък от Австрия. Чобанов коментира, че никакви инвестиции няма от страна на Столична община.\"В това решение има параметри. Ние като администрация сме длъжни да го изпълняваме. Действително авторът има своите проблеми с изграждането. Ние правим всичко възможно той да спазва сроковете и ангажиментите, които са поети. Оттам нататък в крайна сметка отговорността за изпълнението на една художествена творба е на нейния автор\", коментира Чобанов.Той коментира, че проблемите на изпълнителя на проекта са били първоначално финансови, след това организационни. \"Очевидно се работи в момента на обекта, поставени конкретни срокове, които трябва да изпълни. Ако тези междинни етапи не се следват - говорим за 18-ти е първият междинен етап - просто ще прекратим проекта\", увери Чобанов.Той бе категоричен, че от Столична община всеки ден следят какво се случва на обекта.По думите му очевидно става въпрос за способността на един художествен колектив да изпълни сложна инсталация.\"Цялото съдействие, което му е обещавано, е осигурено. Дадено му е място, създадени са условия за работа - няма как да държим ръцете на някого\", каза още ресорният заместник-кмет.Относно готовността на Дискусионния клуб за социална и местна политика на БСП да поиска неговата оставка, Чобанов заяви: \"Това е тяхна работа като политици. Дали е морално, дали е красиво да се прави политика от проблемите на един художник и неговия екип - това е друга тема.\".", "date": "2018.06.15", "title": "Издигането на „Бронзовата къща“ е проблем на твореца"}
{"url": "https://news.bg/int-politics/v-kanada-boykotirat-stokite-ot-sasht-otkazvat-da-patuvat-do-tam.html", "text": "Мнозина канадци са започнали да бойкотират американските стоки и да се отказват да пътуват до САЩ след изострянето на разногласията между президента на САЩ Доналд Тръмп и канадския министър-председател Джъстин Трюдо, съобщават канадските медии.Разногласията между администрацията на Тръмп и канадското правителство се изостриха през последните седмици, след като Тръмп включи Канада в списък със страни, срещу които въведе защитни мита за стомана и алуминий. Също така бяха блокирани преговорите между САЩ, Канада и Мексико относно актуализирането на споразумението за свободна търговия НАФТА, за което настоява Тръмп. Миналата седмица Тръмп открито разкритикува Джъстин Трюдо, обвинявайки го в \"несправедливи\" търговски бариери срещу САЩ.Уточнява се, че канадците са започнали да използват в социалните мрежи хаштаг #BuyCanadian (купувай канадско), #BoycottUSProducts (бойкотирай американски продукти) и #BoycottUSA (бойкотирай САЩ), с помощта на които потребителите призовават да използват покупателната си способност, за да \"защитят честта на Канада\".По този начин канадците са започнали да се отказват от следните американски продукти: калифорнийски вина, портокали от Флорида, бърбън от Кентъки. Те също така са бойкотирали американски марки като \"Старбъкс\", \"Уолмарт\" и \"Макдоналдс\".\"През последните няколко дни се наблюдава засилване на патриотичните настроения\", изтъкна Трюдо във вторник по време на събитие за земеделски производители.", "date": "2018.06.15", "title": "В Канада бойкотират стоките от САЩ, отказват да пътуват до там"}
{"url": "https://news.bg/health/50-7-ot-balgarskite-lekari-sa-nad-55-godini.html", "text": "Към края на 2017 година на основен трудов договор в лечебните и здравните заведения в България практикуват 30 078 лекари. Повече от половината лекари у нас обаче са на възраст над 55 години. Това сочат данни от проучване на Националния статистически институт (НСИ) относно медицинския персонал в лечебните заведения у нас.Според данните на НСИ младите доктори в страната ни са малцинство. От всички медици у нас едва 12.5% са на възраст до 35 години.9.6% от лекарите са на възраст между 35 и 44 навършени години.27.2% от лекарите у нас са на възраст между 45 и 54 години.50.7% от медиците са над 55-годишна възраст.Въз основа на сключен трудов договор спрямо вида на заведението НСИ отчита, че най-голям е делът на младите лекари у нас, които работят в заведенията за болнична помощ - 19.5%, а най-малък - в заведенията за извънболнична дейност - 2.1%. В други заведения младите лекари са 9.1%.На другия полюс - най-голям дял на хора, навършили 55-годишна възраст, се отчита в заведенията за болнична помощ - 62.7%. В болниците 43.3% от медиците са над 55 години, а в другите здравни заведения - 49.3%.Резултатите от проучването на НСИ сочат и че в България на всеки 10 00 души се падат по 43 лекари и 12 зъболекари, като осигуреността на населението с лекари по области варира. Най-много лекари има в областните центрове с университетски болници. Най-осигурени откъм този показател са гражданите на областите Плевен (60 лекари на 10 000 души), Пловдив и София (51 лекари на 10 000 души), Варна (50 лекари на 10 000 души) и Стара Загора (43 лекари на 10 000 души).Най-нисък е показателят за областите Кърджали (26 медици на 10 000 души), Добрич и Перник с по 27 лекари на 10 000 души от населението.Данните показва, че на 10 000 души от населението ни се падат средно по 6.4 общопрактикуващи лекари. Най-много в Плевен (8.9 джипита) и Видин (8.6 джипита), а най-малко - в Кърджали (4 джипита).Най-много зъболекари има в Пловдив - 18/10 000 души. Най-малко зъболекари у нас има в Търговище - 6/10 000 души.Към края на 2017 година 44.6% от лекарите на основен трудов договор в лечебните и здравните заведения са мъже, а 55.4% - жени.", "date": "2018.06.15", "title": "50.7% от българските лекари са над 55 години"}
{"url": "https://news.bg/politics/sboguvahme-se-s-mayorite-plamen-pantileev-i-stoyan-nedelchev.html", "text": "За летците небето е дом, а животът им е възход нагоре към висините. Ние скърбим заедно с вас, скъпи семейства, и даваме обет да пазим спомена за двамата майори и да подкрепяме семействата.Това каза командирът на Военновъздушните сили генерал-майор Цанко Стойков на траурния ритуал, с който се простихме с майорите Пламен Пантилеев и Стоян Неделчев.Майор Пламен Пантилеев - командир на седмо авиационно звено Ми-17, и майор Стоян Неделчев - щурман на вертолет, служили редом във вертолетна авиационна ескадрила на авиобаза Крумово, загинаха на 11 юни 2018 г. Това стана при изпълнение на тренировъчен полет с вертолет Ми-17.Целият им професионален път в служба на Родината е свързан с вертолетната авиобаза. И двамата основно летяха на вертолет Ми-17. Участвали са в при едни най-рисковите мисии при гасене на пожари в спасително-издирвателни операции. Награждавани са многократно за проявен висок професионализъм при изпълнение на задачите.Съпричастност към скръбта на семействата на загиналите пилоти изразиха министърът на отбраната Красимир Каракачанов, началникът на отбраната генерал Андрей Боцев, командирът на Военновъздушните сили генерал-майор Цанко Стойков, командирът на вертолетната авиобаза Крумово бригаден генерал Димитър Иванов, генерали, командири, офицери, сержанти, войници и цивилни служители от Въоръжените сили и граждани. Съболезнователни адреси до семействата на загиналите са получени от президента на Република България и върховен главнокомандващ Въоръжените сили , от военни формирования и частни фирми.Заупокойна молитва за загиналите български военни пилоти беше отслужена от пловдивския митрополит Николай.Поклон пред светлата им памет!", "date": "2018.06.15", "title": "Сбогувахме се с майорите Пламен Пантилеев и Стоян Неделчев"}
{"url": "https://news.bg/int-politics/turtsiya-likvidirala-26-kyurdski-ekstremisti-v-severen-irak.html", "text": "Турската армия обяви, че при въздушни удари, извършени от нейните сили, са били убити 26 екстремисти от Кюрдската работническа партия (ПКК) в северния иракски планински регион Кандил на 12 юни, съобщава Анадолската агенция.ПКК, която води въоръжен бунт от повече от три десетилетия срещу турската държава в югоизточната част на Турция, има бази в района на Кандил.Турският президент Реджеп Тайип Ердоган наскоро се зарече да \"пресуши терористичното блато\" в Кандил.Турция извършва чести въздушни нападения по лагери на кюрдските екстремисти в Северен Ирак. Официални лица заявиха, че турски войници, разположени в Северен Ирак, могат да атакуват крепостта на бунтовниците.", "date": "2018.06.15", "title": "Турция ликвидирала 26 кюрдски екстремисти в Северен Ирак"}
{"url": "https://news.bg/society/s-konkurs-tarsyat-kak-da-se-izpishat-imenata-na-voynitsite-na-memoriala-pred-ndk.html", "text": "Столична община набира проектни предложения за изграждането на надписите с имената на загиналите войници като част от Мемориала на загиналите войници от Първи и Шести софийски пехотни полкове, който се намира пред НДК.Кметът Йорданка Фандъкова заяви, че се надява родолюбивата инициатива, подета от дружествата на ветераните от войните, да се превърне в обединител на цялата нация, а не само за софиянци. Фандъкова припомни, че  на неговото историческо място. \"За това кратко време той се радва на изключителна почит и уважение от столичани. Нашата мисия е да възстановим Мемориала на Първи и Шести пехотни полкове\" на тяхното историческо място.Мемориалът е открит през 1934 г. по повод 50-та годишнина от формирането на Първия и Шести пехотни полкове като знак за признание за героизма на полковете от Желязната дивизия. Той пази имената на над 3 000 български войници и офицери, загинали на бойните полета по време на Първата световна, Междусъюзническа и Балканска война. \"Това са хора, чийто гробове не се знаят\", припомни Фандъкова.Конкурсът е открит - надяваме се да има интерес към него, след което специално жури ще избере най-подходящият проект, каза още Фандъкова.Тодор Чобанов заяви, че в списъците с имената са посочени имената от всички етноси. Това е особена ценност за разлика от други паметници, които представляват авторово внушение, коментира още Чобанов. Той каза още, че оригиналните табели са в изключително лошо състояние. Онези, които са запазени, се намират във Военноисторическия музей. По думите му това не пречи, някои от тях да бъдат реинтегрирани, като от особено значение е художественото майсторство на авторите на идейните проекти.В Министерство на отбраната са запазени всички имена и част от мемориалния комплекс.Монументът ще остане със статут на Войнишки паметник.\"Това е изключително значим обект - надявам се да се превърне във всенародно дело\", заяви Фандъкова.След като приключи архитектурния конкурс - той ще бъде оценен и ще се пристъпи към набирането на средства.", "date": "2018.06.15", "title": "С конкурс търсят как да се изпишат имената на войниците на Мемориала пред НДК"}
{"url": "https://news.bg/tourism/obshtina-kavarna-speshno-da-spre-stroitelstvoto-kray-plazha-nastoyava-angelkova.html", "text": "Министърът на туризма Николина Ангелкова препоръчва на Община Каварна спешно да се вземат мерки и да се спрат строителните и ремонти дейности до плажа в града. Ангелкова е в Каварна на инспекция.По думите на туристическия министър извършването на такива дейности по това време на годината е абсолютно забранено. Строителството и ремонтите били позволи .Било редно така да се планира строителството на хотела и пътя до плажа, че да не нарушава забраната и да осигури максимален комфорт на туристите. Според министъра заради строителните дейности сега е възпрепятствана зоната, която преди е осигурявала достъпа по плажа. Това причинява дискомфорт на туристите, подчерта Ангелкова. Все пак достъп имало и то от две страни, но се създавало и неудобство.Ангелкова хока общината - ако местната управа иска да привлича туристи и да осигури добри условия за плажуващите, не е редно да допуска такава ситуация - подобренията трябвало да бъдат планирани и съобразени със .\"Тук е добре да се намеси областната управа\", смята министър Ангелкова и допълни, че МТ няма правомощия за територия извън морския плаж.Ангелкова обясни и че при проверката на първия басейн на плажа в Каварна е станало ясно, че той отговаря на изискванията. За изграждането на басейна е използвано пластмасово корито, а не е изливан бетон. Басейнът обаче трябва по закон да се ползва не като \"all inclusive\" услуга, а от всички посетители на хотела. И понеже на табела пише, че басейнът е безплатен за гостите на хотела, трябва да е безплатен за всички посетители на плажа, заяви министърът.В тази връзка Министерството на туризма ще напише писмо до наемателя с искане до три дни да премахне несъответствията, както предвижда договорът. Ако това не бъде изпълнено, ще се търси неустойка. Ще бъде сигнализирана и Комисията за защита на потребителите, за да направи проверка.", "date": "2018.06.15", "title": "Община Каварна спешно да спре строителството край плажа, настоява Ангелкова"}
{"url": "https://news.bg/weather/otnovo-buri-v-15-oblasti-e-obyaven-zhalt-kod.html", "text": "Днес бурите ще отминат единствено североизточната част на страната, където ще бъде слънчево и отново с типично летни температури. В 15 области е обявен жълт код за опасни явления.В западната половина на страната отново ще се образува купесто-дъждовна облачност, която ще определя обичайната за последните седмици картина: краткотрайни, но интензивни валежи, гръмотевична активност, градушки.Жълт код за порои и бури е в сила за областите Видин, Монтана, Враца, Плевен, Ловеч, Габрово, Велико Търново, Пазарджик, Кърджали, Смолян, Благоевград, Кюстендил, Перник, София и София-град.Днес валежите ще засегнат и източните райони, но без екстремни явления. В сутрешните часове все още ще бъде предимно слънчево, а през втората половина на деня главно в югоизточните райони облачността ще се увеличи, което ще доведе до ще краткотрайни валежи и гръмотевици.Вятърът ще бъде слаб до умерен. В западната половина от страната той ще е ориентиран от северозапад, а в източната - от югоизток.Максималните температури в по-голямата част от страната ще са в интервала 25-28 градуса. В Североизточна България те ще са по-високи: 33-35 градуса.Нощните температури са между 15 и 20 градуса.", "date": "2018.06.15", "title": "Отново бури, в 15 области е обявен жълт код"}
{"url": "https://news.bg/politics/ruskoto-mvr-zabrani-negativnite-novini-dokato-trae-mondialat.html", "text": "От 6 юни регионалните управления на руското вътрешно министерство почти изцяло прекратиха публикуването на информация за престъпления, съобщават руските медии.От пресслужбите са потвърдили пред журналистите, че са се съсредоточили върху \"профилактиката на престъпленията\", тъй като са получили \"особено разпореждане\" за периода, през който се провежда Световното първенство по футбол.Изданието \"Медиазона\" отбелязва, че н сайтовете на управленията вече не се публикуват \"негативни\" новини за престъпления, издирване и арести на заподозрени.\"МВР реши да скрие \"негативните\" новини по време на световното първенство\", гласи заглавие на lenta.ru.Информацията за \"особеното разпореждане\" е потвърдена от журналисти от различни части на Русия - Тюменска област, Краснодарския край, Сахалин, Урал.\"Медиазона\" посочва, че не се публикуват и бюлетини за състоянието на престъпността.", "date": "2018.06.15", "title": "Руското МВР забрани негативните новини, докато трае Мондиалът"}
{"url": "https://news.bg/int-politics/chetirima-ubiti-8-raneni-pri-politicheski-spor-v-turtsiya.html", "text": "Четирима души бяха застреляни при политически спор в южния турски град Суруч, предаде БНР. Други 8 души са ранени.Съобщава се, че депутатът от управляващата Партия на справедливостта и развитието Ибрахим Халил Йълдъз, който е и настоящ кандидат за народен представител, е бил на обиколка сред търговци в града заедно с група свои сподвижници. Между групата и местни прокюрдски активисти е избухнал разгорещен спор, след което последвала размяна на изстрели.Сред загиналите е братът на депутата, а сред ранените - други четирима негови братя, както и членове на прокюрдската Партия на демократичните региони.Президентът Реджеп Ердоган заяви, че зад убийствата стоят поддръжници на ПКК. Вътрешният министър Сюлейман Сойлу смята, че атаката е била подготвена преди посещението на делегацията от управляващата партия на местния пазар.По думите на министър-председателя Бинали Йълдъръм, \"каквато и да е причината, нищо не е по-важно от човешкия живот\".Съпредседателката на Демократичната партия на народите Первин Булдан заяви, че формацията няма да създава условия за никакви провокации.При нападение след инцидента петима членове на прокюрдската организация са били бити в Гьолджук, област Коджаели.Лидерът на опозиционната Народно-републиканска партия Кемал Кълъчдароглу заяви, че подобни прояви трябва да останат в историята и призова идеите да се изразяват демократично чрез гласуване.Демократичната партия на народите трябва да остане под избирателната бариера. Това заявява президентът Ердоган във видео, което се разпространява в турските социални медии. Държавният глава говори на закрито партийно съвещание пред местни ръководители на Партията на справедливостта и развитието.Това е най-тежкият инцидент по време на предизборната кампания в страната до момента. В нощта срещу сряда офисът на Народно-републиканската партия в консервативния град Коня беше нападнат и разбит от група от около 100 младежи, въоръжени с тояги. Водачът на листата там - основателят на ПСР и бивш вицепремиер на Ердоган Абдюллатиф Шенер, обвини за атаката младежката организация на управляващите.В края на май привърженици на крайните националисти пребиха 7 активисти на умерено ислямската Партия на щастието. В нападението е участвала група от около 25-30 младежи.", "date": "2018.06.15", "title": "Четирима убити, 8 ранени при политически спор в Турция"}
{"url": "https://news.bg/world/kakva-e-istinata-za-dvizhenieto-na-gyulen.html", "text": "Турският президент Ердоган обвинява Движението на Фетхуллах Гюлен, че е организирало опита за преврат от 2016 година, при който бяха убити близо 250 души. Впоследствие бяха арестувани над 78 хиляди предполагаеми привърженици на Движението, което в Турция е доведено до състояние на пълна недееспособност. Хиляди успяха да избягат - и намериха убежище в Германия, където доскоро не се гледаше критично на тази организация, припомня списание \"Шпигел\" в обширна публикация по темата.В интервю от март 2017 шефът на германското външно разузнаване Бруно Кал бе определил Движението на Гюлен като \"цивилно обединение за религиозно и светско образование\". Сега обаче германското правителство е на път да промени мнението си за организацията. Съвместно журналистическо разследване на обществената телевизия ARD и на списание \"Шпигел\" стига до извода, че зад привидно модерната и светска фасада на Движението навярно се крие авторитарна структура. Журналисти от двете медии са разговаряли с бивш ръководен кадър на Движението, който го е определил като антидемократична организация. Нещо повече дори: мъжът описва Движението като секта с тайни паралелни структури, в която могъщи религиозни водачи взимат всички важни решения.\"Голямата цел е изграждането на ислямско общество\"Междувременно германското външно министерство се отнася все по-сериозно към информациите, подавани от турски източници, според които Движението на Гюлен има за цел да подкопае държавата. В доклад за вътрешно ползване германското посолство в Анкара цитира свои събеседници със следните думи: \"Конспиративната част от Движението се отличава със стриктни йерархични структури, които много напомнят на тези, характерни за организираната престъпност\".В обществения живот Движението на Гюлен се представя като модерна и демократична организация. В Германия то има училища и детски градини, бюра за подпомагане и културни центрове, предлага езикови и интеграционни курсове. Обявява се също така за диалог между религиите - в Берлин например Движението подкрепя проекта \"House of One\", който има за цел да сближи евреи, християни и мюсюлмани. А рупорът на Движението в Германия - фондацията \"Диалог и образование\" - официално преследва само светски цели. Именно тази част от Движението на Гюлен е предназначена за показ пред обществото.Юристът Ахмет Метин (името е променено, тъй като мъжът иска да остане анонимен) дълго време е работил за Движението. Постепенно обаче установил, че ръководителите на организациите по места били само марионетки в ръцете на религиозни водачи, които вътре в организацията били наричани \"имами\". Именно тези духовни лидери взимали всички важни решения, твърди Метин. Те били изпращани от Турция в Германия за по три години, като за прикритие упражнявали съвсем нормални професии. За всяка германска провинция отговарял определен имам, а над тях бил само имамът за цяла Германия.Метин твърди, че гюленистите в Германия преследват една основна цел: да възпитават в религиозен дух живеещите в страната турски мюсюлмани, при това още от най-ранна възраст. Този процес протича на два етапа: първо Движението предлага на хората от целевата група безобидни услуги - някакъв вид помощ или езикови курсове например. След време идва ред на втората стъпка: \"Казват им, че е дошъл моментът да се ангажират по-тясно с Движението и с важните за него теми. А голямата цел е изграждането на ислямско общество\", твърди анонимният източник.Еркан Каракоюн, ръководител на фондацията \"Диалог и образование\", отрича съществуването на паралелни структури. Решенията се взимат от председателите на местните организации и на фондациите, твърди той и уверява, че Движението на Гюлен се застъпва за демокрацията, за човешките права и за модерното тълкуване на исляма. \"Всеки член на Движението може да прави каквото си иска. Никой не е подлаган на натиск, камо ли пък принуждаван да се придържа към определен стил на живот\", казва още Каракоюн.Ахмет Метин е на друго мнение. Напуснал е Движението по убеждение, но и заради лични мотиви - надява се да бъде изваден от черния списък на турското правителство, защото иска да пътува до родината си. Пред журналистите от АРД и \"Шпигел\" той уверява, че не говори по поръчка на турското правителство или на тайните служби. Проверка на \"Шпигел\" е потвърдила, доколкото това е възможно, че повечето подадени от него информации отговарят на истината и се покриват с наблюденията на независими експерти.\"Движението на Гюлен е секта\"Сходни впечатления споделя и Хакан Коркмаз, израснал в Германия внук на турски гастарбайтер. След като завършил средното си образование, Коркмаз (името е променено) се преместил да живее в една от т.нар. \"Къщи на светлината\". В тези къщи Движението на Гюлен настанява млади хора, които след съответната обработка превръща в свои предани слуги. В цяла Германия има няколкостотин такива къщи. Експерти ги определят като религиозния фундамент на Движението.В къщата на Коркмаз били настанени само мъже, които се подчинявали на строги правила. Употребата на алкохол била изрично забранена, контактът с жени - също. Делникът бил определян от специален отговорник - т.нар. \"Голям брат\", който всеки ден съставял протоколи за обитателите на къщата. В началото Коркмаз се възприемал като богоизбран, като един от малкото представители на едно златно поколение. Но когато се опитали да го принудят да прекъсне всякакви контакти с не-мюсюлмани, Коркмаз изведнъж се събудил. Избягал от \"Къщата на светлината\", преместил се да живее в друг град и сменил телефонния си номер. За да стане невидим за гюленистите. \"Движението на Гюлен е секта, която най-брутално употребява своите членове\", казва мъжът.", "date": "2018.06.15", "title": "Каква е истината за Движението на Гюлен?"}
{"url": "https://news.bg/int-economics/gartsiya-poluchava-ot-kreditorite-nov-transh-ot-1-mlrd-evro.html", "text": "Европейските кредитори одобриха поредния транш от финансова помощ за Гърция в размер на 1 милиард евро, предаде Дойче веле. Сумата е предназначена за плащане по задължения на южната ни съседка.По-рано гръцкият парламент прие нови реформи, свързани с данъка върху земята, приватизацията и енергийния сектор.Кредиторите решиха след приключването на третия пакет с финансова помощ да предоставят на Гърция допълнителни средства, за да може страната да получи отново пълен достъп до финансовите пазари.Гърция получава финансова помощ от ЕС и МВФ от 2010 г. Третият пакет в размер на 86 милиарда евро беше одобрен през 2015 г.", "date": "2018.06.15", "title": "Гърция получава от кредиторите нов транш от 1 млрд. евро"}
{"url": "https://news.bg/press/borisov-otkaza-sreshta-na-george-ivanov-uvolneniya-v-zdravnata-sistema-patriotite-iskat-ezikova-politsiya.html", "text": "Темата Македония и отказът на премиера Борисов да приеме македонския президент са водеща тема за петъчните вестници.\"Премиерът Бойко Борисов отказа да се срещне с президента на Македония Георге Иванов, който е в София по покана на българския президент Румен Радев, съобщи правителствената пресслужба. Външният министър Екатерина Захариева също няма да се срещне с македонския държавен глава. Причината е, че изпълнителната власт в България не иска да се намесва във вътрешните работи на съседна държава. Иванов дойде в София ден след като обяви, че ще наложи вето на договора за новото име на страната си, договорено между премиерите на Македония и Гърция Зоран Заев и Алексис Ципрас. Българското правителство на свой ред приема постигнатото от двамата съгласие югозападната съседка на България да носи занапред името Северна Македония. \"Нашата позиция е принципна и е ясна, както и на цялата международна общност. Ясна е и позицията на президента на Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос\", се казва в съобщението на правителствената пресслужба. За посещението на Георге Иванов в София стана известно от съобщение на прессекретариата на президента Румен Радев вчера. В него се казва, че визитата е официална и двудневна. Среща с Борисов и Захариева не е била обявена официално, но според източници на \"Дневник\" е била планирана за утре сутрин. Днес Борисов е на посещение в Палестинската автономия и се очаква да пристигне в София довечера.\" - в. \"Дневник\".\"Договорът за името на Македония задължава България да е изключително внимателна заради \"географските и историческите обременености\" в региона. Това каза президентът Румен Радев на пресконференция с македонския си колега Георге Иванов, който е на посещение в България. \"Република Македония, която се предлага да носи името Република Северна Македония, се намира на югозапад от София и на запад от Пирин\", добави Радев. Освен това президентът смята, че България има нужда от гаранции, че Договорът за добросъседство, подписан през август 2017 г., \"ще остане напълно в сила и когато насреща имаме Република Северна Македония\". Той приветства усилията за разрешаване на казуса, защото са \"важна стъпка по пътя на атлантическата и европейската интеграция (на Македония), която подкрепяме\". Според него обаче ситуацията задължава България да следи \"не само преговорите между Македония и Гърция, но и да ги има предвид в преговорите в двустранните отношения\" с Македония. Основният залог за подкрепа по думите му е спазването на политическата декларация от 1999 г. и Договора за добросъседство от 2017 г., според който \"двете държави се задължават да нямат дейности една срещу друга\", били те сепаратистки, свързани с териториални претенции, или недобронамерена пропаганда. Радев посрещна Иванов, но президентът няма да бъде приет от премиера Бойко Борисов и външния министър Екатерина Захариева по време на двудневното си посещение заради кризата, която отприщи решението му ден след като Гърция и Македония обявиха, че има сделка за името, да ѝ наложи вето, ако тя бъде гласувана в парламента...\" - в. \"Дневник\".\"Протоколна катастрофа сътвори вчера правителството, след като премиерът Бойко Борисов и външният министър Екатерина Захариева отказаха да се срещнат с македонския президент Георге Иванов. Той гостува в София по покана на българския държавен глава Румен Радев, отправена през февруари тази година. Президентската институция е била информирана за решението на Борисов от външното министерство. Причината е намерението на Иванов да наложи вето на споразумението за новото име на Македония с Гърция и демонстративното му поведение от сряда, когато срещата му с премиера Зоран Заев и външния министър Никола Димитров за споразумението продължи само 2 минути. Според Иванов всичко, което е свято за Македония, е погазено, а ЕС и НАТО не могат да бъдат алиби за лошия договор. \"Президентът Георге Иванов знае прекрасно, че единственото, което искаме за Македония, е европейска интеграция, влизане в ЕС и НАТО, просперитет и свързаност\", коментира вчера Борисов. \"Когато беше боят в парламента на Македония, тогава първият, на когото се обадиха и президентът Георге Иванов, и Зоран Заев, и Никола Груевски, бях аз. Направих всичко възможно да помогна да се реши въпросът мирно\", посочи той. Още в сряда от външно съобщиха, че Екатерина Захариева днес и утре ще е на посещение в Македония. Военният министър Красимир Каракачанов одобри поведението на кабинета. \"Македонският президент е основната причина да се развалят нещата в преговорите между Македония и Гърция за името. И всъщност един от неговите най-близки сътрудници продължава оперативно да се занимава с шпионаж в България\", обяви лидерът на ВМРО...\" - в. \"Сега\".\"Винаги съм казвал, свидетели сте ми - в никакъв случай не се месим в спора между Македония и Гърция за името. Това заяви пред журналисти премиерът Бойко Борисов по повод отказа му да се срещне с македонския президент Георге Иванов. Винаги сме подкрепяли Македония, във всичко, обяви той. Нещо повече, опозиционните партия и в Македония и в Гърция, лидерите им, са мои приятели. Те са от Европейската народна партия. Ние на срещата върха настояхме те да не пречат на договора, добави Борисов. И Алексис Ципрас и Зоран Заев са смели премиери. За смелостта и за рисковете, които са поели, отбеляза Борисов. Не искам никой да омаловажава труда ми, нито този на комисаря Йоханес Хан. И Доналд Туск, и Могерини, и Жан-Клод Юнкер и целият ЕС положихме огромни усилия да се постигне този прогрес, добави Борисов. Всички положихме страхотни усилия, за да се придвижи този процес, обяви премиерът. Щеше да е предателство, ако след срещата за 120 секунди между премиера Заев, външния министър и президента Иванов, аз днес да се срещна с него. Затова прецених, че днес не е момента, категоричен бе Бойко Борисов.\" - в. \"Стандарт\".\"Подписването на договора между Македония и Гърция ще стане тези дни, заяви македонският външен министър Никола Димитров в интервю за Дойче веле, цитирано от агенция МИА, съобщи БТА. Той даде интервюто след среща с германския си колега Хайко Маас. \"Договорът трябва да мине на /заседание на/ правителството. Ще видим и какво се случва в Атина, и там има политически сътресения, ще има ли нещо специално в гръцкия парламент или няма да има, това може да стане през уикенда или веднага след уикенда\", каза Димитров, отговаряйки на въпроса сигурно ли е, че договорът ще бъде подписан през уикенда на гръцка територия. Той заяви, че очаква високопоставени гости на подписването на договора. Във връзка с вчерашната среща с президента Георге Иванов Димитров подчерта, че всички в Македония трябва да обединят силите си около един основен постулат, независимо от различните си становища по отношение на договора с Гърция. Министърът подчерта, че никоя институция не може да замени мнението на гражданите, изразено на референдум, тъй като става въпрос за тяхното бъдеще.\" - в. \"24 часа\".Уволненията в здравната система също са сред актуалните теми.\"Здравният министър отстрани шефката Златица Петрова Специализираната прокуратура разследва ръководството на Изпълнителната агенция \"Медицински одит\" (ИАМО) за скриване на лекарски грешки и пропуски при 11 смъртни случая в болници. Агенцията, известна като \"медицинския ДАНС\", е единствената служба, която проверява болниците за нарушения. Скандалните случаи в работата ѝ излезли наяве след проверка на Върховната административна прокуратура (ВАП). Случаите са само за 2017 г. ИАМО ги е проверявала, но не е уведомила изобщо прокуратурата за това. Говорителят на главния прокурор Румяна Арнаудова съобщи, че един от съмнителните случаи е за загинал при катастрофа. Тялото му било освободено от моргата, без да бъде направена аутопсия. Служителите на одита класифицирали случая като \"маловажен\". Друг път агенцията проверила обстоятелствата около смъртта на мъж със съмнения за емболия. Констатацията ѝ била, че двама лекари, единият личен на пациента, не са назначили необходимите изследвания, с което извършили нарушение. Въпреки това случаят отново е определен като \"маловажен\" и лекарите не са наказани, каза Арнаудова. Тя добави, че сред проверяваните, но недокладвани на прокуратурата казуси е смъртта на 6-7 бебета. \"Шефът на болницата би могъл да ни сигнализира. В \"Пирогов\" например има изнесени работни места на полицейски служители, които биха могли да ни сигнализират\", каза Арнаудова. И добави: \"Съвсем откровено си задавам въпроса - какво е правила агенцията през последните 3 г.? Имитирала е според мен административно наказателна дейност\". Проверката на прокуратурата тръгва от сигнали на вече бившия главен секретар на \"Медицински одит\" Димитър Евлогиев за потулени от агенцията нарушения в болници. Един от фрапиращите примери е за мъртвородено бебе в болницата в Стара Загора м.г., за който проверяващите констатират няколко нарушения на персонала, но след това случаят е определен за \"маловажен\" лично от шефката на агенцията Златица Петрова.\" - в. \"24 часа\".\"Парламентарната здравна комисия подкрепи предсрочното отстраняване на управителя на НЗОК проф. Камен Плочев, предаде репортер на Aгенция \"Фокус\". 11 от членовете на комисията гласуваха \"за\", а 7 бяха \"против\". Почти по същото време директорът на Изпълнителна агенция \"Медицински одит\" (ИАМО) проф. Златица Петрова беше временно отстранена от длъжност, докато тече проверка на Прокуратурата. Това каза министърът на здравеопазването Кирил Ананиев пред журналисти след заседание на Парламентарната здравна комисия. \"Докато тече проверката на Прокуратурата, управителят на Изпълнителна агенция \"Медицински одит\" ще бъде отстранен, за да се видят резултатите. Но мога да уверя, че това няма да влоши работата на ИАМО. Ние работим с Прокуратурата много тясно и ще направим всичко, което е необходимо, за да подпомогнем процеса на разследване\" каза министърът и посочи, че няма постъпили сигнали, че агенцията купува определени случаи. \"Проверявали сме работата на агенцията, но до такива изводи не сме стигнали. Всяка една от структурите на Министерството на здравеопазването се проверява веднъж в годината\", каза министър Ананиев и посочи, че днес предстои да се реши кой ще води ИАМО, докато управителят е временно освободен.\" - в. \"Стандарт\".Идеята за създаване на езикова полиция също е във фокуса на всекидневниците.\"Нов орган, който да следи за спазването на правилата на българския език и да налага глоби, предвижда проект на закон, внесен в парламента от \"Обединени патриоти\". Проектът цели въвеждането на правила за изучаване и използване на езика. Въвеждат и глоби за длъжностни лица, които нарушават закона. От 100 до 500 лв. са предвидените глоби за органите на изпълнителната, съдебната и местната власт, и доставчиците на медийни услуги, ако не използват българския книжовен език или не осъществяват контрол. При взаимодействие с държавните структури и публични прояви трябва да се ползва само български език според проекта за закон. Все пак за рекламна цел или с цел забавление се допуска употребата и на чужд език. При нарушения на нормите на българския език от издатели на учебници, речници и други учебни помагала глобите трябва да са между 500 и 1000 лв. за физически лица, и 1000 - 2000 лв. за юридически лица...\" - в. \"Дневник\".\"Според авторите на закона надписите на частни сгради, обекти и транспортни средства и униформите на техните служители \"могат да се изписват допълнително и на чужд език\". Контрол по спазването на закона трябва да осъществява председателят на Съвета за български език. Председател по право трябва да е директорът на Института за български език при БАН. Законът предлага и създаването на институт за изучаване на български език от живеещите в чужбина. Предлагат се и норми за създаването и използването на българска кирилица в дигитална среда. \"По този начин ние изпълняваме една конституционна необходимост\", каза лидерът на \"Обединени патриоти\" в парламента Волен Сидеров. Според него това се прави с цел основният език в страната да остане българският. \"Не всичко е туризъм\", каза още Сидеров. Той обясни, че тази законова инициатива е продиктувана от ползването на други езици от страна на институциите и даде пример с български полицаи, на чиито униформи надписите са на английски език...\" - в. \"Сега\".", "date": "2018.06.15", "title": "Борисов отказа среща на Георге Иванов, уволнения в здравната система, Патриотите искат езикова полиция… "}
{"url": "https://news.bg/int-politics/v-gruziya-nominiraha-36-godishniya-mamuka-bahtadze-za-premier.html", "text": "Управляващата партия в Грузия номинира за премиерския пост 36-годишния Мамука Бахтадзе, който изпълнява длъжността на финансов министър, предаде Би Би Си. По-рано той беше генерален директор на грузинските железници.Припомняме, на 13 юни досегашният премиер Георгий Квирикашвили подаде оставка на фона на разногласията с лидера на управляващата партия \"Грузинската мечта\" Бидзина Иванишвили.Кандидатурата на Бахтадзе е получила единодушна подкрепа от парламентарното мнозинство, увери неговият лидер Арчил Талаквадзе.Чуват се обаче и мнения, че 36-годишният кандидат е лична номинация на председателя на управляващата партия Бидзина Иванишвили.62-годишният бизнесмен Бидзина Иванишвили - най-богатият човек в Грузия, беше начело на правителството през 2012-2013 г., след което обяви, че излиза от политиката.Въпреки това срещу него се отправят упреци, че продължава да контролира процесите във властта.Според конституцията на страната, целият кабинет подава оставка с премиера.", "date": "2018.06.15", "title": "В Грузия номинираха 36-годишния Мамука Бахтадзе за премиер"}
{"url": "https://news.bg/crime/sedem-sa-postradalite-pri-katastrofata-v-stolitsata.html", "text": "Общо седем души са пострадали при верижната катастрофа на столичния булевард \"Иван Гешов\", предаде Нова. Сред пострадалите са и семейство с 12-годишно дете.Шофьорът предизвикал катастрофата е арестуван. Кръвна проба показала наличие на алкохол в кръвта му. Припомняме, девет коли се сблъскаха вечерта на 14 юни.По първоначална информация, катастрофата е предизвикана от джип.Един в друг на 14 юни около 20:00 часа се блъскат осем автомобила. По-сериозно са пострадали трима души - семейство с дете. Те са хоспитализирани.Шофьорът, предизвикал верижната катастрофа, е отказал проба за алкохол с дрегер. Той е бил арестуван.Живущите в района твърдят, че в участъка често се случват катастрофи, а вечер дори се правят гонки между коли.", "date": "2018.06.15", "title": "Седем са пострадалите при катастрофата в столицата"}
{"url": "https://news.bg/crime/ot-meditsinski-odit-popravyali-dokumenti-za-smart.html", "text": "Служители, които са извършвали проверки, от Изпълнителна агенция \"Медицински одит\", поправяли документи за смъртни случаи в лечебни заведения. Това заяви в ефира на Нова говорителят на главния прокурор - Румяна Арнаудова.Документите се фалшифицирали по нареждане на ръководството на ИАМО, за да могат такива случаи да бъдат затваряни като \"маловажни\".Припомняме, прокуратурата информира, че разследват агенцията за потулване на 11 лекарски грешки, довели до смърт.Други сигнали също били получени в прокуратурата. Арнаудова призова всички граждани да сигнализират, ако имат информация.Сигналите били за драстични нарушения, по тя директорът на агенцията Златица Петрова е поставяла резолюция \"маловажен случай\".\"Имало е комуникация със служители, които проверявали болници, били им давани оказания как да извършват проверка\", обясни Румяна Арнаудов.Сред случаите имало и такива с новородени.Корупционни практики имало в агенцията, обясни Арнаудова. Нямали данни за получаване на финансови облаги все още.", "date": "2018.06.15", "title": "От „Медицински одит“ поправяли документи за смърт"}
{"url": "https://news.bg/politics/dps-shte-podkrepi-vota-na-nedoverie.html", "text": "Вотът на недоверие ще го подкрепим, вотът на недоверие за сектор сигурност. Това заяви зам.-председателят на ПГ на ДПС Йордан Цонев в ефира на Нова.Това беше темата, по която ние искахме да внесем декември-януари вот на недоверие, обясни той и допълни, че е естествено ДПС да подкрепи вота на недоверие, тъй като са опозиционна партия.\"Аз се радвам, че БСП месеца по-късно узряха за тезата на ДСП\", изтъкна Цонев. Сектор сигурност най-изгнилия, категоричен е той. Имало сериозни проблеми и в сектора на здравеопазването.\"Има Плочев, няма Плочев. Болен Плочев, здрав Плочев\", посочи Цонев и заяви, че това не е сериозно състояние на системата.Правителството било в пълно безсилие да решава проблеми. Отказ имало от реформи, във всички сектори.Европредседателството приключи, обаче проблемите останаха, отсече депутатът от ДПС.Няма общини, в които не се говори български език, захвана Цонев по повод внасяния от патриотите законопроект за езика.Той е категоричен, че в общините, в който има турско етническо мнозинство всички наети в администрацията са завършили висше образовани. Те знаят перфектен български език, отсече Цонев.Тези, които се наричат патриоти национализираха езика на омразата, заяви Цонев. Според него този \"абсурден\" законопроект е част от поредиците стъпки срещу българските мюсюлмани и етническите турци.Цонев коментира и решенията да бъдат променяни имената на местности и обекти, които имат турски наименования. Защо да няма Мехмед чешма щом има български гражданин, който се казва Мехмед, пита Цонев.Хората го спирали и му споделяли, че са притеснени. Смяната на имената на хората беше предшествана от смяна на имената на местности, казвали му избиратели.Няма как да се чувстват те в собствената си родина, отсече Цонев.Той апелира към премиера Бойко Борисов. Министър-председателят сам казал, че е гарант за етническия мир в страната.", "date": "2018.06.15", "title": "ДПС ще подкрепи вота на недоверие"}
{"url": "https://news.bg/int-politics/silite-na-sasht-ostavat-v-yuzhna-koreya-vapreki-spiraneto-na-voennite-ucheniya.html", "text": "Силите на САЩ ще останат в Южна Корея въпреки спирането на съвместните военни учения. Това обяви високопоставен служител в кабинета на южнокорейския президент, цитиран от местните медии.Според служителя присъствието на американските военни е резултат от отношенията между САЩ и Южна Корея и, тъй като няма нищо общо с проблема със Северна Корея, то не може да бъде обсъждано или предоговаряно в преговорите между Пхенян и Вашингтон.Вчера американски официален представител обяви, че съвместните военни учения с Южна Корея на Корейския полуостров са били прекратени за неопределен период, след като американският президент Доналд Тръмп се съгласи да спре ученията след срещата си със севернокорейския вожд Ким Чен-ун, който го увери, че е ангажиран да се откаже напълно от ядрените оръжия.", "date": "2018.06.15", "title": "Силите на САЩ остават в Южна Корея въпреки спирането на военните учения"}
{"url": "https://news.bg/int-politics/tramp-pred-liderite-na-g-7-krim-prinadlezhi-na-rusiya.html", "text": "Президентът на САЩ Доналд Тръмп е заявил пред лидерите на страните от Г-7, че Крим принадлежи на Русия, съобщава BuzzFeed News, като се позовава на дипломатически източник.Източникът отбелязал, че Тръмп смята Крим за руски, защото \"всеки, който живее там, говори руски език\".Дипломатическият източник също така разкрил, че Тръмп е поставил под въпрос подкрепата, която лидерите на Г-7 оказват на властите в Киев, като подчертал, че \"Украйна е една от най-корумпираните страни в света\".Изданието отбелязва, че към момента не е ясно дали изявленията на американския президент са били \"шега, изпусната мимоходом\", или те \"сигнализират за радикално отклонение от сегашната външна политика на САЩ\".Говорителят на Белия дом Сара Сандърс е отказала да коментира съобщенията, че Тръмп е нарекъл Крим руски.Миналата седмица американският лидер е заявил, че неговият предшественик Барак Обама е \"допуснал\" анексирането на Крим от Русия.\"Трябва да попитате президента Обама, защото той е този, който допусна Крим да бъде анексиран. (...) Обама може да говори всичко, което иска, но той е този, който позволи на Русия да анексира Крим. Аз щях да имам съвсем друго отношение\", подчертал американският държавен глава.", "date": "2018.06.15", "title": "Тръмп пред лидерите на Г-7: Крим принадлежи на Русия"}
{"url": "https://news.bg/politics/opozitsiyata-napusna-plenarna-zala-zaradi-otstranyavaneto-na-plochev.html", "text": "БСП скочиха срещу прибързаното освобождаване на Камен Плочев като шеф на НЗОК. Славчо Велков пръв изрази недоволството си. За къде бързате, дами и господа, пита той. Трябвало да има сериозни дебати.Той се закани, че от него щяло да има сериозни дебати, от които на някои щяло да им се доплаче. И Филип Попов смята, че я петък се внасят нови точки. Според него не трябва да се бърза с освобождаването на Плочев. Нямате визия за една седмица, ядоса се и Георги Свиленски. Освен това управляващите изобщо нямали визия за приоритетите на страната.Йордан Цонев от ДПС също смята, че сериозни теми не трябва да се вкарват точно днес. Съпартийците му заради Рамазан Байрям нямало да присъстват в зала, точно когато се гледат такива важни теми.Червеният депутат Драгомир Стойнев припомни, че имало съгласие, че точки в последния момент няма да се вкарват. Ако силово се вкарвал нов дневен ред, левицата щяла да напусне пленарна зала и да остави мнозинството само да работи. Цвета Караянчева смята, че ако започне работата веднага и новите точки щели да минат през зала.Левицата и ДПС напуснаха залата. Караянчева започна поименна проверка. Оказа се, че няма кворум. 114 депутати бяха в зала. Председателят на НС даде 15 минути почивка с надежда да се съберат законотворци.След почивката се оказа, че парламентът няма да се занимава със законодателна дейност. 105 бяха в зала. Парламентарен контрол обаче ще има.Преди това социалистите остро се възмутеха от Караянчева. Червените дадоха брифинг в НС за напускането си. Драгомир Стойнев се противопостави на авторитарния режим на работа, който налагат управляващите.Смятахме този стил за отминал, тук се работи от ден за ден, каза той. Отклонявало се вниманието от отстраняването на Камен Плочев, който разкрил проблемите в здравеопазването. Остро протестираме срещу този произвол, категоричен е социалистът. Управляващите търсят само скандали, според него. Стойнев видя липса на капацитет в мнозинството. Управляващите никога не са мислели за просперитета на българския народ според левицата.Данаил Кирилов от ГЕРБ се опита да омиротвори напрежението и предложи да се удължи работата на НС, докато минат и новите точки, ядосали левицата. От БСП обаче поискаха поименна проверка. Парламентарният шеф Цвета Караянчева се видя в чудо как да успокои цирка. Георги Свиленски обясни, че се нарушавал правилника.На вас работи ли ви се господин Свиленски, попита Караянчева.Данаил Кирилов разясни правилника. Според него след като БСП арогантно демонстрира нежелание за работа, мнозинството трябва да покаже как може и без опозицията да се работи.Според него може да се дебатират законите, но без да бъдат гласувани заради липсата на кворум.Ще помисля върху предложението на господин Кирилов, подчерта парламентарният шеф. И патриотите са за продължаване на работата.Вежди Рашидов пък се ядоса на червените: \"Това не е кафене\". Според него от уважение към министрите не можело да има дори и контрол. Цвета Караянчева обяви, че се съобразява с мнението на депутатите и прекрати заседанието.", "date": "2018.06.15", "title": "Опозицията напусна пленарна зала заради отстраняването на Плочев"}
{"url": "https://news.bg/int-politics/yunker-razkri-tramp-mi-kaza-ti-si-brutalen-ubiets.html", "text": "Жан-Клод Юнкер е чувал какви ли не неща, докато е бил премиер на Люксембург и председател на Европейската комисия, но вероятно никога не е чувал това, което американският президент му е казал през уикенда, а именно, че е \"брутален убиец\", отбелязва \"Ройтерс\".Юнкер, който присъстваше на срещата на лидерите на страните от Г-7 в Канада през миналата седмица, говори за срещата си с Тръмп в реч пред парламента на германската провинция Бавария в Мюнхен вчера.\"Тръмп ми каза през миналата седмица: \"Жан-Клод - ти си брутален убиец\", разкри Юнкер, допълвайки: \"Това е първият път, в който Люксембург се превърна в такава опасност за САЩ. Мисля, че го имаше предвид като комплимент, но не съм сигурен.\"Срещата на върха на Г-7 не успя да помири нарастващия разрив между САЩ и другите сили, много от които Тръмп обвинява в търговски политики, които са несправедливо в ущърб на САЩ.Страните от Европейския съюз вчера единодушно подкрепиха план за налагане на вносни мита на стойност 2,8 млрд. евро за американски стоки в отговор на митата на САЩ върху стоманата и алуминия.\"Не можем да оставим митата без отговор. Изобщо не съм в настроение за война, но не приемам, че ни се налага диктат от други места, какво трябва да правим в Европа\", подчерта Юнкер, добавяйки: \"Това е независим континент. Мнозина са се борили за това.\"", "date": "2018.06.15", "title": "Юнкер разкри: Тръмп ми каза \"ти си брутален убиец\""}
{"url": "https://news.bg/crime/zhandarmeriya-potushava-skandal-mezhdu-dva-tsiganski-klana-v-sofiya.html", "text": "Сили на жандармерията са били изпратени в столичната циганска махала \"Христо Ботев\", съобщава БНР.Причината за полицейската операция е напрежение между две цигански фамилии, възникнало преди дни.И двата цигански клана, участващи в скандала, се занимават с различни незаконни дейности на територията на Германия.Засега не се съобщава за арестувани. ", "date": "2018.06.15", "title": "Жандармерия потушава скандал между два цигански клана в София"}
{"url": "https://news.bg/bulgaria/udostoiha-zaginalite-piloti-na-mi-17-s-pochesti.html", "text": "Загиналите пилоти на хеликоптера Ми-17 - майор Пламен Пантелеев и майор Стоян Неделчев са повишени в звание посмъртно. Това нареди министърът на отбраната Красимир Каракачанов.Хиляди изпращат загиналите пилоти на централните гробища в Пловдив. Те ще бъдат погребани с пълен военен церемониал.Припомняме, двамата пилоти загинаха на 11 юни близо до авиобаза Крумово.По време на планов полет на височина от 50 метра, машината губи баланс и пада, като избухва пожар. а трети беше ранен. Загинали са командирът на екипажа Пламен Пантелеев и помощник-пилотът Стоян Неделчев. Третият член на екипажа - бордният инженер Алексей Каменов, е хоспитализиран и е в съзнание.Пострадалият е настанен във ВМА. Състоянието му е стабилно, съобщиха от здравното заведение. Припомняме, в началото на юни миналата година. Тогава най-тежко пострадалият капитан Георги Анастасов почина. Тримата военни пилоти бяха извадени от свои колеги от фрегатата \"Дръзки\".", "date": "2018.06.15", "title": "Удостоиха загиналите пилоти на Ми-17 с почести"}
{"url": "https://news.bg/world/chetiri-detsa-postradaha-pri-vzriv-na-kola-v-kiev.html", "text": "Четири деца бяха ранени при взрив в кола \"Волга\" в Киев, предаде агенция \"Униан\".С най-тежки травми е 5-годишно момченце, което е в кома. Пострадали са и три момичета, едното от които е в тежко състояние.Съобщава се, че колата е била паркирана в двор, където децата са играели. По думите на едно от по-леко пострадалите момичета, те влезли в колата и намерили вътре кутийка, подобна на тези от чай. Когато я отворили, видели \"връвчица\". Малкият Павел я дръпнал и се раздал взрив.Засега не се съобщават подробности за това на кого е принадлежал автомобилът и защо е бил отключен.", "date": "2018.06.15", "title": "Четири деца пострадаха при взрив на кола в Киев"}
{"url": "https://news.bg/int-politics/tramp-koziruval-na-general-ot-severna-koreya-v-sasht-izbuhna-skandal.html", "text": "Новопубликувани видеокадри от севернокорейската държавна телевизия KCTV показват американския президент Доналд Тръмп да козирува пред севернокорейски генерал по време на срещата с севернокорейския вожд Ким Чен-ун в Сингапур, което е необикновен израз на уважение от американски президент към висш военен от враждебен режим, отбелязва СиЕнЕн.Във военните среди, връщането на поздрав от военен офицер на приятелска чуждестранна страна е обичайна практика за американски военни офицери и се смята за военен професионализъм. Няма правило, че американският президент е длъжен да върне поздрав, което се смята за знак на взаимно уважение.След като Тръмп и Ким си стиснаха ръцете, двамата влязоха в стая, в която се намираха различни членове от делегацията на Ким, показва видеото на KCTV.След това Тръмп започва да се ръкува с присъстващите в залата. При срещата си със севернокорейския генерал Но Куан-чол, който е бил в пълна военна униформа, Тръмп първо протяга ръката си, на което генералът отговаря с козируване. Тръмп му върнал жеста, козирувайки на свой ред, като след това отново протяга ръката си и двамата мъже се ръкостискат.Американски правителствен служител е заявил пред СиЕнЕн, че Тръмп е бил информиран за протокола, който повелява да не козирува на военни офицери от други страни. Белият дом обаче не гледа на действията на Тръмп като на грешка. Това се разглежда като част от по-голямата цел на този ден, която според Белия дом е да се покаже уважение към Ким и неговия антураж.По време на пресконференция в Белия дом говорителката Сара Сандърс изтъкна, че Тръмп просто е използвал \"обичайна учтивост\".\"Обичайна учтивост е, когато военен служител от друго правителство козирува, да върнете жеста\", коментира Сандърс.", "date": "2018.06.15", "title": "Тръмп козирувал на генерал от Северна Корея, в САЩ избухна скандал "}
{"url": "https://news.bg/crime/masov-boy-v-kyustendil.html", "text": "Шестима души пострадаха при масов бой в Кюстендил, информира БНР. Мелето е станало в ромския квартал \"Изток\" в града на 14 юни вечерта.Спор между роднини предизвикал голям скандал, след който последвало масово сбиване. Съседи на ромското семейство се включили в мелето.Един от пострадалите е в сериозно състояние. Мъжът е транспортиран в столична болница.Полицията е арестувала трима души, участвали в боя. Разследването по случая продължава.", "date": "2018.06.15", "title": "Масов бой в Кюстендил"}
{"url": "https://news.bg/politics/erik-rubin-pozdravi-borisov-za-predstavyaneto-mu-pred-globalnata-konferentsiya.html", "text": "Премиерът Бойко Борисов и посланикът на САЩ в България Ерик Рубин обсъдиха актуални политически теми и развитието на двустранните отношения, съобщиха от Министерския съвет.Срещата се проведе ден след като премиерът ни се завърна от посещение в Израел и Палестина.Американският посланик Ерик Рубин поздрави Борисов за участието му в Глобалната конференция на Американския еврейски комитет в Ерусалим. Пред форума Борисов заяви, че България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина.Според Ерик Рубин на фона на динамичните глобални и регионални процеси България успява да защити престижа и авторитета си на страна с ясни и устойчиви действия.По време на Глобалната конференция Борисов представи визията на Българското председателство за подобряването на свързаността на страните от Западните Балкани като основен инструмент за преодоляването на различията в региона.Ерик Рубин подчерта, че България провежда активна и балансирана политика в региона на Балканите и в Европа.Припомняме, на 7 юни американският посланик се срещна с лидера на БСП Корнелия Нинова по негова инициатива. Срещата е била в централата на БСП. Двамата са обсъдили актуалните събития, както и развитието на двустранните отношения между България и САЩ.", "date": "2018.06.15", "title": "Ерик Рубин поздрави Борисов за представянето му пред Глобалната конференция"}
{"url": "https://news.bg/int-politics/kitay-besen-sled-kato-tramp-udari-s-mita-kitayski-vnos-za-50-mlrd-dolara.html", "text": "Китай се зарече да реагира бързо, в случай, че новите мита на САЩ, насочени към китайския внос, навреждат на интересите на Пекин. Това обяви говорителят на китайското външно министерство, съобщават световните осведомителни агенции.Белият дом ще публикува пълния списък на китайските стоки, които ще бъдат ударени с мита, по-късно през деня. Според информации в медиите САЩ първоначално са планирали да наложат мита върху 1300 китайски продукта, но са решили да ограничат списъка до между 800 и 900 продукта.През април търговският представител на САЩ Робърт Лайтхайзър разкри предварителен списък на китайски вносни стоки, които ще бъдат засегнати от мита, който включваше продукти, използвани в роботиката, информационните технологии и космическата индустрия.Междувременно Китай вече предупреди, че ще се откаже от предоговарянето на търговско споразумение с Вашингтон в случай, че митата бъдат наложени.По-рано днес българско време американският президент Доналд Тръмп реши да наложи вносни мита върху китайски продукти, съобщи \"Файненшъл таймс\", позовавайки се на запознати с детайлите на неговата по-ранна среща със съветници снощи.Според информацията митата обхващат китайски стоки на стойност около 50 млрд. долара.", "date": "2018.06.15", "title": "Китай бесен, след като Тръмп удари с мита китайски внос за 50 млрд. долара"}
{"url": "https://news.bg/politics/es-ne-ni-zadalzhava-niskata-tsena-da-e-osnoven-kriteriy-pri-obshtestveni-porachki.html", "text": "Правилата на ЕС не ви задължават да изберете най-ниската цена на обществената поръчка. Това каза Елжбета Бенковска, европейският комисар, отговарящ за вътрешния пазар и промишлеността по време на конференция \"Подобряване на достъпа до обществени поръчки\".Бенковска отбеляза, че винаги е по-добре да се гледа съотношението цена - качество и то в дългосрочен план. Тя обяви, че през месец септември за подобряване на практиката на възложителите ще бъде създаден център за компетенции на европейско ниво. СпоредСпоред Бенковска са нужни целенасочени програми за възложители. Очаква се и започването на работата на първия център за насърчаване на иновативни обществени поръчки. Фокусът на работата е постигането на устойчивост и иновативност.Относно предизвикателствата и промените, произтичащи от пазара на труда, свързани със застаряването на населението налагат развитието на социалните услуги, на инфраструктурата, която следва да е достъпна за хората с увреждания.По думите й социалните предприемачи следва да имат достъп до пазара на обществени поръчки.Друго голямо предизвикателство е свързано с процеса на дигитализация на икономиката. Еврокомисар Бенковска е убедена, че по-голямата наличност на данни, ще подобри достъпа до пазара на обществени поръчки. Изкуственият интелект също може да помогне за обществените поръчки.Друго предизвикателство, което срещат много от държавите членки, е свързано с ефективна система за правни средства за защита. Еврокомисар Бенковска отбеляза, че това е много важна система като цяло за обществените поръчки, тъй като се залагат индикатори, с които да се измерва ефективността на услугите.По думите й следва проектите да не се забавят в резултат от подадени съдебни искове. \"С тази конференция отново ще покажем, че обществени поръчки ще спомогнат за конкурентоспособност и достъп до пазара\", категорична е еврокомисар Бенковска.Вицепремиерът Томислав Дончев отбеляза, че обществените поръчки не са дребен административен детайл, а средство за провеждане на политики. Така възложените обществени поръчки на година са под 10% от БВП, но като брой договори, компании, ангажирани лица - това е една политика, която достига до много хора.Той насочи вниманието към мотото на бъдещето на кохезионната политика - \"да се научим да правим повече с по-малко\", като отбеляза, че голямата цел е да запълним тази конструкция със съдържание.По думите му именно обществените поръчки са тези фини механизми, които биха могли да спомогнат за запълването със съдържание на този конструкт. Дончев отбеляза още, че системата е консервативна и ние не насърчаваме достатъчно иновациите. По думите му често иновативните решения, които се предлагат не се вместват в заданието на обществените поръчки. Той констатира още липса на чувствителност в това отношение.", "date": "2018.06.15", "title": "ЕС не ни задължава ниската цена да е основен критерий при обществени поръчки "}
{"url": "https://news.bg/int-politics/glavataryat-na-talibanite-v-pakistan-likvidiran-pri-udar-na-dron-na-sasht.html", "text": "Главатарят на пакистанските талибани молла Фазлуллах е бил убит преди два дни при удар с безпилотен самолет, извършен от американската армия в североизточната провинция Кунар в Афганистан. Това съобщи афганистански правителствен служител пред СиЕнЕн.Фазлуллах, който ръководи пакистанските талибани от 2013 г., е отговарял за операциите в долината Суат в Пакистан, по време на които екстремистите прострелват и почти убиват правозащитничката и бъдеща носителка на Нобелова награда за мир Малала Юсафзай, докато тя се е връщала от училище през октомври 2012 г.Според говорителя на силите на САЩ в Афганистан Мартин О'Донъл ударът с дрон е бил извършен на границата между Пакистан и Афганистан, като определената цел на атаката е бил Фазлуллах, наричан \"емир\" на пакистанските талибани. Командването на САЩ обаче твърди, че въздушният удар не е застрашил настоящото едностранно спиране на огъня в Афганистан.\"Силите на САЩ в Афганистан и ръководените от НАТО сили продължават да се придържат към едностранното спиране на огъня от правителството на Афганистан с афганистанските талибани, обявено от афганистанския президент Ашраф Гани, което започна на 27-ия ден от Рамадан\", се отбелязва в изявление на американските сили в Афганистан.\"Както вече беше посочено, примирието не включва усилията на САЩ за борба с тероризма срещу ДАЕШ, \"Ал Каида\" и други регионални и международни терористични групировки\", се допълва в изявлението.", "date": "2018.06.15", "title": "Главатарят на талибаните в Пакистан ликвидиран при удар на дрон на САЩ"}
{"url": "https://news.bg/health/bezplatni-pregledi-za-tuberkuloza-v-tsyalata-strana.html", "text": "Безплатни прегледи за туберкулоза ще се проведат за втори път през 2018 г. в болниците за диагностика и лечение на туберкулозата, съобщиха от Министерството на здравеопазването (МЗ).Кампанията \"Седмица на отворените врати\" започва на 18 юни и ще продължи до 22 юни. Инициативата е по Програма \"Подобряване на устойчивостта на Националната програма по туберкулоза\" към МЗ, финансирана от Глобалния фонд за борба срещу СПИН, туберкулоза и малария.По време на \"Седмицата на отворените врати\" всеки желаещ може да провери какъв е риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания.При откриването на случаи на туберкулоза своевременно се предприемат мерки за хоспитализация и лечение и така се прекъсва веригата за предаване на инфекцията.По време на кампанията, проведената през март 2018 г., общо анкетирани за туберкулоза са 3 004 лица. На 1436 лица в риск от туберкулоза са извършени медицински прегледи и допълнителни изследвания. 32 души са имали с туберкулоза и 110 са били с латентна туберкулозна инфекция, които са започнали лечение.Инициативата се провежда от 2009 г. Тя е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.Болниците, в които ще има безплатни прегледи са:За област Благоевград - \"Специализирана болница за активно лечение на пневмофтизиатрични заболявания - Благоевград\" ЕООД. - гр. Благоевград ул. \"Цанко Церковски\" № 4 Диагностично-консултативно отделение от 18-22 юни.За област Бургас - \"Специализирана болница за активно лечение на пневмофтизиатрични заболявания - Бургас\" ЕООД - гр. Бургас ул. \"Ген. Гурко\" № 64 - от 18 до 22 юни.За област Варна - \"Специализирана болница за активно лечение по пневмофтизиатрични заболявания - Варна\" ЕООД - гр. Варна ул. \"Мануш войвода\" № 11А - от 18 до 22 юни.За област Велико Търново - \"Специализирана болница за активно лечение на пневмофтизиатрични заболявания - \"Д-Р ТРЕЙМАН\" ЕООД гр. Велико Търново местност \"Света гора\" - стационар - за 18-22 юни.За област Видин - \"Многопрофилна болница за активно лечение \"Света Петка\" АД гр. Видин ул. \"Цар Симеон Велики\" № 119 Отделение по Пневмология и Фтизиатрия - ПФО Диспансер 18-22 юни.За област Враца - \"Специализирана болница за активно лечение на пневмофтизиатрични заболявания - Враца \" ЕООД - гр. Враца ул. \"Ген. Леонов\" № 93 Диагностично-консултативно отделение 18-22 юни.За област Габрово - \"Специализирана болница за активно лечение на белодробни болести - Габрово\" ЕООД - гр. Габрово, кв. \"Дядо Дянко\", ул. \"Д-р К. Въгленов\" № 1 от 11 до 15 юни.За област Добрич - \"Многопрофилна болница за активно лечение - Добрич\" АД - гр. Добрич ул. \"Панайот Хитов\" № 24, от 11 до 15 юни.За област Кърджали - \"Многопрофилна болница за активно лечение д-р Атанас Дафовски\" АД гр. Кърджали бул. \"Беломорски\" №53 пневмо-фтизиатрично отделение VI-ти етаж 18-22 юниЗа област Кюстендил - \"Многопрофилна болница за активно лечение \"Д-р Никола Василев \" АД гр. Кюстендил, пл. \"17-ти януари\" № 1, 18-22 юни.За област Ловеч - \"Специализирана болница за активно лечение на белодробни болести - Троян \" ЕООД гр. Троян обл. Ловеч, ул. \"Васил Левски\" № 253 В приемно-консултативния кабинет 11-22 юни.За област Монтана - \"Многопрофилна болница за активно лечение - д-р Стамен Илиев \"Многопрофилна болница за активно лечение д-р Стамен Илиев\" АД гр. Монтана ул. \"Сирма войвода\" № 2 от 18 до 22 юни.За област Пазарджик - \"Специализирана болница за активно лечение на пневмофтизиатрични заболявания - Пазарджик\" ЕООД - гр. Пазарджик, ул. \"Болнична\" № 15 ет. 2 18-22 юни.За област Перник - \"Специализирана болница за активно лечение на белодробни болести - Перник\" ЕООД гр. Перник, местност \"Голо бърдо\" от 18-22 юни.За област Плевен - \"Университетска многопрофилна болница за активно лечение - д-р Георги Странски\" EAД - гр. Плевен, ул. \"Кирил и Методий\" 20 - 18-22 юни.За област Пловдив - \"Университетска многопрофилна болница за активно лечение - Свети Георги\" ЕАД гр. Пловдив бул. \"Пещерско шосе\" № 66 - 11-15 юни.За област Разград - \"Многопрофилна болница за активно лечение \"Св. Иван Рилски - Разград\" АД гр. Разград, ул. \"Коста Петров\" № 2, 18-22 юни.За област Русе - \"Специализирана болница за активно лечение на певмофтизиатрични заболявания - \"Д-р Димитър Граматиков - Русе\" ЕООД гр. Русе, ул. \"Алея Лилия\" № 1 от 18-22 юни.За област Силистра - \"Многопрофилна болница за активно лечение - Силистра\" АД гр. Силистра, ул. \"Петър Мутафчиев\" № 80, Пневмо-фтизиатрично отделение 25-29 юни 2018 г.За област Сливен - \"Многопрофилна болница за активно лечение - д-р Иван Селимински\" АД гр. Сливен ул. \"Сергей Румянцев\" №2 ОПФ-ФС - приемен кабинет 18-22 юни.За област Смолян - \"Многопрофилна болница за активно лечение - д-р Братан Шукеров\" АД гр. Смолян бул.\"България\" № 2 в пневмо-фтизиатричен кабинет 18-22 юниЗа София-град - Многопрофилна болница за активно лечение на белодробни болести \"Св. София\" - Гр. София, бул.\"Акад. Ив. Гешов\" № 19 - 18-22 юни.За София-град - \"Втора многопрофилна болница за активно лечение - София\" ЕАД. Записване на желаещите на тел. 02/91 58 591 от 18-22 юниЗа София-област - \"Специализирана болница за активно лечение по пневмофтизиатрични заболявания - София област\" ЕООД. гр. София, бул. \"Сливница\" № 309 18-22 юниЗа област Стара Загора - \"Специализирана болница за активно лечение на пневмофтизиатрични заболявания - Стара Загора \" ЕООД гр. Стара Загора ул. \"Армейска\" № 11 18-22 юниЗа област Търговище - \"Многопрофилна болница за активно лечение - Търговище\" АД гр. Търговище кв. \"Запад\", 18-22 юни.За област Хасково - \"Специализирана болница за активно лечение на пневмофтизиатрични заболявания - Хасково\" ЕООД, гр. Хасково ж.к. \"Болярово\" №2, 18-22 юни.За област Шумен - \"Многопрофилна болница за активно лечение - Шумен\" АД, гр. Шумен ул. \"Васил Априлов\" № 63 в приемeн кабинет на фтизиатрично отделение 18-22 юни.За област Ямбол - \"Многопрофилна болница за активно лечение \"Св. Панталеймон - Ямбол\" гр. Ямбол ул. \"Панайот Хитов\" № 30 от 11-15 юни.", "date": "2018.06.15", "title": "Безплатни прегледи за туберкулоза в цялата страна"}
{"url": "https://news.bg/economics/nevizhdano-niska-bezrabotitsa-u-nas.html", "text": "Отчетена е най-ниската безработица у нас от декември 2008 г. у нас. Безработицата в България продължава да намалява. Това сочат данни на Агенцията по заетостта.Тенденцията е продължила и през месец май. През петия месец от годината равнището на безработицата у нас е спаднало с 0.3 % спрямо април и се установява на 6.1%.На годишна база пък спадът е от 1 %.Статистиката на Агенцията по заетостта показва, че през изминалия месец е достигнато най-ниското равнище на регистрирана безработица от декември 2008 г. насам.В края на месеца са регистрирани общо 200 458 безработни, те представляват с 5.0% по-малко спрямо безработните предходния месец. Същевременно безработните през месец май в България са намалели с 14.3% спрямо неработещите година по-рано.Новорегистрираните безработни през май са под 20 хил. души, а от тях едва 1 258 не са били нито учащи, нито работещи.Агенцията по заетостта се занимава освен с безработни и с заети, учащи и пенсионери. През май 443 души от тези групи са били регистрирани като търсещи работа.Общо 21 740 лица са постъпили на работа през месеца, като 91.3% от тях са устроени в реалната икономика.В резултат от изпълнението на активните мерки за насърчаване на заетостта сред безработните, през месеца в субсидирана заетост са включени 1 889 лица: 708 - по схеми на ОП РЧР, 397 - по програми и 784 - по мерки.Работните места през май са били 21 301, като 87.3% от тях са в частния сектор. Най-голям дял свободни работни места са заявени в преработващата промишленост 25.1%, хотелиерството и ресторантьорството 17.7%, търговията 13.6%, операциите с недвижими имоти 13.2%, селското, горското и рибното стопанство 5.2% и др.", "date": "2018.06.15", "title": "Невиждано ниска безработица у нас"}
{"url": "https://news.bg/int-politics/indiya-nalaga-mita-sreshtu-20-produkta-ot-sasht.html", "text": "Индия планира да въведе ответни мита срещу 20 продукта от САЩ, включително потребителски стоки, в отговор на вносните мита на Вашингтон върху стомана и алуминий, въведени през март, съобщава CNBC, позовавайки се на източници.Отбелязва се, че мерките ще влязат в сила на 21 юни, като Световната търговска организация (СТО) е била уведомена за тях още на 18 май.Президентът на САЩ Доналд Тръмп подписа указ за налагането на мита върху вноса на стомана и алуминий на 8 март. За разлика от Европейския съюз и Китай, Индия не се ангажира в търговски преговори със САЩ, за да се опита да се освободи от търговските ограничения.През 2017 г. страната имаше търговски излишък в размер на 23 млрд. долара със САЩ.", "date": "2018.06.15", "title": "Индия налага мита срещу 20 продукта от САЩ"}
{"url": "https://news.bg/crime/kola-izgorya-na-am-trakiya.html", "text": "Лек автомобил се подпали и е изгорял на автомагистрала \"Тракия\", предаде bTV. Инцидентът е станал в района на Вакарел близо до столицата.Първоначалната информация е, че една жена е пострадала.Екипи на полицията и пожарна безопасност са пристигнали на мястото. Пожарникарите са изгасили огъня. До колата има и линейка.Все още причините за пожара не са ясни.", "date": "2018.06.15", "title": "Кола изгоря на АМ \"Тракия\""}
{"url": "https://news.bg/tourism/niskoto-nivo-v-menidzhmanta-vodi-i-do-malki-postizheniya-v-turizma.html", "text": "Трансформацията в международния туризъм е предизвикателство за туристическото образование в България. Според бизнеса на завършилите специалисти им липсват умения, а университетите считат, че няма ясна дефиниция какви знания всъщност са необходими на туристическата индустрия, коментира проф. д-р Николина Попова на международна конференция \"Туризъм - изследване, развитие и обучение\", проведена в Международно висше бизнес училище - МВБУ.Имаме проблем с кадрите, но има проблем и с новите технологии, виждаме дигитална бизнес еволюция, което е трудно да се каже за туризма у нас. Голяма част от фирмите са офлайн, липсва систематичен подход и туристите в България реално нямат достъп до цялата възможна информация. Нужен е радикален подход. Какво подготвяме, студенти, които добре познават бизнеса, или студенти, които могат да го развиват, пита проф. Попова.Науката и практиката трябва да вървят ръка за ръка, обясни проф. д-р Щефан Кашай. Като предприемач и преподавател, той обясни че започвайки бизнес през 1992 г., не е предполагал, че книгите за маркетинг и мениджмънт от запад, на които се е уповавал тогава, не са изцяло приложими тук. Америка и Словакия се оказват доста по-различни пазари, индивидуалният подход е различен и маркетинговият подход е различен.Писах за предприемачество и предприятия и в същото време ги развивах и така повече от 20 години, ставах в 3 часа, за да постигна всичко това, обясни проф. Кашай. Истина е, че постоянно трябва да се учим и да повишаваме квалификацията си и не трябва да се забравя, че целта на предприемачеството не е само печалба.Ниското ниво в мениджмънта води и до малки постижения в туризма по отношение на производителност и по отношение на маркетинга, както и отношението към гостите и всичко това до един туристически продукт, който би трябвало да направи България една познаваема и привлекателна дестинация, коментира инж. Фратев.Всички си говорим, че има проблем с кадрите и въпросите са два, какви кадри излизат от нашите училища и университети и второ, как задържаме завършващите в България, обясни Сийка Кацарова. Дуалното образование и допълнително надграждане, така че децата, които излизат от средните училища, да бъдат подготвени за живота, не само теоретично, но и на практика, това обсъждат с работна група вицепремиерът Томислав Дончев и образователният министър, добави тя.Трябва да се лобира във всички висши училища да се вкарат платени стажове, трябва да има обединение по този въпрос. Ако се въведе повече практика в програмите, това ще даде възможност работодателите да се мотивират да заплащат повече, което би решило и вторият проблем, с напускането на кадрите към отвореният европейски пазар.По отношение на музеите и туризма, възможностите са много. Музей извън музея, не само да водим туристите в музея, но и да заведем музея до тях, да дигитализираме музеите и да улесним достъпа и да създадем по-различен, персонализиран туристически продукт, коментира Мария Тодорова.На конференцията участваха проф. д-р Щефан Кашай - преподавател в Университета в Жилина, Словакия, в областта на предприемачеството и инженерните науки и е един от 1000 най-влиятелни лидери в света 1000 Leaders of World Influence), двукратен носител на титлата Международна личност на годината 1999/2000 (International Man of the Year). Сред лекторите бяха Ирена Георгиева - зам.-министър на туризма, Константин Райков - член на КЗП, Мария Тодорова - главен инспектор в Главна дирекция \"Инспекторат за опазване на културното наследство\" в МК, инж. Любозар Фратев - председател на Тракийски туристически район, председател на УС на Съвета по туризъм в Пловдив, Сийка Кацарова - председател на УС на Българския съюз по балнеология и СПА туризъм и Вицепрезидент на Европейската СПА Асоциация, Жулиета Серафимова - генерален директор на Гранд хотел София АД и на София хотелс Мениджмънт и Румен Драганов е Председател на Контролния съвет на Сдружение Национален борд по туризъм.", "date": "2018.06.15", "title": "Ниското ниво в мениджмънта води и до малки постижения в туризма"}
{"url": "https://news.bg/int-politics/spestih-mnogo-pari-komentira-tramp-sporazumenieto-s-kndr.html", "text": "\"Спестих много пари\", обясни Доналд Тръмп, коментирайки сделката, целяща преодоляване на спора за ядрената програма на Северна Корея, съобщава АП.Той иска да има \"добри отношения\" с понастоящем изолирана страна, неговите действия целят да спасят семейства и граждани от ядрена война. Биха загинали 30-50 милиона души в един такъв случай, допълва той.Въпросът със Северна Корея е наследен от минали администрации, въпреки че е трябвало да бъде решен отдавана и може да се превърне в чудесна държава - икономически, обяснява президентът на САЩ.Запитан за съвместни военни учения с Южна Корея, Тръмп коментира: \"Аз ги мразех от деня, в който встъпих\". Милиони долари ще бъдат спестени чрез спирането на военните учения, допълва той.", "date": "2018.06.15", "title": "Спестих много пари, коментира Тръмп споразумението с КНДР "}
{"url": "https://news.bg/regions/gradushka-i-silen-poroy-v-blagoevgrad.html", "text": "Силна буря превърна улиците на Благоевград в реки. В града и околностите преваля и градушка.Градушката е унищожила почти цялата земеделска реколта в благоевградските села Бучино и Българчево, предаде БНТ.Според местните жители на село Бучино вследствие на градушката 90% от земеделската реколта е напълно унищожена. В тази връзка кметският наместник на селото Петър Сукалински коментира, че размерите на щетите са огромни. В същото време хората нямали застраховки и ще търпят големи загуби.\"В землището на селата Бучино и Булгарчево унищожените лозя са около 2 000 декара, а житните култури около хиляда декара. Частните зеленчукови градини в дворовете на къщите също са унищожени напълно\", заяви Сукалински.Силният дъжд е разрушил и част от пътната инфраструктура.Кметът на село Българчево Елена Стойчева съобщи, че са унищожени четири километра и половина пътна земна основа, която обслужва лозовите масиви. Унищожена е и около 5 километра пътна настилка.Клипове в социалните мрежи показват последствията от силния дъжд в областния град. Улици в центъра са наводнени, а жители се оплакват от запушени канавки.Клип показва и, че дъждът е наводнил и читалище \"Никола Вапцаров\" в областния град.Само в рамките на изминалото денонощие заради дъжда в областта са изпратени близо 30 сигнала към пожарната. Всичките сигнали били за отводняване на приземни етажи и мазета.Пред Дарик областният управител на Благоевград Бисер Михайлов заяви, че въпреки силните дъждове, обстановката в областта е спокойна.\"Започваме отново наблюдение на реките и язовирите на територията на областта. Пътуващите по републиканската пътна мрежа да бъдат внимателни, да шофират с ниска скорост, тъй като очакваме сериозно количество дъжд - между 30 и 50 литра на квадратен метър\", призова Михайлов.", "date": "2018.06.15", "title": "Градушка и силен порой в Благоевград"}
{"url": "https://news.bg/int-politics/gazprom-i-yuzhna-koreya-podnovyavat-pregovorite-za-gazoprovod-prez-kndr.html", "text": " \"Газпром\" и Южна Корея възобновяват преговорите за изграждане на газопровод през Северна Корея. Това съобщи зам.-председателят на борда на руската компания Виталий Маркелов, цитиран от \"РИА Новости\".Маршрутът е обсъждан още през 2011 г. и сега ситуацията е променена. Идеята за тръбопровод от Русия през КНДР е разглеждана по време на сближаването между Сеул и Пхенян преди повече от десет години. Поради заплахата от нестабилност на Корейския полуостров в последните години, тя не е реализирана.\"Газпром\" и южнокорейската компания \"Когас\" подписват през септември 2011 г. пътна карта за изпълнение на проект за доставки на газ. Общата дължина на газопровода е над хиляда километра, от които 700 километра ще преминат през територията на Северна Корея.Според \"Когас\", разходите за изграждане на част от тръбопровода през КНДР възлизат на 2,5 милиарда долара. ", "date": "2018.06.15", "title": "\"Газпром\" и Южна Корея подновяват преговорите за газопровод през КНДР"}
{"url": "https://news.bg/politics/al-jordanov-shte-imame-problemi-po-dogovora-gartsiya-makedoniya.html", "text": "В договора между Македония и Гърция, който предстои да бъде подписан, има  в българо-македонските отношения. Тези клаузи противоречат на това, което българската страна си мислеше, когато подписваше българо-македонския договор. Това обясни пред БНР Александър Йорданов, бивш председател на Народното събрание и посланик в Македония от 2001 до 2005 година.\"Българската дипломация в последните 20 години винаги, включително и правителството на Борисов, е работила по отношение на това, че ние не приемаме и , защото самото име Македония е географско както Мизия, както Тракия, както Добруджа. Когато към едно  и още едно географско определение, ние просто изпадаме в един абсурд. Някой ден след години може да се появят политици в Македония, които да проявят претенции към части от България, защото попадат в географската област Северна Македония. С това географско име се получава един пълен абсурд\", заяви бившият ни посланик в Скопие.По думите на Йорданов, самият македонски президент Георге Иванов има голяма заслуга за дълголетната кризисна ситуация в Република Македония. \"Негови решения станаха повод и основание тази ситуация да ескалира, включително и до нападение върху парламентарната институция, до ексцесии вътре в нея. Пострада Заев, пострада министърът на отбраната. Георге Иванов зае една много конфронтационна позиция\", каза Йорданов.По думите му, аналиаторите обясняват позицията на македонския президент основно с някаква негова задкулисна политика и връзка с Кремъл, която цели да се попречи на членството на Република Македония в НАТО.Добре известно е, че руската политика в региона няма нищо против тези държави от Западните Балкани да се интегрират в Европейския съюз. Георге Иванов и сега продължава да се държи неотстъпчиво и твърдо, припомни Александър Йорданов.По думите му,  не е бил адекватен.\"Според мен трябваше Георге Иванов да бъде приет и в разговора с него българският премиер да изложи българската позиция по спорния въпрос, каквато и да е тя. Като че ли България няма позиция\", възмути се Александър Йорданов.", "date": "2018.06.15", "title": "Ал. Йорданов: Ще имаме проблеми по договора Гърция-Македония "}
{"url": "https://news.bg/bulgaria/komandirovka-na-zam-ministar-vazmuti-mayki-na-detsa-s-uvrezhdaniya.html", "text": "Вълна от недоволство предизвика командировката в САЩ на Росица Димитрова, зам. министър на труда и социалната политика. Тя взе участие в 11-та сесия на Конференцията на страните по Конвенцията за правата на хората с увреждания в централата на ООН в Ню Йорк.Във Фейсбук бе публикувана по-рано тази седмица информация относно участието й, включително и нейното изказване.  Това заявява заместник-министърът.Тя подчертава, че българското законодателство дава гаранции за недискриминация и равни възможности за всички. Димитрова припомни, че всички национални политики и програми по прилагането на Конвенцията за правата на хората с увреждания следват подхода, основаващ се на правата на човека и са изготвени и консултирани с хората с увреждания.Публикуваните снимки обаче доведоха до гневни кометари от потребители, които са против подобни \"екскурзии на гърба на данъкоплатците точно в такъв момент за страната, когато потърпевшите организират протести и търсят правата си.\" Хората са гневни, че докато редовно чуват, че \"няма пари\" за хората с увреждания, то се организират командировки като тази. В отговор на нападките и медийния интерес,  от социалното ведомство изпратиха уточнение по повод командировката. В него се казва, че Димитрова е била с покана на събитието. България е председател на форума за периода 2017-2018 г. и в това си качество организира конференцията за 10-та и 11-та й сесия.Разходите за командировката на заместник-министър Димитрова, пише още в съобщението са за сметка на Министерството на труда и социалната политика и са на обща стойност 8980 лв. В тази сума освен цената на билета, влизат дневни за 6 дни, разходи за вътрешен транспорт и застраховка.От в. \"Сега\" също са отправили запитване до министерството за \"луксозната командировка с всички екстри\", за която разполагат със съответния домент. Става ясно, че Димитрова е била придружавана от държавният експерт от отдел \"Интеграция на хората с увреждания\" Надежда Харизанова. Пътуването на двете е струвало повече от 16 000 лева, като са закупени самолетни билети за бизнес класа в последния момент. Припомняме, че това се случва на фона на скандала с протестите, уволнението и последвалото връщане на поста на министър Бисер Петков. ", "date": "2018.06.15", "title": "Командировка на зам. министър възмути майки на деца с увреждания "}
{"url": "https://news.bg/world/ayatollah-hamenei-predskaza-padaneto-na-tsionizma.html", "text": "Поредна остра атака отправи Аятоллах Али Хаменеи срещу Израел предадоха израелски издания. По думите му, ционизмът ще падне и това ще се случи \"в близко бъдеще\". Този режим е престъпен, пише той, няма правен статут. Той гони от домовете им палестинците, които са истинското население по тези теми. Той направи това чрез социалната мрежа \"Туитър\".Върховният духовен лидер на Иран е известен критик на официалната политика на Израел. Двете държави са в дългогодишен конфликт. Израел обвинява Иран като спонсор на тероризма и е против ядреното споразумение с Ислямската република.", "date": "2018.06.15", "title": "Аятоллах Хаменеи \"предсказа\" падането на ционизма "}
{"url": "https://news.bg/world/74-ma-nelegalni-migranti-zadarzha-turtsiya.html", "text": "Турските власти задържаха 74-ма мигранти без документи в североизточната част на страната. Това е станало при отделни акции в Чанаккале и Дидим, предаде Middle East Monitor. Целта на бежанците е била да достигнат до Гърция. Това са съобщили източници по сигурността. Те са от различни националности, сред които афганистанци, малийци, еритрейци и други. Сред тях има и деца. Някои от тях са били хоспитализирани. Заловените са били предадени на местните власти. Турция и Гърция са сред най-тежко засегнатите от мигрантската криза в последните години държави. ", "date": "2018.06.15", "title": "74-ма нелегални мигранти задържа Турция "}
{"url": "https://news.bg/world/tramp-i-putin-se-sreshtat-prez-lyatoto.html", "text": "Възможно е президентите на САЩ  Русия Доналд Тръмп и Владимир Путин да се срещнат през лятото, предаде \"Ройтерс\".Това допуска Тръмп, а Москва не го изключва. Тръмп отговори с \"Възможно е\" на въпрос на журналисти. Руски агенции цитират изявление на говорителя на Кремъл Дмитрий Песков. От руска страна не конкретизират дата за срещата. Вчера Тръмп разкри какво би поискал от руския президент Владимир Путин, ако седеше на една маса с него. Той поискал от американския президент да обясни думите, че заслужава Г-7 да стане Г-8 с връщането на Русия.Доналд Тръмп отбеляза, че това би било от полза, тъй като участниците в срещата на върха на Г-7 прекарали една четвърт от времето си, обсъждайки Русия.Както стана ясно по-рано днес, Тръмп е заявил пред лидерите на страните от Г-7, че Крим принадлежи на Русия.Източникът отбелязал, че Тръмп смята Крим за руски, защото \"всеки, който живее там, говори руски език\".Дипломатическият източник също така разкрил, че Тръмп е поставил под въпрос подкрепата, която лидерите на Г-7 оказват на властите в Киев, като подчертал, че \"Украйна е една от най-корумпираните страни в света\".", "date": "2018.06.15", "title": "Тръмп и Путин се срещат през лятото?"}
