{"url": "https://news.bg/world/okonchatelnite-danni-za-irakski-kyurdistan-do-72-chasa.html", "text": "Крайният резултат от референдума в понеделник относно независимостта на иракския Кюрдистан ще бъде оповестен в рамките на 72 часа. Това съобщи телевизия Алсумариа, цитирайки изявлението на представителя на Върховната независима избирателна комисия за изборите и референдума.Гласуването в референдума за независимостта на иракския Кюрдистан приключи в 19:00 местно време. За участие в плебисцита са регистрирани 5,2 милиона души. Според избирателната комисия \"около 78% от регистрираните\" са дошли в урните.", "date": "2017.09.25", "title": "Окончателните данни за Иракски Кюрдистан до 72 часа"}
{"url": "https://news.bg/int-politics/rusiya-obvinyava-litsemernata-politika-na-sasht-v-siriya-za-smartta-na-ruski-general.html", "text": "Кремъл обвинява \"лицемерната политика\" на САЩ в Сирия за смъртта на руския ген.-лейтенант Валерий Асапов, който беше убит вчера при обстрел на терористите от ДАЕШ (\"Ислямска държава\") близо до град Дейр ез Зор. Това обяви руският заместник-министър на външните работи Сергей Рябков, цитиран от руски медии.\"Смъртта на руския командир е цената, платена с кръв за лицемерието на американската политика в Сирия\", подчерта Рябков.Той добави, че Русия е разтревожена за това, че САЩ обявиха, че се борят срещу ДАЕШ в Сирия, а на практика правели точно обратното.По-рано днес от руското военно министерство обявиха, че ген. Асапов е бил смъртоносно ранен след внезапен минометен обстрел на бойци от ДАЕШ близо до Дейр ез Зор. Той беше определен като един от най-важните руски военни съветници в Сирия. Той ще получи посмъртни почести в Русия.", "date": "2017.09.25", "title": "Русия обвинява \"лицемерната политика\" на САЩ в Сирия за смъртта на руски генерал"}
{"url": "https://news.bg/politics/gerb-haskovo-svalya-doverieto-si-ot-kmeta-belivanov.html", "text": "Две години след като ГЕРБ спечелиха местните избори в Хасково, от локалната организация свалят доверието от своя кмет Добри Беливанов, съобщи БНР.Напрежението между Беливанов и издигналата го на поста партия ГЕРБ ескалира, след като местната организация разпространи декларация, в която се твърди, че управлението му е провалено.В документа се посочва, че градоначалникът не се е справил с бездомните кучета, бездействал е по време на кризата с уран във водата на града, която продължава и до днес.От ГЕРБ обвиняват своя кмет Беливанов, че не се е справил със зимното снегопочистване. Според местната организация на управляващата партия липсвали инициативи, проекти и инвестиции. В декларацията е посочено още, че срещу общината се водят разследвания за съмнителни сделки.В електронно писмо до медийте кметът Добри Беливанов пише че декларацията на . Той като мажоритарно избран кмет ще дава отговори на своите съграждани.Градоначалникът на Хасково Добри Беливанов е в отпуск и се намира в чужбина, информират от пресцентъра на общината.Припомняме, след като избухна скандала Суджукгейт през юли т.г. бе сменено цялото ръководство на . След като с пистолета на общинския съветник в град Септември Лазар Влайков бе а Наско Тонкев, от ГЕРБ за втори път се . Предишната му проява била побой.", "date": "2017.09.25", "title": "ГЕРБ-Хасково сваля доверието си от кмета Беливанов"}
{"url": "https://news.bg/crime/razsledvat-mazh-strelyal-s-avtomat-v-dupnitsa.html", "text": "Разследват мъж, стрелял с автомат в центъра на Дупница, съобщиха от Районна прокуратура-Дупница. Досъдебното производство е образувано срещу Слави М., съобщиха от местната прокуратура.Около 05:10 часа на 23 септември 2017 г. в Дупница, на кръстовището на ул. \"Родопи\" и ул. \"Св. Иван Рилски\", обвиняемият М. произвел поредица хаотични изстрели с автомат. Огнестрелното оръжие е негова собственост и е законно притежаван.С извършените в тъмната част на денонощието непристойни действия, в оживен квартал на центъра на града, Слави М. грубо нарушил обществения ред и изразил явно неуважение към обществото, пише в документите по разследването.", "date": "2017.09.25", "title": "Разследват мъж, стрелял с автомат в Дупница"}
{"url": "https://news.bg/int-politics/irak-obesi-42-ma-teroristi.html", "text": "Ирак е екзекутирал 42-ма сунитски мюсюлмански екстремисти, осъдени по обвинения в тероризъм, вариращи от убийства на членове на силите за сигурност до взривяването на коли бомби, съобщава \"Ройтерс\".Най-голямата масова екзекуция през тази година в Ирак беше извършена, след като при самоубийствени нападения на сунити бяха убити най-малко 60 души близо до южния град Насирия, шиитски район, на 14 септември, което подтикна шиитите да искат по-крути съдебни действия срещу терористите.От правосъдното министерство заявиха в неделя, че 42-ма души са били обесени в затвор в Насирия, три месеца след като 14 други екстремисти бяха екзекутирани след присъди за тероризъм.Терористичната групировка ДАЕШ (\"Ислямска държава\") пое отговорност за трите самоубийствени атаки, насочени към ресторанти и контролно-пропускателен пункт близо до Насирия. Роднините на жертвите са били поканени да присъстват на екзекуциите, уточниха от правосъдното министерство на Ирак.\"Въпреки цялата болка в мен след загубата на двамата си братя в самоубийствените атаки, когато видях терористите, висящи от въжето, почувствах облекчение\", коментира Фадил Абдул Амеер от Насирия.Самопровъзгласеният халифат на ДАЕШ, обявен през 2014 г., след като завладя обширни територии в северните и западните части на Ирак, рухна през юли, когато подкрепяните от САЩ иракски сили отвоюваха град Мосул, който беше де факто столица на терористите в Ирак.Ала неотдавнашните кървави бомбени атаки в Багдад и други градове показват, че терористите остават способни да водят партизанска война.", "date": "2017.09.25", "title": "Ирак обеси 42-ма терористи "}
{"url": "https://news.bg/health/proveryavat-speshna-pomosht-sofiya-pirogov-i-aleksandrovska-za-lekarska-nebrezhnost.html", "text": "Министърът на здравеопазването Николай Петров разпореди да бъдат извършени спешни паралелни проверки в Центъра за спешна медицинска помощ - София, УМБАЛСМ \"Пирогов\" и УМБАЛ \"Александровска\" заради отворено писмо на жена, загубила съпруга си на 16 септември тази година.В отвореното си писмо г-жа Евелина Добрева посочва, че съпругът ѝ е страдал от \"Миелодиспластичен синдром\", поради което от края на миналата година на мъжа ежемесечно е била преливана кръв. Последното преливане било на 14 септември, но на 16 септември мъжът получил криза и не можел да диша.Жената се обадила няколко пъти в Центъра за спешна медицинска помощ в София, които изпратили линейка повече от 70 минути след първото позвъняване. През това време мъжът на Евелина се влошил и едвам поемал въздух. Когато линейката пристигнала, спешните медици веднага качили човека и потеглили към УМБАЛСМ \"Пирогов\". Оказало се обаче че линейката не била оборудвана за реанимация.Когато пристигнали в \"Пирогов\", медиците завели съпруга на Евелина в кардиологичния кабинет. От там обаче казали, че случаят не е за тях и изгонили пациента с думите \"... че при нас ли да умре\".Тогава спешните медици транспортирали човека в УМБАЛ \"Александровска\", където лекарите също не пожелали да приемат пациента. Тогава Евелина чула съпруга си да моли медиците да го убият с инжекция, за да не се мъчи повече.В крайна сметка лекарите приели съпруга на Евелина в реанимация. Малко след това медицинска сестра съобщила на близките и спешните медици, че мъжът е стабилизиран и посочила на Евелина къде да изчака. Докато тя чакала обаче \"някой тичешком\" вкарал някакъв апарат в отделението, споменавайки името на съпруга на Евелина. След минути човек излязъл от реанимацията и съобщил на Евелина, че мъжът ѝ е починал, най-вероятно от емболия. Според известието за смърт мъжът е починал от остра сърдечна и дихателна недостатъчност.Отвореното писмо на Евелина е публикувано в социалните мрежи и е озаглавено \"Хронология на едно престъпление\". По-рано днес министър Петров е провел среща с Евелина. По време на срещата жената е запознала подробно министъра с казуса около смъртта на мъжа ѝ.По случая вече е назначена проверка във всички болнични заведения, които според Евелина са отговорни за смъртта на мъжа ѝ.От своя страна министър Петров заяви, че очаква в началото на следващата седмица да излезе доклада от паралелните проверки, чрез който да бъдат предприети всички законови действия, ако бъде установена вина.Относно случая от УМБАЛ \"Александровска\" посочват, че са запознати с отвореното писмо на Евелина. От тази сутрин в болничното заведение тече проверка, разпоредена със заповед на директора на болницата доц. Ангелов. Проверката следва да установи дали починалият съпруг на Евелина е бил лекуван адекватно и навременно от служителите на заведението. Резултатите ще станат ясни утре. ", "date": "2017.09.25", "title": "Проверяват Спешна помощ-София, \"Пирогов\" и \"Александровска\" за лекарска небрежност"}
{"url": "https://news.bg/energy/tsenata-na-parnoto-i-toka-ostavat-dori-gazat-da-poevtinee-yasen-ivan-ivanov.html", "text": "Цената на тока и парното си остават същите, дори да поевтинее цената на природния газ. Това заяви председателят на Комисията за енергийно и водно регулиране (КЕВР) Иван Иванов след заседание на държавния регулатор, цитиран от БТА.На открито заседание по-рано през деня в Комисията за енергийно и водно регулиране (КЕВР) разгледаха предложението на \"Булгаргаз\" да намали със 7,29 % цената на природния газ за четвърто тримесечие на 2017 г.\"Тази цена, която ще влезе в сила от 1 октомври, се съпътства и от промяна в мрежовите услуги, защото влиза в сила нов входно-изходен тарифен модел. Тарифите, които вече бяха оповестени от \"Булгартрансгаз\", предвиждат известно увеличение на цените за достъп и пренос, като това увеличение е най-голямо именно към потребители, които имат неравномерно сезонно потребление на природен газ\", допълни Иванов.По думите му топлофикациите са най-силно засегнати, защото те имат потребление на природен газ преди всичко през есенно-зимния сезон.Иванов каза още, че изчисленията показвали, че това води до увеличение на разходите за мрежови услуги с повече от 2,5 на сто. \"Това означава, че сумарното изменение е под 5 на сто и няма основание КЕВР да коригира цените на топлинната и високоефективна електрическа енергия\", допълни Иванов.Председателят на КЕВР все пак отбеляза, че за индустриалните потребители в страната, които имат равномерно годишно потребление на природен газ, увеличението на цената за мрежови услуги ще бъде в рамките на 6 и 10 на сто, което в стойностно изражение е малко над 1 лев.\"Булгаргаз\" предлага цената на последното тримесечие на 2017 г. да стане 343,22 лв. на 1000 куб. м. или 32,26 лв. на MWh.(без цени за достъп, пренос, акциз и ДДС).Окончателното решение за новата цена на природния газ ще бъде взето на закрито заседание на КЕВР, което ще се проведе на 29 септември.", "date": "2017.09.25", "title": "Цената на парното и тока остават, дори газът да поевтинее, ясен Иван Иванов "}
{"url": "https://news.bg/int-politics/irak-izprashta-voyski-v-irakski-kyurdistan.html", "text": "По искане на парламента в Багдад, иракският премиер Хайдер ал Абади е разпоредил изпращането на войски в оспорваните райони на Иракски Кюрдистан, след като местното кюрдско население проведе днес референдум за независимост, съобщават местни медии.Абади, който е също така главнокомандващ на иракската армия, посочил \"защитата на гражданите\" като причина за изпращането на войските в районите в северната част на Ирак, които са контролирани от кюрдите от 2003 г. насам.По-рано днес иракският парламент излезе с решение, призоваващо Абади да изпрати сили \"във всички райони, в които автономният регион Кюрдистан пое контрола от 2003 г. насам\". Тези спорни райони включват населени с кюрди територии, които официално не са част от трите провинции в Северен Ирак, които сформират автономният Иракски Кюрдистан, като богатият на петрол, мултиетнически град Киркук.Изборните секции отвориха врати в 08,00 часа местно време и затвориха в 18 часа. Окончателните резултати трябва да бъдат обявени в рамките на 72 часа.Очаква се, че повечето кюрди са гласували за независимост. Допитването не е правно обвързващо, но ще даде мандат на правителството на Масуд Барзани да започне преговори за отделянето на богатия на петрол регион с Багдад и съседните държави.", "date": "2017.09.25", "title": "Ирак изпраща войски в Иракски Кюрдистан"}
{"url": "https://news.bg/finance/vmz-sopot-si-satrudnichi-sas-srabskoto-predpriyatie-milan-blagoevich.html", "text": "Ръководството на най-голямото предприятие от военнопромишления комплекс в България \"Вазовски Машиностроителни заводи\" ЕАД - Сопот (ВМЗ-Сопот) подписа меморандум за дългосрочно сътрудничество със сръбското предприятие, произвеждащо барут \"Милан Благоевич\".Меморандумът е за дългосрочно сътрудничество и определя широк спектър от дейности - съвместни разработки, техническа взаимопомощ, излизане на трети пазари и други. Параметрите на договорите позволяват на двете предприятия да постигнат по-високо ниво на печалби, както и да получават продукция на по-ниска цена.Договорът става факт след проведените на 20 септември преговори в град Лучани, Сърбия.Припомняме, преди около месец премиерът Борисов и министърът на икономиката Емил Караниколов посочиха, че всеки подобен акт гарантира по-доброто сътрудничество между двете държави.", "date": "2017.09.25", "title": "ВМЗ-Сопот си сътрудничи със сръбското предприятие \"Милан Благоевич\""}
{"url": "https://news.bg/regions/sevlievtsi-otnovo-na-protest-zaradi-lipsa-na-voda.html", "text": "Севлиевци продължават протестите си заради липса на вода, съобщи БНР. Жителите са недоволни от поредната водна криза в общината и очакват кметът Иван Иванов да излезе пред тях и да чуе исканията им за реални действия от страна на държавата и местната власт за решаване на проблема с недостига на вода.Проблемът продължава почти три десетилетия. Изключение правят летата, когато валежите са били достатъчни за водосбор. Севлиевци са на тежък воден режим. Заради тежката ситуация местните хора настояват за реални действия. Преди година събраха почти 10 000 подписа с искане държавата да се намеси, но и до този момент няма никакви мерки от страна на властта.Инж. Красимир Копчев, почетен член на местното бизнес сдружение обясни, че от 27-28 години слушат обещания. Това е най-дългата политическа \"дъвка\" в Севлиево. Водопроводите ни не са обслужвани вече 27-28 години. Никой не се занимава с тях и те са в тежко състояние, обясни инж. Копчев.", "date": "2017.09.25", "title": "Жители на Севлиево отново на протест заради липса на вода"}
{"url": "https://news.bg/int-politics/severna-koreya-obvini-sasht-v-obyavyavane-na-voyna.html", "text": "Севернокорейският външен министър заяви, че американският президент Доналд Тръмп е обявил война на Северна Корея и че Пхенян си запазва правото да предприеме контрамерки, включително да сваля американски стратегически бомбардировачи, дори ако те не се намират във въздушното пространство на страната, съобщава \"Ройтерс\".\"Целият свят трябва ясно да запомни, че САЩ бяха тези, които първи обявиха война на нашата страна\", коментира външният министър Ри Йон-хо пред журналисти в Ню Йорк, където се намира за Общото събрание на ООН.\"Понеже Съединените щати обявиха война на нашата страна, ние ще имаме правото да вземем контрамерки, включително правото да сваляме стратегически американски бомбардировачи, дори когато те не се намират в границите на въздушното пространство на нашата страна\", подчерта първият дипломат на изолираната комунистическа държава.Той обаче добави, че правителството в Пхенян не иска \"войната на думи\" да се превърне в истински конфликт. ", "date": "2017.09.25", "title": "Северна Корея обвини САЩ в обявяване на война"}
{"url": "https://news.bg/crime/mladezh-prebi-vazpitatelka-v-tsentara-za-detsa-v-smolyan.html", "text": "16-годишно момче е пребило 60-годишна жена, служителка на Центъра за настаняване на деца и младежи с увреждания в Смолян, съобщи БНТ.Към момента е установено, че инцидентът е станал на 20 септември, сряда. Срещу младежа вече е образувано досъдебно производство за хулиганство.Изяснено е още, че нападението е станало по време на нощното дежурство на пострадалата Пенка Пойдовска. 16-годишният младеж причакал служителката в Центъра за настаняване и започнал да ѝ нанася множество удари с юмруци и метална лопата.Жертвата все още се намира в болница. По думите ѝ тя е била заплашвана от младежа многократно и отивала на работа със страх.Това не било и първото провинение на младежа. Оказва се, че побойникът е минавал през комисията за борба с противообществените прояви в Смолян и е с последно предупреждение за настаняване във Възпитателно-училищен интернат (ВУИ).Според служителя на Фондация Международна социална служба Сабина Събева не било тайна, че в Центъра за настаняване на деца и младежи с увреждания в Смолян има деца с трудно поведение. Това била и причината и да няма желаещи да работят в заведението.Според някои институции решението на този проблем трябва да се търси в създаването на отделни центрове за младежи с проблемно поведение. До тогава обаче 16-годишният младеж ще остане да живее в Центъра в Смолян.Пострадалата възпитателка е категорична, че повече няма да се върне на работа в заведението.", "date": "2017.09.25", "title": "Младеж преби възпитателка в Центъра за деца в Смолян"}
{"url": "https://news.bg/economics/balgarskata-orazheyna-industriya-e-v-opasnost-stresnat-rumen-gechev.html", "text": "Българската оръжейна индустрия е в опасност. Очаква се т.г. приходите от продукция в отбранителния сектор да са над $1 млрд. Това заяви депутатът от БСП Румен Гечев пред bTV в предаването \"Лице в лице\". Според него, печалбата се доближава до тази, регистрирана в края на 80-те години на ХХ-ти век, когато е имало пик.По-добре е да се произвеждат детски играчки, лошото е, че ако ние не произвеждаме оръжие, ще го произведат други. Това производство е свързано с националната сигурност и осигуряването на Българската армия, заяви Гечев в отговор на изразеното мнение от водещата, че това е специфична индустрия.Ако ние се разоръжим, това може да икономиса известни бюджетни разходи в близък план, но в средносрочен план това може да рискува сигурността на нашите деца, обяви той.При срещата с работниците стана ясно, че се засилват противоречията между българското правителство и отделни фирми в оръжейния сектор. Второто - има опасност да се провалят изпълнени поръчки от български фирми. Създава се ситуация, според мен и колегите ми - умишлена, за противопоставяне на части и държавни фирми. Българската държава не се свързва с отделни фирми, тя се свързва с всички граждани, поясни Гечев.Силно притеснени сме, защото можем да провалим спечелени поръчки за износ в стотици милиони. Предстоят търгове за няколко стотин млн. щ.д. Ако българската държава не съумее да балансира този казус, ще загубим поръчки и ефектът ще бъде негативен. \"Ако някой мисли, че ще се скрие в цялата тази ситуация, той бърка, тъй като залогът е огромен. Дано не се налага да се търсят виновници пост фактум\".\"Няма как да не свържем случая \"Дунарит\" с КТБ и опита на определени среди да плячкосат част от активите на КТБ, в това число и фирмата \"Дунарит\", смята Румен Гечев.Ако погледнете по дни и часове, ще видите как тези крамоли в оръжейната индустрия съвпадат със странни автомобилни катастрофи на един от предишните собственици на \"Дунарит\", с отравяния на човек, който претендира да е собственик на \"Дунарит\", със спиране на продукция. Проверките са пратени часове след като е обявен новия собственик на \"Дунарит\", каза Румен Гечев.Той поясни, че има два вида лицензи в този бранш - за производство и за износ. Може би някои среди се мъчат да задушат определени фирми и да не им позволят да имат финансови приходи, каза Гечев и определи ситуацията като \"тревожна\".Как така правителството не знае кой е собственика на \"Дунарит\" в момента, запита риторично Гечев. \"Как е възможно страна членка на Европейския съюз да не знае кой е собственикът\", възмути се той.Неприемливо е да се противопоставят трудовите колективи на държавните и частните фирми, обяви Румен Гечев, който е член на икономическата комисия в 44-ия парламент.Относно думите на премиера Бойко Борисов, Гечев каза - сигурно сте чули, че в целия свят търговията става с посредници и поясни, че основният посредник в този бранш е държавната фирма \"Кинтекс\". Предприятията правят около 25% отстъпка на държавния посредник, заяви Гечев.\"Притеснително е, че се засилват противоречията между правителството и фирмите в оръжейния сектор. Изправени сме пред опасност да се провалят вече изпълнени поръчки от български фирми\", смята той.\"Правителството изтъква като аргументи за проверката в \"Дунарит\" нарушения на правилата за безопасност в производството, но проверките са часове, след като е обявен новият собственик на предприятието\", допълни той.Гечев е категоричен, че правителството трябва да засили проверките за всички фирми. Определени български фирми обезвреждаха чужди снаряди, които съседни страни не рискуваха живота на своите работници.Ако проблемите са в производството, защо се отнема лиценза за износ и продукция, произведена в минал период, стои на пристанището. Това поражда съмнения, които искам да разсее министъра на икономиката, заяви Гечев.", "date": "2017.09.25", "title": "Българската оръжейна индустрия е в опасност, стреснат Румен Гечев"}
{"url": "https://news.bg/health/otkriha-fipronil-v-balgarski-hrani-razprostraneni-v-es.html", "text": "Системата за бързо предупреждение за храни и фуражи в Европейския съюз е съобщила, че в някои храни с български произход е било засечено съдържание на забранени пестициди, съобщава bTV.Наред с забранените вещества е открито съдържание и на инсектицида фипронил.По първоначална информация властите в Гърция са открили яйца, които са съдържали 6 пъти повече фипронил от количеството на веществото, открито в  преди около месец.Има и данни за открити пестициди и олово в корен от репей, който бил внесен във Франция от България.Рискът от намерените отровни вещества е определен като \"сериозен\".", "date": "2017.09.25", "title": "Откриха фипронил в български храни, разпространени в ЕС"}
{"url": "https://news.bg/crime/mladezhi-obraha-benzinostantsiya-v-stolichniya-kvartal-vrazhdebna.html", "text": "Маскирани младежи са извършили обир на бензиностанция в столияния квартал \"Враждебна\", съобщи bTV.Сигналът за обира е бил депозиран на телефон 112 около 4 часа през нощта. На мястото полицейски екип, който започнал да разследва обстоятелствата около грабежа.По първоначална информация нападателите са три момчета. И тримата били на възраст около 18 години и били маскирани. Предполага се, че единият е познат на органите на реда.По случая е установено още, че младежите влезли в бензиностанцията и заплашили персонала с нож. Те издърпали металната каса с пари заедно с болтовете и кабелите и изчезнали.Нападателите са задържани от полицията и към момента се намират в ареста на Пето Районни управление в София. По случая вече е образувано и досъдебно производство.", "date": "2017.09.25", "title": "Младежи обраха бензиностанция в столичния квартал \"Враждебна\""}
{"url": "https://news.bg/crime/grazhdani-skochiha-sreshtu-shuma-ot-svatbata-na-volen-siderov.html", "text": "Жителите на квартала, в който се е провело сватбеното празненство на лидера на \"Атака\" Волен Сидеров, се жалват от шума на фойерверките, използвани по време сватбата, съобщи bTV.Жителка на квартала разказва, че заради силния шум от фойерверките 5-годишното ѝ дете изпаднало в паника и се наложило дори майката да се консултира с лекар. Лекарят предписал детски сироп за успокоение. Всичко това се случило около 22 часа вечерта.Други родители с малки деца също се оплакват от шума на пиротехниката, използвана на сватбата. Според разказите на местните жители те опитали да подадат сигнал до общината и на телефон 112, но безуспешно.\"То си беше война! Тресяха се прозорците\", посочиха гражданите. В същото време от от общината са информирали, че има само 1 депозиран сигнал за силен шум. Сигналът бил от малко след 22 часа. По случая предстои проверка от МВР.", "date": "2017.09.25", "title": "Граждани скочиха срещу шума от сватбата на Волен Сидеров"}
{"url": "https://news.bg/culture/otide-si-petko-radev.html", "text": "Българският кларинетист и педагог акад. Петко Радев почина на 84 години, съобщава БНР.Роден в хасковското село Свобода, Петко Радев започва да свири на кларинет първо народна музика, после преминава класическо обучение в софийското Музикално училище и в Музикалната академия, където е възпитаник на проф. Сава Димитров.Печели редица награди от национални и международни конкурси. Свири последователно в Симфоничния оркестър на БНР и Софийската филхармония, а през 1974 г. печели конкурс за първи кларинетист в Оркестъра на Миланската Скала, където работи близо 11 години.След завръщането си в България Петко Радев е професор в Националната музикална академия, която го удостоява с титлата Доктор хонорис кауза. До края на живота си остава върл \"пропагандатор\" на българската народна музика.", "date": "2017.09.25", "title": "Отиде си Петко Радев"}
{"url": "https://news.bg/crime/postoyanen-arest-za-mazh-darzhal-narkooranzheriya.html", "text": "Съдът в Шумен взе мярка за неотклонение \"Задържане под стража\" на 39-годишния Венцислав, обвинен в отглеждането на марихуана с цел разпространение. Той отглеждал растенията в наркооранжерия. 39-годишният мъж е бил осъждан за различни кражби.Наркооранжерията на Венцислав била разкрита в стопанска постройка в землището на Нови пазар. Криминалистите от Шумен открили и иззели 77 саксии с канабис в различен стадий на развитие. Намерено било и вентилационно, отоплително и поливно оборудване. Растенията марихуана били високи между 50 и 80 см. В хода на разследването са открити два плика трева с тегло около 340 г. Венцислав оказал съпротива на органите на реда по време на задържането му.", "date": "2017.09.25", "title": "Постоянен арест за мъж, държал наркооранжерия"}
{"url": "https://news.bg/world/oshte-edin-zadarzhan-za-terora-v-londonskoto-metro.html", "text": "Британската полиция извърши нов арест във връзка с разследването на бомбената атака в лондонското метро този месец, информира Ройтерс.20-годишен младеж е задържан в къща в уелската столица Кардиф от звено за борба с тероризма, поясниха от полицията в Лондон.Общо до момента седем души са задържани заради атаката на метростанция \"Парсънс грийн\" в Лондон на 15 септември, при която пострадаха 30 души. Трима са освободени.Това беше и петата голяма терористична атака във Великобритания от началото на годината.", "date": "2017.09.25", "title": "Още един задържан за терора в лондонското метро"}
{"url": "https://news.bg/world/v-rusiya-semeystvo-kanibali-smraziha-ot-uzhas-izyali-kam-30-dushi.html", "text": "Южният Краснодарски край на Русия се събуди с ужасяваща новина за двама канибали, които може да са отговорни за около 30 зловещи убийства, съобщават руски медии, позовавайки се на полицията.Части от някои от жертвите са били консервирани за по-късна консумация.Двойката - мъж и жена - е била арестувана.Смята се, че заподозрените може да са отговорни за до 30 жертви, въпреки че полицията досега е могла да идентифицира само седем жертви.Части от някои от жертвите са били консервирани и сложени в хладилник, признала двойката.Двамата са участвали в отвличането, убийството и изяждането на техните жертви от 1999 г. насам.Мъжът е бил задържан по-рано през септември, след като останките на жена са били открити във военно спално помещение. Кофа с частите на мъртва жена, както и една торба, принадлежала на жертвата, също са били намерени.По-късно е бил открит мобилен телефон на улица в град Краснодар, съдържащ смущаващи снимки. На снимките мъж, очевидно заподозреният, се вижда да позира с части от тялото на разчленена жена.Първоначално той отрекъл, че е убил жената, заявявайки само, че е открил останките и си е направил селфи с тях, а по-късно е загубил мобилния си телефон.Полицията сега разследва ужасяващия случай.", "date": "2017.09.25", "title": "В Русия семейство канибали смразиха от ужас, изяли към 30 души  "}
{"url": "https://news.bg/euronews/kvotite-za-razselvane-na-migranti-nyama-da-se-izpalnyavat-iztsyalo.html", "text": "Европейската комисия е потвърдила, че квотите за разселването на мигрантите в ЕС няма да бъдат изпълнени изцяло в предвидения им обем, съобщава кореспондент на БТА в Брюксел.Припомняме, преди около две години държавите членки на Общността се споразумяха 160 хиляди мигранти да бъдат разселени в рамките на ЕС. По късно обаче броят на бежанците беше намален до 98 хиляди.За последните 2 години от политиката за разселване са били обхванати близо 29 хиляди мигранти, пристигнали в Гърция и Италия. По последна информация остават още около 10 хиляди души, които предстои да бъдат разселени.Според официално изказване на говорител на ЕК разселените мигранти ще са по-малко от предвижданите първоначално, понеже голяма част от бежанците от отговаряли на условията за това.По думите на говорителя на ЕК политиката за квотите е успешна и следва държавите членки да продължат да изпълняват ангажиментите си, за да може и останалите мигранти да бъдат преместени.", "date": "2017.09.25", "title": "Квотите за разселване на мигранти няма да се изпълняват изцяло"}
{"url": "https://news.bg/regions/park-bedechka-s-i-bez-sgradi-obsazhdat-obshtinarite-v-stara-zagora.html", "text": "Две коренно различни предложения за бъдещето на старозагорския парк \"Бедечка\" ще разгледат на заседанието на Общинския съвет на 28-ми септември, съобщиха от \"Запазете Бедечка\".Общинският съветник Недялко Ангелов иска в парка да им 8 допълнителни парцела за застрояване. Кметът Живко Тодоров е внесъл предложение без 8-те сгради.Претекстът е за осемте допълнителни сгради е, че имали разрешения за строеж в заварено положение, преди влизането на забраната за строителство в парка. Според екозащитниците, това не отговаря на истината. Разрешения за строеж имат само няколко вече построени сгради. Сградите са в комплекса, заради който бе сменен предишният главен архитект на града. Неговата оставка бе поискана, след като се разбра, че проектант в комплекса е съпругата му.Кметът Тодоров наскоро назова само две сгради, които са с придвижена документация, ноо дори и те нямат разрешително за строеж. Нещо повече, Върховният административен съд отмени решението на Административния съд в Стара Загора, че Общината трябва да се произнесе за 2 нови разрешителни.Малко след това авторитетен юрист изпрати становище до Общината да излезе с мотивиран отказ. Общината подозрително мълчи по становището на адвоката и продължава да не издава откази, което навежда на мисълта, че се търсят варианти как да се допуснат още сгради.Скандалното е, че въпросните 8 сгради засягат терени, чиято растителност беше умишлено умъртвена. Предвидена е и улица между терените.Приложение 2 показва растителността, която е унищожена от вече построени сгради и тази, която е застрашена. Вижда се, че част от растителността явно дори не е била отразена в паспортизацията, изготвена от общината.Следващите приложения ясно показват умъртвените и вече нарязани дървета в някои от въпросните терени. Дори и изсъхнали, дърветата не могат да се режат без разрешително от Общината. Зад оградите вече не може да се контролира унищожаването на дървета, но вече се виждат изсъхнали.Защитниците на парка предполагат, че ако бъде подкрепено намерението за осем сгради, от \"Запазете Бедечка\" ще пожат всички общински съветници, които гласуват това. Питането в момента е дали става дума за реален опит на общински съветници, или това е игра на администрацията, в която 8-те сгради все пак да минат, но без осезаема щета по имиджа на кмета, например, предполагат еколозите.Това са мотивите от \"Запазете Бедечка\" да организират протести. Целта е бързо и справедливо решение, след категоричния референдум в полза на парка преди три месеца. Гражданската група настоява внесените за сесията на 28-и септември планове да бъдат публикувани на страницата на Общината - за да се види ясно какво се предлага. Междувременно, голяма верига хипермаркети вече преосмисли намерения да строи в парка, а кметът заяви, че не стои опасността от прокарване на нов булевард в зелената площ. Процедурата за замяна на терени в парка с военни имоти също върви гладко, информират защитниците на парка.", "date": "2017.09.25", "title": "Парк \"Бедечка\" с и без сгради обсъждат общинарите в Стара Загора"}
{"url": "https://news.bg/world/kremal-urezhda-vizita-na-maduro-v-moskva.html", "text": "Русия и Венецуела работят за евентуална среща между президентите Владимир Путин и Николас Мадуро. Това обяви говорителят на Кремъл Дмитрий Песков пред журналисти, цитиран от Ройтерс.По думите му Мадуро може да посети Москва.\"\", поясни той.", "date": "2017.09.25", "title": "Кремъл урежда визита на Мадуро в Москва"}
{"url": "https://news.bg/world/es-prekrati-protsedurata-za-prekomeren-defitsit-sreshtu-gartsiya.html", "text": "Държавите от Европейския съюз взеха решение да прекратят дисциплинарната процедура за прекомерен дефицит, открита срещу Гърция, информира агенция Ройтерс, цитирана от Money.bg.Решението идва след препоръка от Европейската комисия от юли т.г.\"\", заяви министърът на финансите на Естония Томас Тонисте.Отпадането на процедурата за прекомерен дефицит ще даде на гръцкото правителство повече свобода в управлението на финансите си след години на строга политика и съкращения, за които настоява Брюксел в името на стабилизирането на бюджетния дефицит.Премиерът Алексис Ципрас заяви по-рано през август, че очаква икономиката на страната да нарасне с почти 2% през тази година. През юли пък Атина се върна на облигационните пазари, набирайки около 3 милиарда евро от книжа с петгодишен матуритет при лихва 4,625%.Отворен остава обаче въпросът за дълга на страната. Гърция силно се надява да получи орязване. МВФ също смята, че заемите не могат да бъдат управлявани дългосрочно, освен ако не бъдат удължени или опростени. Германският финансов министър Волфганг Шойбле заяви, че въпросът за облекчаване на дълга на Гърция въобще не е на дневен ред.Според източници на CNBC обаче тази позиция може да се промени след изборите в Германия и разговорите да започнат още през ноември или декември тази година.", "date": "2017.09.25", "title": "ЕС прекрати процедурата за прекомерен дефицит срещу Гърция"}
{"url": "https://news.bg/crime/mlad-mazh-zagina-pri-trudova-zlopoluka-v-devnya.html", "text": "27-годишен работник е пострадал при ремонт на ТЕЦ-а на \"Солвей Соди\" в Девня. Незабавно е бил извършен оглед на мястото. Тежкият инцидент е станал на 24 септември около 14:30 часа.27-годишният Йордан работел в бригада, наета за антикорозионна изолация от девненската фирма. Бригадата трябвало да подмени ламарините на покрива на ТЕЦ-а над шести котел.Докато подменял част от ламарините, Йордан паднал от 15 метра в сепаратора на ТЕЦ-а. Мъжът е загинал на място вследствие на височинна травма.Прокуратурата във Варна образува досъдебно производство за смъртта на мъжа. Разследването е за причиняване смъртта на работника поради незнание или немарливо изпълнение на занятие или друга правно регламентирана дейност, представляваща източник на повишена опасност.", "date": "2017.09.25", "title": "Млад мъж загина при трудова злополука в Девня"}
{"url": "https://news.bg/finance/vkaraha-pos-terminali-v-kat.html", "text": "Таксата за регистрация на автомобил в КАТ вече могат да бъдат заплащани и с банкова карта чрез ПОС терминал. Освен в брой, желаещите да регистрират колите си вече ще могат да се разплащат с контролния орган и по банков път.Пред БНР началникът на \"Пътната полиция\" комисар Бойко Рановски заяви, че предстои този начин на разплащане да се въведе и за  на пътя, регистрирани от служителите на \"Пътна полиция\".По думите на Рановски МВР е насочило усилията си към улесняване на процедурата по заплащане на такси и глоби за нарушения на Закона за движение по пътищата, а по-лесното разплащане следвало да доведе до по-малко опашки и повече платени глоби.", "date": "2017.09.25", "title": "Вкараха ПОС терминали в КАТ"}
{"url": "https://news.bg/int-politics/kitay-zove-da-ne-se-naliva-maslo-v-oganya-na-fona-na-voynata-na-dumi-mezhdu-tramp-i-kndr.html", "text": "Китай призова всички страни, замесени в кризата с ракетните и ядрените опити на Северна Корея, да покажат сдържаност и \"да не наливат масло в огъня\" на фона на размяната на все по-войнствена реторика между американския президент Доналд Тръмп и севернокорейския вожд Ким Чен-ун, съобщава \"Ройтерс\".Външният министър на Северна Корея Ри Йон-хо заяви пред Общото събрание на ООН в събота, че ударът с ракети срещу континенталната част на САЩ бил неизбежен, след като Тръмп нарече вожда на Северна Корея \"ракетен човек, поел на самоубийствена мисия\".\"Току-що чух външния министър на Северна Корея да говори пред ООН. Ако той отразява мислите на малкия ракетен човек, те няма да са наоколо още много дълго!\", написа Тръмп в \"Туитър\" в събота.Северна Корея, която провежда своите ядрени и ракетни програми, незачитайки международното осъждане, заяви, че \"остро осъжда безразсъдните коментари\" на американския президент, посочвайки, че те били \"непоносима обида към корейския народ\" и обявяване на война.В безпрецедентно пряко изявление по телевизията в петък Ким определи Тръмп като \"умопобъркан американски изкуфял старец\", когото щял да подчини с огън.Ким подчерта, че Северна Корея ще обмисли \"най-високото ниво на контрамерки в историята\" срещу САЩ и че коментарите на Тръмп потвърдили, че неговата ядрена програма била \"правилният път\".Тръмп заплаши в своята първа реч пред Общото събрание на ООН във вторник да унищожи напълно Северна Корея, чието население наброява 26 млн. души, ако тя застраши САЩ или техните съюзници.Запитан колко Китай е разтревожен, че войната на думи между Тръмп и Северна Корея би могла да излезе извън контрол, говорителят на китайското външно министерство определи ситуацията като изключително сложна и чувствителна.Жизненоважно е всеки да прилага стриктно, изцяло и правилно всички резолюции на ООН, свързани със Северна Корея, резолюции, които призовават за по-тежки санкции и по-сериозни усилия за възобновяване на диалога.Всички страни \"трябва да не се дразнят взаимно и да наливат масло в огъня на и без това много напрегнатата ситуация на Корейския полуостров в момента\", допълни говорителят на китайското външно министерство.", "date": "2017.09.25", "title": "Китай зове да не се налива масло в огъня на фона на войната на думи между Тръмп и КНДР"}
{"url": "https://news.bg/world/merkel-obyavi-vazmozhnite-koalitsionni-partnyori.html", "text": "Германският канцлер Ангела Меркел предприе първите крачки към формиране на нова коалиция, след като обяви план за разговори с три партии, информира ДПА.На пресконференция лидерът на страната поясни, че консерваторите ще преговарят с настоящите коалиционни партньори в лицето на социалдемократите, които обаче отхвърлиха ново съвместно управление с християндемократите и баварския Християнсоциален съюз.Ако партията на Мартин Шулц не промени позицията си, Меркел остава само с един вариант - ново, неизпитано правителство със свободните демократи и Зелените.Обаче Ангела Меркел увеличи натиска над социалдемократите, за да преразгледат решението си.\"\", поясни тя, след като блокът на християндемократите и Християнсоциалния съюз получи най-слабия резултат от 1949 г.Канцлерът добави, че стабилни бюджетни политики и вътрешната сигурност ще бъдат приоритетите на консерваторите на предстоящите коалиционни преговори.399 места в 709-местния Бундестаг ще държат консерваторите и социалдемократите, ако се договорят за още една четиригодишна голяма коалиция.Евентуална коалиция \"Ямайка\" ( консерваторите, свободните демократи и Зелените) би имала 393 места в долната камара.", "date": "2017.09.25", "title": "Меркел обяви възможните коалиционни партньори"}
{"url": "https://news.bg/politics/borisov-otricha-da-si-e-govoril-s-gergov-za-koalitsiya.html", "text": "\"Никога не съм говорил с. Нито те са искали, нито ние\". Това заяви премиерът Бойко Борисов в Пловдив, по време на откриване на 73-ия Международен технически панаир - Пловдив, цитиран от \"\".\"Обсъждали сме единствено  на парламента. Моята партия беше против, защото шефът на народното събрание определя дневния ред. Преговаряли сме ясно и публично\", каза министър-председателят.В отговор на репортерски въпрос дали не е дошъл да открива изложението, за да затопли отношенията с БСП и Георги Гергов, Борисов отговори: \"Не вярвам да има \".Припомняме, през април 2017 година бизнесменът Сашо Дончев заяви, че  му е организирал среща в ЦУМ с главния прокурор Сотир Цацаров. Дончев обяви, че по време на срещата бил заплашван. Думите на Цацаров били, че поведението (на Дончев - б.р.) \"започва да става неприемливо и нетърпимо за него\". , проверката на Инспектората на ВСС бе прекратена, Гергов бе отстранен от БСП. По-късно самият Гергов обясни, че имало обсъждане за партньорство между БСП и ГЕРБ.\"Според мен ще е глупаво, няма да е европейски, ако дойда в панаира и кажа -  или да не идва на откриването\", добави министър-председателят.Пловдивският панаир е толкова традиционен, от толкова години се прави. Тук има огромна численост от български компании, иновации от цял свят. Така премиерът Бойко Борисов обясни присъствието си на пловдивския панаир.\"Това е огледалото на държавата. Никой не може да каже обратното - трябва да си черноглед или тапигьоз, за да отречеш, че в България има напредък\", коментира Гергов.При откриването на панаира Борисов заяви, че ръстът на икономиката гони 4%, безработицата е спаднала на 5 на сто, има огромен фискален резерв, нулева инфлация. Има бюджетен излишък и 11 % ръст на доходите от началото на годината, по данни на Евростат, каза премиерът.На есенното изложение участват над 600 фирми. Увеличението на заетите изложбени площи /30%/ доказва, че международния панаир е най-авторитетната технологична среща на Балканите. Участват компании от близо 40 държави, каза Борисов. Думите му бяха представени и на неговата страница в социалната мрежа Фейсбук.\"В едно много сложно време, в което се говори повече за война и военна техника, ние акцентираме върху ръста на икономиката и индустриалното сътрудничество - това заяви министър-председателят Бойко Борисов, преди да открие 73-тия Международен технически панаир в Пловдив.Форум за инвестиционни стоки и технологии продължава от 25 до 30 септември в Международен панаир Пловдив, където са представени и 113 дебютиращи фирми.Изложението се превърна в ревю на технологиите, които бързо навлизат в практиката, за да променят и начина на живот, коментира д-р Иван Соколов, главен директор на Панаира.В десет специализирани изложби се демонстрират модерни продукти и услуги от областта на електрониката и електротехниката, енергетиката и екологията, водния сектор, информационните технологии, роботиката и автоматизацията, транспорта и автосервизното оборудване, машиностроенето, строителството, химическата промишленост, автомобилната индустрия. Най-престижната технологична среща на Балканите отново показва панорама на иновациите, обхващаща от сложна техника за заводите до домашни смарт уреди. Тя може да бъде разгледана от 9 до 18 ч., а в събота - до 14 часа.Борисов коментира и резултатите от изборите в Германия, посочи, че партиите на Ангела Меркел и на Хорст Зеехофер за четвърти пореден път постигат убедителен резултат. Той им пожела успех и бързо съставяне на правителство, \"защото Европа има нужда това\".", "date": "2017.09.25", "title": "Борисов отрича да си е говорил с Гергов за коалиция"}
{"url": "https://news.bg/politics/slavi-trifonov-obyavi-kasting-za-polititsi.html", "text": "Слави Трифонов изпрати писмо до медиите, в които призовава образовани професионалисти, които желаят да променят бъдещето на България, да се покажат.\"Уважаеми българи, които сте в България и по света, вие имате историческата възможност да участвате в една безпрецедентна промяна, която да направи България прекрасно и желано място за живеене\", заявява Слави Трифонов и призовава:\"Ако сте добър професионалист във вашата област, ако сте образовани и наистина искате да промените страната, без да сте зависими от някого, покажете се!\"Призивът е в съответствие с отвореното му писмо, в което  които могат да измъкнат страната ни от \"тази 27-годишна каша\", с което постави начало на политически проект.Припомняме, инициативен комитет около шоуто на Слави Трифонов организира подписка с искане за провеждане на референдум през миналата година. референдумът се проведе заедно с изборите за нов президент, спечелени от Румен Радев. Именно неговата победа беше мотив Бойко Борисов да подаде оставка отново и така разглеждането на референдума беше допълнително затормозено.Резултатите от гласуването, според ЦИК, , но избирателната активност беше достатъчна, така че въпросите  народното събрание обаче не проявява активност в тази посока.Макар и да оспорва резултатите от гласуването, , на което .Слави Трифонов вече веднъж , където в продължение на дни настояваше народните представители да изпълнят задълженията си. А и ангажиментите, които вече са поели. Припомняме, в деня на оставката си след драматичната победа на президента Румен Радев, лидерът на ГЕРБ Бойко Борисов обяви, че  и ще изпълни волята на народа, въпреки че като цяло мнението в партията не подкрепя идеите за промени.Ето пълния текст на писмото на Слави Трифонов:Вълнува ли ви това, което се случва в България? Знаете ли че, за да се подобри начинът ни на живот, трябва да реагираме като общност, а не като отделни индивиди? Харесва ли ви това, което виждате в българските политици? Знаете ли, че те всъщност ни представляват постоянно и нашият ангажимент да ги следим и контролираме е ежедневен, а не се изчерпва само с изборния ден? И въобще, пука ли ви за това, което се случва в България?През всичките тези години задавах въпроса \"Защо не се включиш в политиката?\" на всеки свестен, талантлив и морален човек, когото срещах. И отговорът винаги, ама винаги, беше един и същ - \"Политиката е мръсна работа, не искам да се занимавам с тази гнусотия\". Колко логично и страшно. Мисля, че критерият, с който избираме хората, които ни представляват в Парламента, трябва тотално да се промени. А, освен че аз мисля така, така мислят и два милиона и половина българи, които безапелационно казаха на законен референдум, че искат мажоритарен избор.Уважаеми българи, които сте в България и по света, вие имате историческата възможност да участвате в една безпрецедентна промяна, която да направи България прекрасно и желано място за живеене. Нормално място за нас, за децата ни, за родителите ни. Ако искате да бъде така, ако наистина искате - сега е моментът. Ако сте добър професионалист във вашата област, ако сте образовани и наистина искате да промените страната, без да сте зависими от някого, покажете се.Изпратете ни подробна информация за себе си и контакт за обратна връзка на имейл: slavi@referendumbg.com.В крайна сметка думата \"република\" идва от \"res publica\" и означава \"общи дела\". Защото политиката не е мръсна работа, а мръсните хора в нея я правят такава.", "date": "2017.09.25", "title": "Слави Трифонов обяви кастинг за политици"}
{"url": "https://news.bg/int-politics/erdogan-i-putin-se-chuha-po-telefona-nablegnaha-na-teritorialnata-tsyalost-na-irak-i-siriya.html", "text": "Турският президент Реджеп Тайип Ердоган е провел телефонен разговор с руския си колега Владимир Путин, като са обсъдили референдума за независимост на Иракски Кюрдистан, както и други регионални събития, съобщават турски медии.От канцеларията на Ердоган са уточнили, че двамата държавни глави са наблегнали на териториалната цялост на Ирак и Сирия.Ердоган и Путин също така са говорили за преговорния процес в Астана относно Сирия и са се разбрали да обсъдят по-задълбочено и по-нашироко събитията в Близкия изток, когато се срещнат в турската столица Анкара в четвъртък.През миналата седмица в казахстанската столица Астана, Турция, Русия и Иран се споразумяха за разполагането на стотици наблюдатели в сирийската провинция Идлиб, които да следят за опитите за деескалация на напрежението.Очаква се Путин да пристигне в Турция на 28 септември, за да проведе двустранни преговори с Ердоган.Междувременно Путин и иранският му колега Хасан Рохани са подчертали в телефонен разговор важността на прилагането на споразумението за ядрената програма на Ислямската република, което беше сключено през 2015 г. между Иран и шестте световни сили (САЩ, Русия, Китай, Великобритания, Франция и Германия).Според пресслужбата на Кремъл двамата са се съгласили, че \"пълното прилагане на ядреното споразумение\" е \"важен фактор за гарантирането на регионалната стабилност и сигурност\".Путин и Рохани са потвърдили също така ангажимента си да намерят дългосрочно решение на конфликта в Сирия.", "date": "2017.09.25", "title": "Ердоган и Путин се чуха по телефона, наблегнаха на териториалната цялост на Ирак и Сирия"}
{"url": "https://news.bg/world/rumen-radev-iska-balgarchetata-v-chikago-da-mogat-da-govoryat-na-roden-ezik.html", "text": "Президентът Румен Радев поздрави сънародниците ни в Чикаго с признаването на българския език като официален в образователната система на щата Илинойс и призова българската общност да не допуска децата да забравят своя роден език.По време на работното си посещение в САЩ президентът призова българите в Чикаго и да възпитават децата си да се завърнат в България, за да може внуците им на свой ред да имат българско самосъзнание.\"Мисля, че на този етап ще бъде излишно да ви агитирам да се върнете в България. Всички го искаме, но всеки решава сам кога ще бъдат удовлетворени неговите критерии за доходи, среда за бизнес, престъпност, корупция, върховенство на закона и доверие в институциите\", заяви още Румен Радев и допълни, че той никога нямало да отстъпи по отношение на борбата с корупцията в България.Според президента постигнати успехи от българите в Чикаго са красноречиво доказателство за това, че сънародниците ни могат и успяват да се успеят в силно конкурентна среда.На свой ред сънародниците ни поставиха пред Радев редица въпроси, свързани с провеждането на референдума за въвеждането на мажоритарно гласуване в България, както и за възможностите за въвеждането на дистанционно електронно гласуване. Друг акцент беше и премахването на визовите ограничения за пътуващите до САЩ български граждани.", "date": "2017.09.25", "title": "Румен Радев иска българчетата в Чикаго да могат да говорят на роден език"}
{"url": "https://news.bg/crime/administrativnite-sadii-podkrepiha-izbora-na-shefa-si.html", "text": "Асоциацията на българските административни съдии изрази официалното си становище, че избора на председател на ВАС е проведен съгласно всички изисквания на закона. Освен съгласно ЗСВ, процедурата е съобразена и с измененията на закона обнародвани през 2016г.\"ВСС е единственият компетентен по Конституцията на Република България орган, който не само е имал правото, но и задължението да открие и проведе процедурата за този избор\", пише в позицията на Асоциацията.В становището на съдиите е цитиран и чл.173, ал.1 ЗСВ. От него става ясно, че процедурата за избора на председател се не по-рано от 6 месеца и не по-късно от 4 месеца преди изтичането на мандата или в 7-дневен срок от настъпване на обстоятелство.Георги Колев е избран за председател на Върховния административен съд с решение на ВСС от 15 ноември 2010 г., а встъпването му в длъжност е на 22 ноември същата година, когато е подписан Акт за встъпване в длъжност.Според административните съдии от това следва, че настоящият състав на ВСС е бил задължен по закон да открие процедурата най-късно до 22 юли 2017г.Поради стриктната регламентация на етапите от процедурата и приетата от Висшия съдебен съвет хронограма по избора, изтичането на мандата на сега действащия Висш съдебен съвет на 3 октомври 2017г. и установената в закона съдебна ваканция за органите на съдебната власт за периода от 15 юли -1 сештември.2017г, ВСС не би имал фактическата възможност да довърши процедурата ако беше открита на 22 юли 2017г, категорична е Асициацията. .Довършване на процедурата от следващ състав на ВСС не е уредена в закона. Поради това и при съобразяване с всички изисквания на закона ВСС е открил процедурата след първата възможна дата - 22 май 2017 г. и това е наложило необходимостта новият Председател на ВАС да бъде избран повече от два месеца преди изтичане мандата на действащия.Асоциацията не поставя под въпрос убедителността в избора на Георги Чолаков и обяснява, че провеждането на избора от настоящия състав на ВСС, а не следващият, не е в противоречие със Закона за съдебната власт.Административните съдии изтъкват, че за първи път изборът за председател на ВАС се е провел при точното спазване на правилата за съдийското самоуправление приети с измененията на ЗСВ от 9 август 2016 г.", "date": "2017.09.25", "title": "Административните съдии подкрепиха избора на шефа си"}
{"url": "https://news.bg/crime/protest-v-pazardzhik-v-podkrepa-na-sina-na-ubitiya-vav-vinogradets-restorantyor.html", "text": "Протест пред Съдебната палата в Пазарджик организираха приятели на сина на застреляния ресторантьор в село Виноградец Наско Тонкев, съобщи БНР.Припомняме, с пистолета на бившия общински съветник от ГЕРБ Лазар Влайков на 31 август срещу 1 септември бе застрелян Наско Тонкев - собственик на заведението, където роднини на Влайков празнували рожден ден. Дни по-късно при полицейска операция бе арестуван 21-годишния син на Тонкев - Димитър с обвинение за разпространение на наркотици.Близките на Тонкев-младши са притеснени, че едно обвинение може да се гради само и единствено на свидетелски показания, тъй като при обиските не са открити наркотици, твърдят те.Чувстваме се наистина обезверени. Това можеше да се случи на всеки един от нас, заявиха протестиращите.Да се има под внимание, че не са взети свидетелски показания - това за убийството на баща му и кой наистина е застрелял Наско Тонкев, а се взеха свидетелски показания, някакви аргументи за наркотици, при положение, че това може да го каже абсолютно всеки човек, казват присъстващите пред Съдебната палата.Обжалваната мярка за неотклонение на Тонкев, наложена от пазарджишките магистрати, ще се гледа във вторник в Пловдивския апелативен съд.", "date": "2017.09.25", "title": "Протест в Пазарджик в подкрепа на сина на убития във Виноградец ресторантьор"}
{"url": "https://news.bg/world/yaponskiyat-parlament-se-razpuska-na-28-septemvri.html", "text": "Японският премиер Шиндзо Абе е заявил пред коалиционните си партньори, че ще разпусне долната камара на парламента на 28 септември за организиране на предсрочни избори, съобщава \"Блумбърг\".Нацу Ямагучи, лидер на партия Комейто, разказа пред журналисти за разговора си с Абе след среща в Токио днес.На пресконференция Абе потвърди информацията. Той обяви разпускане на парламента една година по-рано и свика предсрочен вот.Със свикването на предсрочни избори Абе ще се опита да затвърди позициите си на фона на високия рейтинг и на проблемите в опозицията.Вотът ще бъде насрочен за 22 октомври, според трима източници.Кметът на Токио Юрико Койке обяви, че ще формира нова национална партия. Койке, бивш член на Либералдемократическата партия на Абе, съобщи, че нейната Партия на надеждата ще издигне кандидати в цялата страна.В момента коалицията контролира 68% от местата в 475-местния парламент, включително 288 места от партията на Абе и 35 места от коалиционния партньор Комейто.При следващите избори камарата ще бъде намалена до 465 места като част от реформа.", "date": "2017.09.25", "title": "Японският парламент се разпуска на 28 септември"}
{"url": "https://news.bg/crime/deloto-za-prodazhbata-na-tsarskite-konyushni-ne-tragna.html", "text": "Съдът не даде ход на делото срещу бившия областен управител Веселин Пенев.Бившият областен управител на София-град бе обвинен заради . Прокуратурата е повдигнала обвинения срещу Пенев - за сделката с Царските конюшни и причинена щета в размер над 10 млн. лв. - формирана от разликата между реална и продажна стойност на имота.Другото обвинение е за умишлена безстопанственост и настъпили вредни последици и за областната управа и за държавата.Веселин Пенев, бивш областен управител на София, заяви преди началото на заседанието отново, че е политическо лице и припомни, че е бил обвинен в качеството си на областен управител. Припомняме, именно след избухването на скандала с Царските конюшни, Пенев си подаде оставката. Той бе номинация на Реформаторския блок, част от предишното правителство на Бойко Борисов. \"Има възможност да се направят всякакви причинно-следствени връзки по отношение на това как се развиха нещата в България от политическа гледна точка след момента на хвърленото обвинение\", коментира Пенев.Държавата и областната управа се опитаха да предявят искове в размер на 20 млн. и 600 хил. лв. Двата иска - единият от страна на Министерство на финансите, а другият от страна на Областната управа не бяха разгледани от съда.Адвокатите на Пенев оспориха предявените искови молби.Съдът счете, че наетото от областната управа адвокатско дружество е упълномощено да представлява управата само на фаза досъдебно производство и реши да се произнесе по въпросните искове на следващото си заседание.", "date": "2017.09.25", "title": "Делото за продажбата на Царските конюшни не тръгна"}
{"url": "https://news.bg/world/iran-razkritikuva-vashington-za-novata-zabrana.html", "text": "Външният министър на Иран Мохамед Джавад Зариф разкритикува решението на администрацията на президента на САЩ да се наложат нови рестриктивни мерки за пътуване, информира АП.С новите мерки Вашингтон налага безсрочни рестрикции за гражданите на Чад, Иран, Либия, Сомалия, Сирия, Йемен и Северна Корея. Промените влизат в сила от 18 октомври.Зариф написа в \"Туитър\", че с новата по-агресивна забрана за пътуване ясно се вижда \"фалшивата съпричастност на Тръмп\" към иранците.В Техеран иранци обявиха, че са объркани от новата забрана.", "date": "2017.09.25", "title": "Иран разкритикува Вашингтон за новата забрана"}
{"url": "https://news.bg/regions/kalkulator-smyata-99-uslugi-na-stolichna-obshtina.html", "text": "Електронен калкулатор изчислява 99 услуги, които предлага Столична община, съобщиха от общината.Проектът е на Столична община и българската геоинформационна компания Мапекс. Услугите се предлагат от направление \"Архитектура и Градоустройство\" НАГ.Според главния архитект на София арх. Здравко Здравков, с новата ни технологична система всички граждани и инвеститори ще изчислят своите разходи и правилно планират своите проекти.Голяма част от предлаганите от НАГ услуги притежават характерни параметри, които определят таксата за тяхното предоставяне. Когато потребител на сайта на НАГ избере конкретна услуга, до нея има бутон \"Детайли\", където се намират всички данни към услугата: име, срок, правно основание, цена, освобождаване от такси, пояснения, подписва се от, необходими документи, образец на заявление. Когато потребителят избере \"Цена\", той отива до калкулатора за конкретната услуга.Параметрите за генериране на цената на услугата са няколко вида: първо параметри като разгърната застроена площ (РЗП), линейни метри, брой имоти и брой точки, но и списъци с предефинирани стойности като например сграда, ограда и т.н. След като въведе параметрите за имота, системата изчислява таксата за конкретния потребител, в зависимост от избраните и въведени от него стойности.Таксата на специфични услуги зависи и от зоната на строителни граници на Столична Община. През интерактивната карта могат да бъдат изпълнени търсения по различни параметри като адрес, данни по регулация, данни по кадастрален план, административни актове и по този начин всеки може да провери в коя зона се намира имотът, обект на търсената услуга.Видео демонстрации и упътване за ползване на калкулатора на Направление Архитектура и градоустройство, гражданите може да открият на следния линк: https://www.sofia-aQk.com/PaQes/Render/950.", "date": "2017.09.25", "title": "Калкулатор смята 99 услуги на Столична община"}
{"url": "https://news.bg/world/iran-zatvori-granitsata-s-irakski-kyurdistan.html", "text": "Външното министерство на Иран съобщи, че затварят граничните пунктове с Иракски Кюрдистан в отговор на референдума за независимост, информират медии.Днес кюрдите гласуват на референдум за независимост. По-рано беше обявено, че Турция е затворила границата с Ирак, но впоследствие Анкара разясни, че само са засилили контрола по границата.Иранската полуофициална агенция ИСНА информира, че Върховният съвет за национална сигурност е затворил иранското въздушно пространство за кюрдския район в Ирак по молба на централното правителство в Багдад.", "date": "2017.09.25", "title": "Иран затвори границата с Иракски Кюрдистан"}
{"url": "https://news.bg/int-politics/severna-koreya-zove-chuzhdi-partii-i-parlamenti-da-se-protivopostavyat-na-tramp-i-sasht.html", "text": "В писма, изпратени през уикенда, Северна Корея е осъдила администрацията на американския президент Доналд Тръмп и действията на \"американските империалисти\", призовавайки чуждестранни парламенти и политически партии да се противопоставят открито, съобщава официозната севернокорейска новинарска агенция KCNA.Писмо до чужди парламенти от Комисията по външните работи на Върховната народна асамблея на Корейската народнодемократична република (КНДР) \"осъди категорично безразсъдните коментари на Тръмп като непоносима обида към корейския народ, обявяване на война срещу КНДР и сериозни заплахи за световния мир\", се посочва в съобщението на KCNA.\"Ако Тръмп смята, че ще накара КНДР, ядрена сила, да падне на колене чрез заплаха с ядрена война, това е голяма грешка и невежество\", допълва официозната медия.Писмата, които са били изпратени в неделя, призовават чуждестранни институции да се противопоставят открито.\"Днес решителната борба срещу американските империалисти по отношение на агресията и войната като техен начин на съществуване служи като основен начин за осигуряване на мира и сигурността в света\", изтъкна KCNA в съобщение за писмо до чуждестранни политически партии от Централния комитет на Корейската партия на труда.Писмото до парламентите призовава за \"остра бдителност срещу отвратителните и безразсъдни ходове на администрацията на Тръмп, опитваща да тикне света в ужасно ядрено бедствие\".През миналата седмица Тръмп, чиято администрация засили реториката срещу ядрените и ракетните изпитания на Пхенян, заяви пред Общото събрание на ООН, че САЩ могат да \"да унищожат напълно\" изолираната комунистическа страна и подписа указ за затягане на санкциите на САЩ срещу Северна Корея.", "date": "2017.09.25", "title": "Северна Корея зове чужди партии и парламенти да се противопоставят на Тръмп и САЩ"}
{"url": "https://news.bg/crime/kola-blasna-8-godishno-momiche-i-sestrichkata-mu-kray-aytos.html", "text": "8-годишно момиче и едногодишното му сестриче били блъснати докато пресичали в Айтос.На 22 септември около 13:50 ч. мъж блъска 8-годишно момиче и едногодишното му сестриче. 53-годишният В.К пътувал с автомобил \"Волво С 40\", когато около ресторант \"Градина\" по пътя Айтос- Карнобат, блъснал пресичащите деца. 8-годишната М.Й носила на ръце едногодишната си сестра С.Й.Децата са настанени под лекарско наблюдение в отделение \"Реанимация\" с опасност за живота - бебето с комоцио и фрактура на дясната бедрена кост, а по-голямото момиче с \"политравматизъм\".", "date": "2017.09.25", "title": "Кола блъсна 8-годишно момиче и сестричката му край Айтос"}
{"url": "https://news.bg/regions/pochistiha-5-km-ot-koritoto-na-reka-iskar.html", "text": " Почистиха 5 километра от коритото на река Искър, намиращо се на територията на Столична община.Проектът за почистването на речното корито е на стойност над 1 млн. лв. и се реализира с финансовата подкрепа на Междуведомствената комисия за възстановяване и подпомагане към Министерския съвет.В рамките на последната седмица са почистени и коритата на други реки в Столична община. В централната градска част са почистени 2 840 метра от коритото на Перловската река, а в район \"Люлин\" са почистени 802 метра от коритото на Суходолска река.През настоящата седмица се очаква почистването на речните корита да продължи. Предстои почистването на 700 метра от коритото на река Шеовица в селата Мало Бучино и Иваняне.Едновременно с това продължава и почистването на още 5 985 метра от речни корита от реките Суха Лешница и Владайска в селата Владая, Какач и дерето \"Беравица\". Над километър от коритото на река Владайска ще се почиства и в централната градска част - от булевард \"Акад. Иван Е. Гешов\" до булевард \"Тодор Александров\".Предстои и да се почистят язовирните стени на язовирите \"Суходол 2\" и \"Бистрица\".", "date": "2017.09.25", "title": "Почистиха 5 км от коритото на река Искър"}
{"url": "https://news.bg/crime/razsledvat-45-godishen-opital-da-ubie-mazh-kray-yazovir-darzhava-1.html", "text": "Прокуратутара е образувала досъдебно производство срещу 45-годишния мъж Николай Т., съобщиха от Окръжна прокуратура Стара Загора. Обвиняемият е арестуван.55-годишен мъж е открит с наранявания до язовир \"Държава 1\" в землището на село Държава, община Чирпан. Това е станало след като на 20 септември 2017 г. е получено съобщение за пострадал мъж на спешния тел. 112.Извършени са процесуално-следствени действия - оглед на местопроизшествие, разпити на свидетели. Разследването е установило, че след скандал 45-годишният Николай Т. е ударил с тесла на 55-годишния Н.К. Пострадалият е бил откаран в МБАЛ \"Ст. Киркович\" - Стара Загора, където е опериран.Образувано е досъдебно производство срещу Николай Т. за опит за убийство, като деянието е останало недовършено по независещи от дееца причини. Назначени са и се извършват множество експертизи - съдебно-медицинска на пострадалия, психолого - психиатрична експертиза.Наказанието, което се предвижда за престъпление по чл. 115 вр. с чл. 18, ал.1 от Наказателния кодекс е \"лишаване от свобода\" от 10 до 20 години.", "date": "2017.09.25", "title": "Разследват 45-годишен, опитал да убие мъж край язовир \"Държава 1\""}
{"url": "https://news.bg/world/hamas-i-fatah-s-oshte-edna-krachka-kam-obedinenie.html", "text": "Премиерът на Палестина Рами Хамдала ще посети Ивицата Газа на 2 октомври като част от усилията за помиряване с групировката \"Хамас\", която управлява анклава, обявиха от правителството, цитирано от АФП.Само преди няколко дни палестинската групировка \"Хамас\" съобщи, че е готова да обсъди помирение с \"Фатах\" без предварителни условия.Двете организации са разделени от десетилетие. Отделни администрации управляват на Западния бряг и в Ивицата Газа.\"Хамас\" разпусна администрацията в опит за обединение на Палестина.\"\", каза говорител на правителството, цитиран от палестинската новинарска агенция WAFA.\"\", се допълва още.\"Хамас\" заяви пред седмица, че са съгласували стъпки за разрешаване на спора с \"Фатах\".", "date": "2017.09.25", "title": "„Хамас” и „Фатах” с още една крачка към обединение"}
{"url": "https://news.bg/health/natsionalna-kampaniya-shte-bori-agresiyata-sreshtu-meditsite.html", "text": "С кръгла маса на тема: \"Мерки за превенция на агресията срещу медицински лица\" Български лекарски съюз (БЛС) стартира национална информационна кампания за прилагане на мерки срещу проявата на агресия над медици. Кампанията ще бъде дългосрочна, позитивна и ще обединява усилията на институции, организации и медии. По данни на Министерство на здравеопазването случаите на насилие в Спешна помощ са 47 за 2015 г., 28 за 2016 г., 25 за първите шест месеца на 2017 г.За периода 2013-2017 г. са образувани общо 60 досъдебни производства за насилие над медици, 33 са осъдени, а 4 са с ефективна присъда, отчитат от Прокуратурата.Най-често жертва на насилие са медиците от Спешна помощ. Причините за това са ниската култура и морал на пациентите, негативно медийно отразяване на събитията, недостатъчната комуникация пациент- лекар.Лидия Нейчева - заместник-министър на здравеопазването изрази съжаление, че доверието лекар-пациент е загубено и заяви, че то трябва да се изгради отново с помощта на широката общественост. Тя отчете 52 случая на агресия над лекари за първите седем месеца на годината. Стефан Балабанов заместник вътрешен министър призова за практически действия, за да се пресече агресията. От МВР обещаха, че ще работят по места в по-тясно сътрудничество с медицинските екипи.Председателят на БЛС д-р Грозев отбеляза, че насилието над медици е излязло извън контрол. Омбудсманът Мая Манолова видя причините за нападението над медици в хроничното недофинансиране на здравеопазването, противоборството в системата на здравеопазването, създавано от политиците и засилващата се агресия в обществото, заради нарастващото чувство за липсата на справедливост в обществото. Тя призова за повече толерантност.Повишаване на информираността за правата и задълженията на пациентите чрез съвместни инициативи на пациентски организации и БЛС - материали, семинари и събития; повишаване на комуникационните умения на медиците чрез въвеждане на хорариум в Медицинските заведения за обучение на тема: \"Умения за комуникация лекар-пациент\"; обсъждане на нормативни промени, регламентиращи възможност за отказ правото на домашни посещения при пациенти насилници над лекар са част от мерките, които предвиждат от БЛС.", "date": "2017.09.25", "title": "Национална кампания ще бори агресията срещу медиците"}
{"url": "https://news.bg/bulgaria/5000-hendsfrita-razdadoha-dvama-evrodeputati.html", "text": "5000 хендсфрита за повече безопасност на пътя подариха евродепутатите Андрей Новаков и Емил Радев.\"Не можем да останем равнодушни към войната по пътищата и недопустимият брой жертви следствие на катастрофи по републиканската пътна мрежа\", заяви Новаков. Той визира два фактора, които влияят катастрофите по пътищата - качеството на пътната мрежа и вниманието на водачите.Емил Радев се надява тенденцията за намаляване на броя на катастрофите у нас да се запази и в резултат и от тази инициатива. Той цитира данни за ЕС, според които страната ни е на едно от последните места. Така, ако във Великобритания броят на загиналите при катастрофи е 23-ма души на един милион население, у нас те са 97.Шефът на Пътна полиция Бойко Рановски отчете, че тази година действително има сериозно намаление на броя на произшествията и броя на загиналите. По думите му за миналата година 245 души са загинали при ПТП-та с един автомобил. Тези катастрофи са в резултат на моментно разсейване на водача.За първите осем месеца на тази година 133-ма души са загинали при катастрофи с един автомобил. \"Говоренето по телефона е една от причините за разсейването и губенето на контрола над автомобила\", обясни той.Рановски припомни, че освен парична санкция има и отнемане на контролни точки за говорене по телефон. \"Трябва да се спазват правилата да не се говори по телефон, защото това отнема вниманието и води до тежки произшествия\", апелира шефът на \"Пътна полиция\".", "date": "2017.09.25", "title": "5000 хендсфрита раздадоха двама евродепутати"}
{"url": "https://news.bg/int-politics/martin-shults-se-zareche-da-zashtitava-demokratsiyata-v-opozitsiya.html", "text": "Мартин Шулц, лидер на Германската социалдемократическа партия, се зарече да защитава демократичните ценности на страната, като е ефективна опозиция на правителството, след ръста в подкрепата за крайнодясната партия \"Алтернатива за Германия\" на провелите се в неделя парламентарни избори, съобщават германските медии.Социалдемократическата партия няма да участва в друга голяма коалиция, като вместо това ще \"защитава демокрацията\", допълни Шулц, след като партията му претърпя тежко поражение, невиждано след Втората световна война.\"Разбрахме нашата задача - да бъдем силна опозиция в тази страна и да защитаваме демокрацията срещу онези, които я поставят под въпрос и я атакуват\", изтъкна той пред партийния актив в централата на партията в Берлин.Основните партии бяха най-големите губещи на вчерашните избори в Германия, като делът от гласовете за социалдемократите намаля с 5,2% до 20,5 на сто в сравнение с предходните избори, докато делът от гласовете за консервативния блок ХДС/ХСС на канцлера Ангела Меркел отбеляза спад с 8,6 процента в сравнение с изборите през 2013 г.Най-големите победители бяха \"Алтернатива за Германия\", която взе 12,6% от гласовете, и либералната Свободна демократическа партия, която зае четвърта позиция с 10,7 на сто от гласовете.", "date": "2017.09.25", "title": "Мартин Шулц се зарече да защитава демокрацията в опозиция"}
{"url": "https://news.bg/world/za-golemi-narusheniya-na-rusiya-v-krim-alarmira-oon.html", "text": "Руски държавни служители са извършили сериозни нарушения в Крим, включително изтезания, алармира Организацията на обединените нации, цитирана от АФП.От ООН предупредиха, че ситуацията с човешките права на анексирания полуостров \"значително се е влошила\" при управлението на Москва.В нов доклад на Върховния комисар на ООН за правата на човека се отбелязва, че са документирани \"\".Агенцията призовава Москва да спазва задълженията си като окупационна сила, да разследва всички случаи на изтезания, отвличания и убийства, извършени от членове на руските служби.Стотици хиляди затворници незаконно са прехвърлени от Крим в руски затвори, според доклада, като се допълва, че най-малко трима задържани са починали, след като не са получили адекватна здравна грижа в ареста.Осъжда се и решението на Москва да замени украинските закони с руски, както и принуждаването на хората да подадат документи за руско гражданство.Държавните служители трябва да отхвърлят украинското си гражданство или са уволнявани, докато жителите на Крим, които правно не са квалифицирани за руски паспорт, се превръщат в чужденци на родната си земя, според комисарята.Такива хора \", установило разследването на ООН.\"Образованието на украински език е почти изчезнало от Крим\", алармира организацията.Докладът предимно е основан на интервюта, тъй като не се допускат правозащитници в Крим.", "date": "2017.09.25", "title": "За големи нарушения на Русия в Крим алармира ООН"}
{"url": "https://news.bg/education/predlagat-na-balgarskite-uchiteli-digitalna-gramotnost-ot-vkashti.html", "text": "Дистанционното обучение в дигитална грамотност е фокусът на усилията на участниците в проекта \"E-tools for E-schools\". Заключителната конференция по проекта събра учители и директори на училища от България, Гърция и Италия, както и представители на неправителствени организации в сферата на образованието.  Целта на конференцията е да се представи един от продуктите на проекта - платформа за обучение на преподаватели.\"Опитахме се да създадем такъв метод и такъв инструмент за квалификация на преподавателите за техните дигитални умения, която да бъде базирана на отвореното дистанционно обучение\", обясни Цветан Цветански, председател на УС на Център за образователна инициатива. По думите му с дистанционно обучение преподавателите могат сами да конструират своя образователен път, да избират времето, в което да гледат съответните ресурси и сами да избират темпото на сертифицирането си. \"Тоест да имаме персонализация на квалификационния процес и възможно някаква форма на автономия\", каза още Цветански.Според председателя на УС на Центъра за образователна инициатива това е един много по-евтин, по-икономичен и по-качествен метод на обучение на преподаватели. Проектът предвижда и използването на така наречената Web TV платформа, която дава възможност за свободно споделяне и гледане на ресурси, свързани отново с дигиталните компетентности на учителите.Предстои да бъде направен преглед и на постиженията в електронното обучение на организации, разработили подобни инструменти като електронния дневник, например, както и виртуалната класна стая с базирани  с интегрирани различни учебни ресурси. Очаква се и в следващите две сесии училищата и учителите ще представят нещата, които те са направили и начинът, по който те работят в тази посока.\"Опитваме се да създадем една образователна общност, която да говори за това как работим по един модерен начин\", каза още той. Така създадената платформа за дистанционно обучение на преподаватели е създадена с инструментите на Мудъл. В нея има  изключително много добавени функционалности, има интегрирани виртуални класни стаи, курсове в реално време. Така у нас има над 20 училища в страната, които работят с платформата \"Училището БГ\", базирана върху Мудъл.", "date": "2017.09.25", "title": "Предлагат на българските учители дигитална грамотност от вкъщи"}
{"url": "https://news.bg/int-politics/konservativniyat-blok-na-merkel-pecheli-izborite-spored-ofitsialni-neokonchatelni-rezultati.html", "text": "Консервативният блок на Меркел печели изборите, според официалните резултати. Съюзът ХДС/ХСС получава 33% от гласовете. Това са съобщили от германската ЦИК, цитирани от ТАСС. Уточнява се обаче, че става въпрос за неокончателни резултати. Припомняме, че такъв бе оповестеният резултат от exit poll веднага след края на вота. Стана ясно, че на настоящите управляващи ще се наложи да търсят коалиционен партньор, за да се сформира нова управляваща коалиция. Вероятно ще се стигне до \"коалиция Ямайка\" - със свободните демократи и зелените, тъй като Меркел няма да се коалира със социалдемократите на Мартин Шулц или \"Алтернатива за Германия\".Канцлерът сам призна, че въпреки победата резултатът е разочароващ и предстоят трудни преговори в следващите седмици, както и труден четвърти мандат. Тя получи поздравления за победата от редица лидери, сред които френският президент Еманюел Макрон и израелския премиер Бенямин Нетаняху. Шулц зае второ место с 20% и въпреки че призна поражението си, обяви, че съперникът му Меркел е \"големият губещ\" на вота. Неговата партия остава в опозиция. Крайнодясната \"Алтернатива за Германия\" се представи блестящо с 13% от гласовете и се закани \"да върне страната на германците\". След оповестяването на резултатите, лидерът Фрауке Петри получи поздравления от редица лидери съмишленици в Европа. В същото време обаче пред сградата, в която партията празнува представянето си, се събраха хиляди противници на протест. ", "date": "2017.09.25", "title": "Консервативният блок на Меркел печели изборите, според официални неокончателни резултати "}
{"url": "https://news.bg/world/sasht-17-dzhihadisti-sa-ubiti-pri-vazdushni-udari-v-libiya.html", "text": "Най-малко 17 джихадисти са убити при въздушни удари в Либия. Те са бойци на групировката \"Ислямска държава\", предадоха световните информационни агенции. Ударите са били шест, извършени в петък. Целите са били на 240 км югоизточно от Сирт. Това са съобщили от американската армия. В края на миналата година стана ясно, че групировката е била изтласкана от Сирт. ", "date": "2017.09.25", "title": "САЩ: 17 джихадисти са убити при въздушни удари в Либия "}
{"url": "https://news.bg/world/abe-obyavyava-predsrochni-izbori-v-yaponiya.html", "text": "Управляващата партия на японския премиер Шиндзо Абе комфортно води в социологическите проучвания преди очаквано да обяви насрочването на предсрочни избори по-късно днес, информира \"Блумбърг\".Социологическо проучване на вестник Nikkei пише, че либералдемократите на Абе са подкрепяни от 44%. Партията води с 8% на основната опозиционна Демократическа партия. Друго проучване на Kyodo News показва, че управляващата партия ще спечели повече от 3 към 1 срещу основната опозиция. 42 на сто не са решили за коя партия ще гласуват.Абе ще поиска на пресконференция днес да се проведат предсрочни избори на 22 октомври, според трима източници, запознати с плановете на партията.Управляващите увеличиха рейтинга си на фона на напрежението с КНДР след серия от скандали. Ситуацията около Северна Корея може да помогне на Абе да спечели 2/3 от местата в долната камара.Абе е премиер почти 6 г. Той може да управлява страната до 2021 г, ако бъде преизбран за лидер на партията през следващата година, което ще го направи най-дълго служещия премиер в японската история.Кампанията на управляващата партия ще се фокусира върху обещанието да се увеличат парите за образование и ревизиране на пацифистката конституция.", "date": "2017.09.25", "title": "Абе обявява предсрочни избори в Япония"}
{"url": "https://news.bg/world/haos-na-letishteto-v-sidni.html", "text": "Хаос на летището в австралийския град Сидни през първия ден от училищната ваканция заради технически проблем, приземил всички заминаващи полети, пише \"Гардиън\".Стотици пътници са засегнати, след като възникна проблем със захранването в операционните системи на летището в 05,00 часа тази сутрин. Самолетните компании Virgin Australia, Qantas и Jetstar потвърдиха, че проблемът е засегнал полетите им.Техническият проблем е разрешен 4 часа по-късно.Обаче все още летището не работи в нормалния си ритъм, поясни говорител на въздушния транспорт в страната.Летището в града призова пътниците да бъдат търпеливи.Техническата неизправност засегна и Мелбърн, където започна училищната ваканция. Самолетите от Мелбърн за Сидни временно са спрени, очакват се забавяния през целия ден, поясни говорител на летището.", "date": "2017.09.25", "title": "Хаос на летището в Сидни"}
{"url": "https://news.bg/world/london-othvarli-che-es-iska-eur45-mlrd-za-evrorazvoda.html", "text": "Главният преговарящ за Брекзит от британска страна Дейвид Дейвис отхвърли информация, че Великобритания е готова да плати 40 милиарда лири (54 милиарда долара, 45 милиарда евро) за уреждане на сметките с Брюксел преди да напусне ЕС, информират британски медии.\"Таймс\" излезе с история в събота, позовавайки се на \"източник от Брюксел\", че ЕС иска 40 милиарда лири, но Дейвис заяви пред БиБиСи, че информацията е измислена., поясни той.Министърът за Брекзит определи исканията на ЕС към Лондон да допринесе за бъдещия пенсионен фонд на съюза като \"спорни най-малко\".В петък премиерът Тереза Мей разкри планове за преходен период от около 2 г. след официалното напускане през 2019 г., през който Великобритания ще продължи да спазва правилата на съюза.Дейвис подчерта, че Обединеното кралство \"под никакви обстоятелства\" няма да приеме върховенството на Европейския съд след преходния период. Той добави, че е \"доста вероятно\" да бъде сформирана съвместна система със съдилищата на ЕС и на страната с цел разрешаване на съдебни спорове.В същото време днес Великобритания и ЕС започват четвърти кръг преговори, информира АФП.По време на четиридневните преговори главният преговарящ от страна на ЕС Мишел Барние ще поиска подробности от Дейвис, след като Мей намекна, че е готова да направи отстъпки по ключови въпроси, по които няма напредък.Разговорите бяха отложени със седмица заради речта на Мей във Флоренция.По време на речта си британският премиер обеща Лондон да изпълни бюджетните си задължения към ЕС до 2020 г. и очерта нови правни гаранции за защита правата на около 3 милиона граждани на ЕС във Великобритания.ЕС има три условия към Великобритания, за да даде начало на преговори с Лондон за бъдещите отношения през октомври - уреждане на сметките, съдбата на гражданите на ЕС на Острова и границата на Северна Ирландия с еврочленката Република Ирландия.", "date": "2017.09.25", "title": "Лондон отхвърли, че ЕС иска €45 млрд. за евроразвода"}
{"url": "https://news.bg/world/republikantsite-v-senata-s-nov-proekt-za-zdravna-reforma.html", "text": "Републиканци в американския Сенат включиха милиарди долари към нов законопроект за здравеопазването, надявайки се да спечелят подкрепата на сенаторите от Републиканската партия, които са против промените, съобщава АП.Припомняме, по-рано тази година републиканците не успяха да изпълнят едно от основните предизборни обещания на президента Доналд Тръмп, а именно отмяна и замяна на здравната реформа на Барак Обама (\"Обамакеър\").Според документи, цитирани от осведомителната агенция, нова версия на мерките включва допълнителни 14,5 милиарда долара за щатите.Част от парите са за слабо населените щати. Според информацията Аризона ще получи 14% повече пари в сравнение със закона на Обама, Кентъки - 4% повече, а Тексас - 49%.Сенаторите Джон Маккейн, Ранд Пол и Тед Круз се обявиха против законопроекта.Демократите обявиха, че цифрите са подвеждащи.", "date": "2017.09.25", "title": "Републиканците в Сената с нов проект за здравна реформа"}
{"url": "https://news.bg/world/dzhared-kashnar-izpolzval-lichniya-si-imeyl-v-beliya-dom.html", "text": "Джаред Къшнър е използвал личния си имейл, за да комуникира със съветниците в Белия дом като старши съветник на тъста си Доналд Тръмп, информира АФП.По време на предизборната кампания Тръмп редовно атакуваше съперника си Хилари Клинтън, че е използвала личната си поща, докато е заемала поста на държавен секретар. Според американския президент тя трябва да влезе в затвора.След проведено разследване ФБР препоръча да не се повдигат обвинения на Клинтън, но подчерта, че е била \"изключително нехайна\" при работенето с чувствителна информация.Позовавайки се на четирима официални представители, \"Политико\" пише, че Къшнър е използвал личния си имейл, за да изпраща съобщения на високопоставени съветници на Белия дом и външни съветници за медийното отразяване, планиране на събития и други въпроси.Няма данни в имейлите да има секретна или чувствителна информация, допълва изданието, но могат да бъдат включени в архивите според Закона за президентските архиви.Една от отговорностите на Къшнър в администрацията на Тръмп е да посредничи за мир между Израел и Палестина.Адвокат на Къшнър потвърди информацията. В съобщението се казва, че по-малко от 100 имейла от януари до август са изпратени или получени в личния имейл на Къшнър. Допълва се, че са свързани с кореспонденция с негови колеги в Белия дом.Къшнър е проверяван във връзка с руската сага.", "date": "2017.09.25", "title": "Джаред Къшнър използвал личния си имейл в Белия дом"}
{"url": "https://news.bg/world/zapochna-glasuvaneto-na-kyurdskiya-referendum-za-nezavisimost.html", "text": "Започна референдумът за независимост, организиран от кюрдското регионално правителство в Северен Ирак, въпреки че повечето държави призоваха да не се провежда, тъй като може да отприщи нестабилност и насилие в Близкия изток, информира Ройтерс.Изборните секции отвориха врати в 08,00 часа местно време и трябва да затворят в 18,00 часа. Окончателните резултати трябва да бъдат обявени в рамките на 72 часа.Очаква се повечето кюрди да гласуват за независимост. Допитването не е правно обвързващо, но ще даде мандат на правителството на Масуд Барзани да започне преговори за отделянето на богатия на петрол регион с Багдад и съседните държави.От 100 г. чакаме този ден, каза Ризгар, чакайки на опашка от мъже пред избирателна секция в училище в Арбил (Ербил), столица на правителството.Искаме да имаме държава, с помощта на Аллах. Днес е празник за всички кюрди. С волята на Аллах ние ще кажем да, да за любимия Кюрдистан, добави той.Върховният съд на Ирак обаче вече обяви за незаконен този референдум. На него се противопоставиха Турция, САЩ и Иран.Иракският премиер Хайдер ал Абади заяви, че проблемите в региона са резултат от лошо местно управление и сепаратистките настроения само ще ги задълбочат. Той е решен да запази териториалната цялост на Ирак.Референдумът ще продължи 10 часа. Избирателни секции са отворени в 3 иракски области.Имащите права на глас са 5,6 млн. души.Кюрдското население е около 30 млн. души и живее на територията на няколко държави в региона.", "date": "2017.09.25", "title": "Започна гласуването на кюрдския референдум за независимост"}
{"url": "https://news.bg/world/solomon-pasi-severnokoreytsite-se-nuzhdayat-ot-informatsiya.html", "text": "\"Наистина това, което приказва севернокорейският лидер не са само приказки. Тяхната ядрена програма се развива с пълна сила\", обясни Соломон Паси пред Нова телевизия.\"Най-малко светът трябва да иска война със Северна Корея\", категоричен е Паси.\"Ако има измислени нови секретни оръжия, за които не сме чували, не мога да прогнозирам\", обясни политикът и добави, че ако във военни действия се използват познатите до днес оръжия, последствията ще бъдат катастрофални.Паси изтъкна, че и ракетната и ядрената програма на Пхенян се развиват с пълни сили.\"Нежеланите последствия не могат да бъдат предвидени\", коментира Паси. По негово мнение Европа трябва да се стреми да ангажира КНДР в някакъв процес. Соломон Паси смята че, промените в Северна Корея няма как да се случат, ако отвътре в държавата няма подкрепа.Според Паси ние трябва да се стремим по-скоро да ангажираме Северна Корея в процес подобен на Хелзинкския, който навремето ангажираше Източна Европа и доведе до нейната демократизацияПо думите на президента на Атлантическия клуб, демилитаризираната зона е напълно недостатъчна, за да предпази Сеул.\"Севернокорейските хора имат нужда от приток от информация\", категоричен е българският политик и обясни, че европейците имаме опит с меките мерки. Той изложи и притесненията си, че тази война би ангажирала и много други държави, споменавайки, че исторически Северна Корея има протекцията на Китай.", "date": "2017.09.25", "title": "Соломон Паси: Севернокорейците се нуждаят от информация"}
{"url": "https://news.bg/world/koalitsiya-yamayka-edinstven-shans-za-merkel.html", "text": "Консервативният блок на германския канцлер Ангела Меркел, Християндемократическият съюз и Християнсоциалният съюз, печели 246 (33% от гласовете, 311 места през 2013 г.) от 709 места в Бундестага на Германия.Това сочат предварителните данни на Федералната избирателна комисия след проведените вчера парламентарни избори, съобщава ТАСС.Социалдемократическата партия на Германия получи 153 мандата (20,5%), което е с 40 по-малко в сравнение с изборите през 2013 г. (193 места).По-рано беше съобщено, че това е най-слабото представяне на социалдемократите от 1945 г. и най-лошият резултат за консерваторите от 1949 г.За сметка на това обаче \"Алтернатива за Германия\" за първи път влиза в Бундестага - първата крайнодясна партия в германския парламент от нацистката ера. Тя получава 94 места (12,6%). Изненадващо е също, че по първоначални данни \"Алтернатива за Германия\" е първа сила в Саксония.Свободната демократическа партия печели 80 места (10,7%), Левицата взема 69 места (9,2%, 64 места през 2013 г.), а Зелените - 67 (8,9%, 63 места през 2013 г.).Избирателната активност е 76,2% или с 4,7 на сто повече от гласувалите през 2013 г.Социалдемократите обявиха, че ще останат в опозиция. В такъв случай единствената възможна коалиция е \"Ямайка\", в която ще участват консерваторите на Меркел, свободните демократи и Зелените.Германски експерти предупреждават, че подобна коалиция може да бъде крайно неустойчива заради разногласия по ключови въпроси.Меркел подчерта след победата, че трябва да бъде съставено стабилно правителство в Германия.Около 21% от гласувалите за \"Алтернатива за Германия\" са пуснали гласа си за консерваторите през 2013 г. Мнозинството мъже (27%) в източната част на страната са гласували за крайнодесните.Двете основни партии губят за сметка на останалите.Повечето с университетска степен са гласували за консерваторите и Зелените, а най-малко за \"Алтернатива за Германия\".Основният дял от гласувалите за \"Алтернатива за Германия\" са на възраст между 30 и 59 г.Повечето от гласувалите за свободните демократи, Левицата и Зелените като дял са на възраст под 30 г.Повече депутати ще влязат в Бундестага в сравнение с 2013 г. (709 в сравнение с 631 преди 4 г.) заради разпределението на така наречените \"компенсиращи\" мандати. Така консерваторите ще получат 43 допълнителни мандата, социалдемократите - 22, \"Алтернатива за Германия\" - 11, Свободната демократическа партия - 15 и Левицата и Зелените по 10.355 депутати са необходими за избиране на канцлер и формиране на правителство на мнозинството.Официално окончателните резултати ще бъдат обявени на първото заседание на парламента на 12 октомври.Бундестагът се избира на всеки четири години. До обединението на Германия в Бундестага заседаваха 520 депутати. На изборите през декември 1990 депутатските мандати са увеличени до 662, а на изборите през 1994 г. - до 672, на изборите през 1998 г. - до 669.Избирателната система е смесена - партийни листи и мажоритарна система. В парламента влизат партии, получили повече от 5% подкрепа.", "date": "2017.09.25", "title": "Коалиция „Ямайка” – единствен шанс за Меркел"}
{"url": "https://news.bg/world/prezidentat-radev-pozdravi-merkel-za-pobedata.html", "text": "Държавният глава Румен Радев поздрави Ангела Меркел по случай победата на парламентарните избори в Германия.Президентът на България изпрати поздравления до Ангела Меркел по случай победата на коалицията на Консервативния блок на парламентарните избори в Германия, които се проведоха вчера.\"Подкрепата на избирателите е най-красноречивият израз на високата оценка за успеха на държавническата Ви политика и визия за развитие на Германия и Европа\", пише в поздравителния адрес на президентът.В писмото си Радев призовава към задълбочаване на приятелските отношения на България с Германия. Президентът изразява желанието на българския народ за укрепване на отношенията, основани на дълбоки исторически връзки и конструктивно сътрудничество в рамките на ЕС и на НАТО.\"Само с общи усилия можем успешно да се справим със съвременните предизвикателства и да допринесем за изграждането на силна и просперираща Европа в един по-справедлив и мирен свят\", пише още държавният глава до Меркел.", "date": "2017.09.25", "title": "Президентът Радев поздрави Меркел за победата"}
{"url": "https://news.bg/world/56-ot-berlinchani-glasuvaha-protiv-zatvaryane-na-letishte-tegel.html", "text": "Повечето от гражданите на Берлин гласуваха против затваряне на местното летище \"Тегел\" по време на референдум, информират местни медии.Референдумът, провел се паралелно с федералните избори в неделя, не е с правно обвързващ ефект.56,1 на сто от берлинчани гласуваха в полза да се преразгледат планове за затваряне на летището, докато 41,7 на сто вярват, че летището \"Тегел\" трябва да бъде затворено, разкриват официални представители.Междувременно \"Тегел\" ще бъде затворено за шест месеца след откриването на новото летище Берлин-Бранденбург, което е изправено пред технически проблеми и забавяния. Все още няма официална дата за откриването му.Част от германците смятат, че летището не покрива стандартите за безопасност и трябва да бъде обновено за най-малко 1 милиард евро. Те искат правителството да превърне летището в нов бизнес и технологичен парк, както и жилища.Поддръжниците пък са на мнение, че новото летище няма да е достатъчно голямо, за да покрие нуждите и искат \"Тегел\" да бъде запазено, най-вече за малки полети.На година летището е използвано от 10 милиона души.Сега местното правителство ще бъде принудено да преразгледа плановете за затваряне на летището.", "date": "2017.09.25", "title": "56% от берлинчани гласуваха против затваряне на летище „Тегел”"}
{"url": "https://news.bg/world/ankara-otreche-che-e-zatvorila-granitsata-s-irak.html", "text": "Турция затвори границата със Северен Ирак заради кюрдския референдум, съобщават медии.Но турският министър на митниците Бюлент Тюфенкчи поясни, че пропускателният пункт със Северен Ирак не е затворен, а е засилен контролът.Първоначално беше съобщено, че Турция е блокирала достъпа до страната на пункта Habur.Анкара обяви, че не признава референдума и подчерта, че резултатите ще бъдат незаконни.В съобщение външното министерство на Турция Анкара призова международната общност да не признава вота.Също така се призовават иракските кюрдски лидери да изоставят \"утопичните цели\", обвинявайки ги, че заплашват мира и стабилността в Ирак и целия регион. Министерството повтори, че Турция ще предприеме всички необходими мерки, ако има заплаха за националната сигурност на страната.В събота турският парламент проведе извънредно заседание, за да удължи мандата, позволяващ на турските въоръжени сили да изпращат войници по южната граница, ако ситуацията в Ирак и Сирия се възприеме като заплаха за националната сигурност.", "date": "2017.09.25", "title": "Анкара отрече, че е затворила границата с Ирак"}
{"url": "https://news.bg/int-politics/lider-na-alternativa-za-germaniya-otkaza-da-e-chast-ot-grupata-na-partiyata-v-bundestaga.html", "text": "Фрауке Петри, съпредседател на германската крайнодясна партия \"Алтернатива за Германия\" (АзГ), обяви на пресконференция на партията, че няма да се присъедини към парламентарната група на АзГ през новия мандат на Бундестага, съобщават германски медии.Изненадващото изявление шокира колегите ѝ, присъстващи на пресконференцията, в която участваха също две от основните лица на партията - Алис Вайдел и Александър Гауланд, и ескалира продължаваща от месеци вътрешнопартийна вражда.Говорейки пред журналисти в Берлин, Петри коментира: \"Реших след внимателен размисъл, че няма да бъда част от парламентарната група на АзГ\".След това тя е напуснала залата, което нейните колеги очевидно не са очаквали. Съпредседателят на партията Йорг Мойтен заяви, че не е знаел за решението на Петри, което той сравни с \"бомбен взрив\".По-късно Петри изтъкна пред журналисти: \"Трябва да бъдем отворени към обстоятелството, че е налице конфликт в АзГ, не трябва да се преструваме, че не съществува.\" Тя добави, че партията е станала \"анархистична\" през седмиците преди изборите и \"не може да предложи на избирателите надеждна платформа за управление\".От своя страна Гауланд коментира, че не смята, че негови изявления са отговорни за решението на Петри.Петри публично критикува Гауланд за изказването му, че АзГ ще \"преследва\" новото правителството, както и че Германия трябва да бъде горда с войниците си в Първата и Втората световна война, за които тя каза, че не са конструктивни и биха могли да отблъснат избирателите от партията.Крайнодясната АзГ спечели 12,6 процента от гласовете на провелите се вчера парламентарни избори и за пръв ще влезе в Бундестага, като ще разполага с 94 депутатски места.", "date": "2017.09.25", "title": "Лидер на \"Алтернатива за Германия\" отказа да е част от групата на партията в Бундестага"}
{"url": "https://news.bg/health/chrez-elektronna-platforma-regulirat-tsenite-na-meditsinskite-izdeliya.html", "text": "Министерство на здравеопазването планира създаването на електронна платформа и регулиране на цените на медицинските изделия. Това каза пред журналисти заместник-министърът на здравеопазването Лидия Нейчева, която участва в кръгла в маса на тема: \"Корупционни рискове при доставката и употребата на медицински изделия\".Първа стъпка при създаването на платформата е изграждането на национален регистър. Идеята е платформата да функционира по подобие на тази за лекарствата. \"Тук ще бъде малко по-трудно, много повече на брой са, няма позитивен списък. Това е първата стъпка, която ще предприемем\", коментира Нейчева. Идеята е да се договарят цените на национално ниво.Според Нейчева има много неща, които трябва да се променят в Закона за медицинските изделия. На въпрос свързан с факта, че електронната платформа за лекарствата не е задължителна, Нейчева посочи: \"Задължителна е за всяка болница, в която има държавно участие, за частните болници не е - те не провеждат процедура, но ще бъде задължителна за частните болници в частта, в която се плащат лекарствата за онкология\".Така болниците ще могат да договарят цени под цените, договорени в платформата. \"Платформата е един вид аукцион - там е максималната цена, оттам насетне всяка болница може да договаря цени. Надявам се да заработи\".Заместник-министър Нейчева обясни, че платформата за лекарствата се тества вече шест пъти, за да бъдат сигурни. \"Много голяма е сумата, на която ще се договарят лекарствата, така че не можем да си позволим по никакъв начин тя да \"изгърми\", коментира тя. По думите й вариантът, с който ще се започне реалното функциониране на платформата е с онкологичните лекарства. \"Много се надявах до края на септември да успеем да пуснем платформата\", каза още Нейчева.По време на форума Елеонора Николова, председател на БОРКОР обяви, че според доклад на СЗО през 2014 г. гражданите на България са доплащали 45% за здраве, докато към настоящия момент по данни на ЕК българите доплащат 48% за здраве. Форумът се организира с подкрепата на Фондация Конард Аденауер.В Германия здравеопазването се идентифицира като сектор с висок риск от корупция. Затова миналата година там са били въведени законодателни промени, с които се инкриминира активния и пасивния подкуп между фармацевтичните фирми и лекарите.", "date": "2017.09.25", "title": "Чрез електронна платформа регулират цените на медицинските изделия"}
{"url": "https://news.bg/bulgaria/mozhete-da-razchitate-na-balgariya-pishe-borisov-do-merkel.html", "text": "Премиерът Бойко Борисов поздрави германския канцлер Ангела Меркел за победата на федералните избори, съобщава Министерски съвет.В писмо до Меркел премиерът изразява най-сърдечни поздравления за убедителната изборна победа на Християндемократичeския съюз.\"\", посочва премиерът.Той подчертава, че като лидер на най-силната политическа сила в Германия Меркел ще може и занапред да разчита на България като приятел и стратегически партньор в ЕС и НАТО.\"Особено високо ценя личната Ви ангажираност за развитието на българо-германските отношения и за ценната подкрепа на Германия за България в рамките на ЕС, особено в контекста на предстоящото Българско председателство на Съвета на ЕС\", отбелязва българският премиер.\"Вярвам, че тясното българо-германско партньорство, основано на доверие, дълбоки исторически връзки и споделени ценности, ще придобива още по-динамични измерения както в интерес на страните ни, така и като принос в справянето с глобалните предизвикателства\", посочва Борисов като пожелава здраве и нови бъдещи успехи на Ангела Меркел в отговорната й мисия.", "date": "2017.09.25", "title": "Можете да разчитате на България, пише Борисов до Меркел"}
{"url": "https://news.bg/press/parite-za-dunarit-i-avionams-otivat-v-ktb-i-pri-kreditorite-blizo-500-zhiteli-na-sevlievo-blokiraha-patya-sofiya-varna-zaradi-bezvodie.html", "text": "\"Дунарит\":\"Монитор\":Парите за \"Дунарит\" и \"Авионамс\" отиват в КТБ и при кредиторите Парите, платени от ДКК за вземанията на \"Дунарит\" и Авионамс\", са влезли директно в КТБ и в масата по несъстоятелността. Никой не може да вземе тези пари освен кредиторите. Това коментира икономическият министър Емил Караниколов в предаването \"Беновска пита\" по Канал 3.Той припомни, че собственик на \"Дунарит\" според Търговския регистър е \"Кемира\", която държи 98% от акциите, които са блокирани и запорирани. Караниколов даде да се разбере, че са изкупили вземанията, за да защитят интересите на държавата и на дружествата. Той поясни, че \"Кемира\" и \"Хедж\", чиито вземания ДКК е закупила, всъщност са взимали кредити от КТБ. Караниколов отрече да има скандал във военнопромишления комплекс.\"Правителството стои зад работниците. В едно от дружествата има проблем. Това е \"Емко\", там има проверка на служба КОС и пожарна безопасност и там са констатирани нередности. Затова и е отнет лиценза на дружеството за внос и износ. Лицензът за вътрешна търговия не му е отнет\", увери още Караниколов. По думите му продукцията на \"Емко\" остана ненатоварена на пристанището, защото \"Кинтекс\" не може да изнесе продукцията, тъй като по закон производителят трябва да си подготви документацията за митницата. Каналджийство. \"Дума\":Илияна Йотова: Каналджийството в България е все още в разцвета сиКаналджийството в България е все още в разцвета си. Проблемът е по-скоро в липсата на достатъчно публичност и в премълчаване, отколкото в неговото решаване. Тoзи коментар направи в Ямбол вицепрезидентът Илияна Йотова. Тя припомни, че са зачестили случаите, в които нелегални мигранти се извозват в автомобили из страната. \"В официалните комюникета на европейските служби все по-често присъства ново сухопътно трасе, което минава през България, Румъния и Словакия за Западна Европа. Един от пътищата през Сърбия се затвори, но сега каналджиите, които са много по-гъвкави от официалните власти, очевидно намериха нова възможност да изкарват нелегални мигранти от страната\", обясни Йотова. По думите й проблемите с нелегалната миграция не трябва да се замитат под килима, а да се решават, което е дело на всички институции.Йотова посети Ямбол за тържественото освещаване на новопостроената арменска апостолическа църква \"Сурп Агоп\". Ритуалът по освещаването бе отслужен от архиепископ Езрас Нерсисян, втори по ранг в църковната йерархия и брат на Католикоса на всички арменци Карекин II. Заедно с него в богослужението участваха епископ Татев Агопян от Румъния и свещеници от арменски храмове в страната. Доходи. \"Сега\":Пенсиите догодина ще се увеличат с 3.8% Пенсиите догодина ще се увеличат с 3.8%. Това ще е процентът, с който ще се идексират пенсиите от 1 юли, обяви пред БНР избраният миналата седмица нов управител на НОИ Ивайло Иванов.От 1 октомври ще бъдат повишени минималните пенсии на 200 лв. През 2018-а година в разчетите на ДОО е предвидено пенсиите да бъдат повишени с 3,8%. Според него е по-добре да се индексират първо минималните пенсии, а когато има необходимите средства - и останалите.Подготвяната реформа в системата на ТЕЛК не цели да намали средствата за инвалидни пенсии, а да ограничи измамите, коментира още Иванов. \"За инвалидни пенсии се изразходва една сериозна сума - 1.8 млрд. лв. Не е целта сумата да бъде намалена в никакъв случай. Целите са тези средства да се насочват към хората, които наистина имат нужда. Над 40 са правата, които гражданите имат право да получат, когато имат решение за ТЕЛК. Това, разбира се, ощетява зключително много бюджета, когато някой злоупотреби\", коментира Иванов. Протест. \"24 Часа\":Близо 500 жители на Севлиево блокираха пътя София - Варна заради безводие Стотици жители на Севлиево и околните села блокираха за няколко минути с разрешението на полицията главния път София - Варна на разклона за село Богатово.Хората се събраха, за да протестират срещу дългогодишното безводие, което мъчи общината. В момента в града има вода по 3 часа вечер,  а в селата Богатово и Ловни дол, Идилево чешмите са сухи от 8 дни до две седмици.", "date": "2017.09.25", "title": "Парите за \"Дунарит\" и \"Авионамс\" отиват в КТБ и при кредиторите; Близо 500 жители на Севлиево блокираха пътя София - Варна заради безводие"}
{"url": "https://news.bg/world/irakski-kyurdistan-provezhda-referendum-za-nezavisimost.html", "text": "В автономния регион Иракски Кюрдистан днес се провежда оспорван референдум за независимост. Местният лидер Масуд Барзани по време на пресконференция заяви, че иракските кюрди имат право са се самоопределят. Той заяви, че се надява днешните иракски управляващи да се стремят към по-добри отношения с кюрдите в страната, които са били подлагани на геноцид в миналото. По думите му, те са били подлагани на репресии в продължение на столетие, чак до края на управлението на Саддам Хюсеин. Върховният съд на Ирак обаче вече обяви за незаконен този референдум. На него се противопоставиха Турция, САЩ и Иран. Иракският премиер Хайдер ал Абади заяви, че проблемите в региона са резултат от лошо местно управление и сепаратистките настроения само ще ги задълбочат. Той е решен да запази териториалната цялост на Ирак. Референдумът ще продължи 10 часа. Избирателни секции са отворени в 3 иракски области. Изборният ден започва в 8 часа местно време. Имащите права на глас са 5,6 млн. души. Кюрдското население е около 30 млн. души и живее на територията на няколко държави в региона. ", "date": "2017.09.25", "title": "Иракски Кюрдистан провежда референдум за независимост "}
{"url": "https://news.bg/int-politics/iran-udari-daesh-v-siriya.html", "text": "Иранската революционна гвардия е атакувала бази на \"Ислямска държава\" в източната част на Сирия, в близост до границата с Ирак. Те са били ударени с безпилотници. Това съобщават ирански медии, цитирани от \"Ройтерс\".Няма данни за загинали или ранени. Разрушени са превозни средства, използвани от джихадистите. Техеран е съюзник на сирийския президент Башар Асад. Също така групировката ДАЕШ пое отговорност за атентата в Иран през юни, който отне живота на 18 и рани други 50 души. ", "date": "2017.09.25", "title": "Иран удари ДАЕШ в Сирия "}
{"url": "https://news.bg/int-politics/osem-darzhavi-v-zabranitelen-spisak-za-patuvane-do-sasht.html", "text": "САЩ приеха нов забранителен списък за влизане в страната. В него вече фигурират осем държави, предадоха световните информационни агенции.Към първоначалните Иран, Йемен, Либия, Сирия и Сомалия са добавени още три държави. Те са Венецуела, Северна Корея и Чад. Като причина се изтъкват проблеми със сигурността и слабо сътрудничество с Вашингтон. Старият указ на президента Доналд Тръмп изтича в неделя. Очаква се новите мерки да влязат в сила през октомври, но преди това трябва да се произнесе Върховният съд. Предишната заповед бе атакувана в съда и част от нея падна. Сега обаче от администрацията твърдят, че няма причина за обвинения в дискриминация към мюсюлманите, тъй като списъкът не съдържа само ислямски държави. Също така мерките няма да се прилагат с еднаква строгост за всички страни в списъка. За сирийците и севернокорейците те ще важат с пълна сила. Венецуелските власти няма да бъдат допуснати. Иранците ще имат право да влизат, като студенти, например. ", "date": "2017.09.25", "title": "Осем държави в забранителен списък за пътуване до САЩ "}
{"url": "https://news.bg/int-politics/67-ot-amerikantsite-protiv-prevantiven-udar-sreshtu-kndr.html", "text": "67% от американците против превантивен военен удар срещу КНДР. Това показва ново социологическо проучване, огласено от Washington Post-ABC News в неделя. Те считат, че Вашингтон трябва да предприеме такива действия единствено, ако Северна Корея първа удари. Също така повечето от запитаните вярват, че по-скоро американските военни ръководители биха се справили с дипломатическата криза с Пхенян, отколкото президентът Доналд Тръмп.В това са убедени 72% от участниците в анкетата. Проучването идва на фона на растящото напрежение на Корейския полуостров след провокациите на Пхенян и разменените остри реплики между лидерите на КНДР и САЩ. ", "date": "2017.09.25", "title": "67% от американците против превантивен удар срещу КНДР"}
{"url": "https://news.bg/politics/chast-ot-chinovnitsite-stavat-izlishni-chrez-proekt-za-spodeleni-uslugi.html", "text": "Част от чиновниците ще станат излишни. Това стана ясно от думите на вицепремиера Томислав Дончев по време на представянето на проекта \"Въвеждане на принципа на споделените услуги в организацията и работата на централната администрация\" заедно с постоянния представител на Световната банка за България Тони Томпсън.Най-висша цел е каква услуга получава гражданинът, зави заместник министър-председателят и посочи, че гражданинът не трябва да е куриер между отделните институции.По думите на Дончев се опитваме да следваме опита на развитите страни.Още от следващата година ще има централизирано звено за услуги, например в сферата на счетоводството. В момента централизирано се възлагат обществени поръчки. Няколко са моделите и за въвеждане на споделени услуги.Част от чиновниците, които ще се окажат излишни, ще бъдат преквалифицирани и най-вероятно и  към други звена, стана ясно от думите на вицепремиера. Колко точно ще намалее държавната администрация Томислав Дончев обаче още не знае.Над 100 са почивните бази, които се стопанисват от държавната администрация. Те обаче не се стопанисват добре и по всяка вероятност ще им бъдат взети.Дончев сподели, че не знае коя е най-добре управлявана и коя - най-зле. Нямало обаче мотивация да привличат повече клиенти.", "date": "2017.09.25", "title": "Част от чиновниците стават излишни чрез проект за споделени услуги"}
{"url": "https://news.bg/world/amerikanskata-koalitsiya-ubila-poveche-ot-80-tsivilni-pri-bombardirovki-do-rakka.html", "text": "Водената от САЩ коалиция е убила най-малко 84 цивилни при бомбардировки до сирийския бастион на ДАЕШ (\"Ислямска държава\") Ракка през март. Сред загиналите има десетки деца. Това информира неправителствената организация \"Хюман райтс уоч\", цитирана от АФП.Според организацията въздушните удари са извършени срещу два обекта - училище в град Мансура, в което е имало разселени семейства и пазар и пекарна в град Табка.Свидетели са съобщили, че и на двете места е имало терористи от ДАЕШ (\"Ислямска държава\"), но и много цивилни.\"\", поясни Оле Солванг от организацията.Според него коалицията трябва внимателно да си проверява разузнавателната информация.Първият удар е извършен на 20 март и тогава са убити най-малко 40 души, включително 16 деца. При втория удар на 22 март са загинали 44 души, включително 14 деца.През август коалицията призна, че е убила 624 цивилни в Сирия и Ирак от 2014 г.", "date": "2017.09.25", "title": "Американската коалиция убила повече от 80 цивилни при бомбардировки до Ракка"}
{"url": "https://news.bg/world/obama-prizoval-zukarbarg-da-se-bori-s-falshivite-novini.html", "text": "Бившият президент на САЩ Барак Обама лично призовал основателя на \"Фейсбук\" Марк Зукърбърг да се бори с разпространението на фалшиви новини в социалната мрежа по време на среща малко след президентските избори през 2016 г.Това пише американското издание \"Вашингтон пост\", цитирано от АФП.Срещата се е провела в кулоарите на световен форум в Лима, Перу, на 19 ноември.\"\", пише изданието, позовавайки се на източници.Само преди няколко дни социалната мрежа съобщи, че ще изпрати информация на Конгреса, свързана с качени във \"Фейсбук\" политически реклами, закупени от свързани с Русия фалшиви профили.Москва отрича да има връзка с рекламите.", "date": "2017.09.25", "title": "Обама призовал Зукърбърг да се бори с фалшивите новини"}
{"url": "https://news.bg/int-politics/tiradzhiite-vav-frantsiya-blokirat-patishta-othvarlyat-trudovite-reformi.html", "text": "Шофьорите на камиони във Франция организираха пътни блокади на магистрали и складове за горива в цялата страна, протестирайки срещу промените в трудовото законодателство на президента Еманюел Макрон, съобщават АП и \"Ройтерс\".Два от големите синдикати във Франция призоваха за национален протест за днес.Протестиращите се опасяват, че новите правила на пазара на труда, които Макрон официално подписа през миналата седмица, ще доведат до влошаване на условията на труд и ще улеснят уволняването на работници.Говорителят на правителството Кристоф Кастанер призова френските шофьори да не блокират бензиностанции, за да се избегне недостиг на горива.Правителството е започнало да отблокира пътища чрез намеса на полицията, за да позволи достъпа до складове за горива.Според Макрон реформата на пазара на труда е от съществено значение за съживяването на френската и европейската икономика.", "date": "2017.09.25", "title": "Тираджиите във Франция блокират пътища, отхвърлят трудовите реформи"}
{"url": "https://news.bg/bulgaria/balgarka-zagina-v-opit-da-podobri-svetoven-rekord.html", "text": "Водолазът Теодора Балабанова е починала в опит да постави нов световен рекорд, съобщава БНР. Инцидентът е станал в района на залива Торонеос, Халкидики. 45-годишната жена заедно с мъжа си, който също е професионален спортист, е искала да постави световен рекорд в две направления - жени и за двойка гмуркачи. Съпругът на Теодора също е пострадал и е в критично състояние в болница в Солун.\"Теодора беше невероятен професионалист\", коментират нейни съотборници от няколко страни, които са присъствали на опита за подобряване на рекорд на Гинес.В свое интервю Теодора заявила, че е избрала мястото на гмуркането, защото познава морето. Тя е работила 8 години в Гърция и има частно училище за гмуркане.На записа от камерите, заснели гмуркането, се вижда, че Теодора не достига само с метър мечтания рекорд.Според Бърза помощ в Солун, цитирана от Нова телевизия, двамата се почувствали зле във водата. Според медиците причина за удавянето на Теодора е получената дезориентация.", "date": "2017.09.25", "title": "Българка загина в опит да подобри световен рекорд"}
{"url": "https://news.bg/world/armiyata-mozhe-da-nahlue-v-irak-zaplashi-erdogan.html", "text": "Турската армия е на границата и е готова да предприеме \"необходимите мерки\".Това предупреди турският президент Реджеп Ердоган във връзка с провеждания днес референдум в Иракски Кюрдистан, информират RT и АП.Ердоган отново повтори критиката на Турция към кюрдите, описвайки сепаратисткото движение като \"неприемливо\".Той добави, че политически, икономически, търговски мерки, както и в областта на сигурността, ще бъдат предприети в отговор на допитването.Турският лидер обясни, че в момента се позволява само да се пътува от Турция към Ирак.Ердоган също така заплаши да спре износа на петрол от Иракски Кюрдистан.На конференция в Анкара Ердоган определи случващото се в Ирак като \"въпрос на оцеляване\".По думите му турската армия провежда учения на границата с Ирак.\"Нашите военни не са на границата за нищо. Ние можем да пристигнем внезапно някой нощ\", предупреди той.По-рано беше съобщено, че Анкара засилва мерките по границата, а Иран пък затвори границата с Иракски Кюрдистан.", "date": "2017.09.25", "title": "Армията може да нахлуе в Ирак, заплаши Ердоган"}
{"url": "https://news.bg/int-politics/alternativa-za-germaniya-se-zareche-da-se-bori-s-invaziyata-na-chuzhdentsi.html", "text": "Крайнодясната националистическа партия \"Алтернатива за Германия\" се зарече да се бори с \"инвазията на чужденци\" в страната, след като за първи път влезе в германския парламент (Бундестага).\"Ние искаме различна политика\", настоя съпредседателят на партията Александър Гауланд след историческия успех.Канцлерът Ангела Меркел беше преизбрана за четвърти мандат, но нейният консервативен блок ХДС/ХСС отбеляза най-лошите си резултати от почти 70 години насам.Меркел започва преговори за сформиране на ново коалиционно правителство.Социалдемократите, които досега бяха коалиционни партньори на Меркел, обявиха, че отиват в опозиция след историческата си загуба, невиждана от Втората световна война.Предизборната кампания на \"Алтернатива за Германия\" се възползва от острата реакция срещу решението на Меркел да отвори границите на Германия за мигранти и бежанци през 2015 г.Успехът на крайнодесните шокира германския политически елит, като срещу антиислямската партия бяха проведени протести в няколко града снощи след обявяването на резултатите.\"Един милион души, чужденци, бяха вкарани в страната, те отнемат парче от тази страна, а ние като \"Алтернатива за Германия\" не искаме това\", изтъкна Гауланд на пресконференция.\"Не искам да губя Германия вследствие на нахлуването на чужденци от друга култура. Много е просто\", настоя Гауланд.По думите му, \"Алтернатива за Германия\", която се очаква да има 94 депутатски места в 709-местния Бундестаг и да бъде третата по големина парламентарна група, е била избрана безкомпромисно да се занимае с проблемите около имиграцията.Ала в партията вече са налице очевидни дрязги, след като другият съпредседател на формацията Фрауке Петри обяви, че тя няма да се присъедини към парламентарната група на \"Алтернатива за Германия\", въпреки че спечели депутатско място.По-рано Петри критикува Гауланд за негови коментари, че Алтернатива за Германия ще \"преследва\" Меркел, както и че Германия трябва да бъде горда с войниците си от Първата и Втората световна война.", "date": "2017.09.25", "title": "\"Алтернатива за Германия\" се зарече да се бори с \"инвазията на чужденци\""}
{"url": "https://news.bg/crime/spetsprokuraturata-obvinyava-osem-proizvezhdali-droga-v-slivensko.html", "text": "В Специализираната прокуратура повдигнаха обвинения на осем участници в организирана престъпна група за производство и разпространение на наркотици в Сливенско, съобщиха от МВР. Те са задържани при специализирана операция, реализирана от служители на ГДБОП на 19 септември т.г. При претърсванията е намерен и иззет и пистолет със заличени номера, поясниха от МВР.Според събраните до момента доказателства групата е действала от януари т.г. Всеки от участниците е имал конкретни функции в дейността й.В хода на извършените процесуално-следствени действия в помещения, автомобили и у самите участници са намерени и иззети различни по вид наркотици, както и прекурсори и вещества, предназначени за производство на амфетамини и други наркотици.Очаква се експертиза, която да установи какви точно са намерените химикали (и за производството на какви наркотични вещества са предназначени. На 22 септември 2017 г. Специализираният наказателен съд е наложил мярка за неотклонение \"задържане под стража\" на петима от групата. На един от участниците е наложена мярка \"домашен арест\", а на останалите двама - \"парична гаранция\".", "date": "2017.09.25", "title": "Спецпрокуратурата обвинява осем, произвеждали дрога в Сливенско"}
{"url": "https://news.bg/crime/arestuvaha-chetirima-v-sliven-proizvezhdali-marihuana.html", "text": "ГДБОП и полицаи в Сливен задържаха четиричленната група на територията на Сливен на 23 септември, съобщиха от МВР.Действията са проведени под ръководството на Специализираната прокуратура. По първоначални данни четиримата мъже - Р.А., Р.А., С.И. и А.Г., са организирали производството на марихуана в стопанска постройка във вилната зона край града.Престъпната им дейност е започнала през юли 2016 г., информират от полицията.Междувременно те са се занимавали и с разпространение на различни други видове наркотици в града и региона. В рамките на операцията по задържане и документиране на престъпната им дейност е извършено претърсване в използваното от тях специално оборудвано за целта помещение, в което са открити над 200 стръка канабис с най-високо качество.Тайната \"оранжерия\" е била професионално оборудвана с изкуствено осветление, капково напояване, система за проветряване.С постановления на прокурор от Специализирана прокуратура е повдигнала обвинения на четиримата участници в групата е им е наложила задържане до 72 часа.На 26 септември 2017 г. в Специализирания наказателен съд ще бъде внесено искане за налагане на мярка за неотклонение \"задържане под стража\" за всеки от тях.", "date": "2017.09.25", "title": "Арестуваха четирима в Сливен, произвеждали марихуана"}
{"url": "https://news.bg/economics/proveryavat-5-mlechni-kompanii-za-pritiskane-na-konkurentsiyata.html", "text": "Комисията за защита на конкуренцията започна проверка на пет млекопреработвателни компании в страната.Проверката цели да се установи дали фирмите са нарушавали добросъвестната търговска практика и дали са увреждали интересите на конкурентите в сектора. Проверките на КЗК са по депозирани сигнали от неправителствени организации като Конфедерацията за защита от дискриминация.Според информация в сайта на КЗК проверката касае фирмите \"Обединена Млечна Компания\" ЕАД, \"Димитър Маджаров 2\" ЕООД, \"Полидей 2\" ООД, \"Комлектстрой\" ЕООД и \"Ел Би Булгарикум\" ЕАД. Производството срещу фирмите е било образувано в КЗК на 15 септември, петък.Пред БНР председателят на Конфедерацията за защита от дискриминация адвокат Анели Чобанова заяви, че сигналът е  в Института по стандартизация и в Патентното ведомство. По думите ѝ в този конкретен случай може да става въпрос за недопустима подмяна на българското законодателство по отношение на киселото мляко.Според Чобанова е възможно въпросните марки кисело мляко да са упражнявали нелоялно и господстващо положение на българския пазар и да са притискали останалите производителите в сектора. \"По този начин другите участници, стараейки се да изпълняват всички изисквания на БДС, те се затрудняват повече финансово и стават по този начин неконкурентоспособни на господстващите на пазара фирми\", добави адвокатът.Оказва се, че въпросните фирми поставяли върху опаковката на артикулите си надпис, че продуктите отговарят на стандартите на БДС. Според Чобанова това е нарушение по отношение хем на опаковката, хем на материала, от който е изработена опаковката. \"След като си посочил, че твоят продукт отговаря на БДС, той трябва да отговаря на 100%\", обясни Чобанова.Очаква се резултатите от проверките на КЗК да излязат до месец.Припомняме, в началото на месец юли някои от горепосочените фирми бяха проверявани за това дали новите полипропиленови опаковки променят качеството на българското кисело мляко и могат да бъдат стандартизирани по БДС. Тогава проби бяха взети от фирмите Маджаров, ОМК, Полидей /Домлян/, Булдекс, Лактима и Ел Би Булгарикум. ", "date": "2017.09.25", "title": "Проверяват 5 млечни компании за притискане на конкуренцията"}
{"url": "https://news.bg/int-politics/rusiya-e-izbila-tsivilni-v-siriyskata-provintsiya-idlib-obyavi-turtsiya.html", "text": "Външният министър на Турция Мевлют Чавушоглу обяви, че неотдавнашните бомбардировки на Русия в сирийската провинция Идлиб са избили цивилни и умерени бунтовници, като това ще бъде обсъдено с руския президент Владимир Путин при посещението му в Анкара в четвъртък, съобщава \"Ройтерс\".Избиването на цивилни нарушава споразумението от Астана, подчерта Чавушоглу в интервю за турската телевизия \"Хабер\", добавяйки, че Москва трябва да бъде \"внимателна\".Междувременно от руското военно министерство отрекоха, че руски самолети са бомбардирали подкрепяни от САЩ милиции в сирийската провинция Дейр ез Зор по-рано днес, посочвайки, че руските военни винаги били внимателни в гарантирането, че въздушните удари са точни, съобщават руските медии.Уточнява се, че ген.-майор Игор Конашенков е отрекъл твърденията на Сирийските демократични сили, които са алианс между кюрдски и арабски бойци, биещи се с подкрепата на оглавяваната от САЩ международна коалиция, че Русия е убила един от техните бойци и е ранила други двама във въздушния удар.", "date": "2017.09.25", "title": "Русия е избила цивилни в сирийската провинция Идлиб, обяви Турция"}
{"url": "https://news.bg/economics/stokoobmenat-ni-s-indiya-e-uvelichen-blizo-3-pati-za-10-godini.html", "text": "\"За последните десет години двустранният стокообмен с Индия се е увеличил близо 3 пъти - от 79 млн. щ.д. през 2006 г. на 215 млн. щ.д. през 2016 г.\". Това каза зам.- министърът на икономиката Александър Манолев по време на откриването на българо-индийски бизнес форум в София.За нас Индия е важен икономически партньор в Азиатския регион. Показателно за потенциала и взаимния интерес е постоянният ръст на стокообмена и на българския износ, каза той.Като примери за успешно реализирани проекти в страната бяха посочени тези на \"Намдхари Сийдс\" (Namdhari Seeds) в областта на земеделието, \"Елдер Фармасютикълс\" (Elder Pharmaceurticals) във фармацевтичната промишленост, \"Синегранд\" (Cine Grand) в киноиндустрията и др.За реализацията на проекти в краткосрочен план индийски компании ще инвестират у нас над 55 млн. щ.д. Това каза заместник-министърът на икономиката Александър Манолев.На церемонията присъства и посланикът на Индия у нас Н. Пр. Пуджа Капур, заместник - председателят на Българската търговско - промишлена палата Георги Стоев, председателят на Балканско-индийската бизнес асоциация Красимир Ангелов и др.\"Предимствата на ИТ и аутсорсинг сектора у нас също са оценени от индийските инвеститори\", допълни Александър Манолев.От 2008 г. до сега компанията \"Съдърланд Глобал Сървисиз\" (Sutherland Global Services) поетапно откри у нас четири аутсорсинг центъра. Общо 1600 служители работят в офисите на компанията в България и обслужват европейския пазар на водещи световни компании на повече от 16 европейски езика, стана ясно по време на събитието. Друг успешен пример е този на компанията \"Феуджи\", която откри своя център за аутсорсинг и ИТ услуги в София в началото на тази година.За индийската компания в София работят около 50 души, като до края на 2017 г. се планира броят на назначените специалисти да достигне 100 души. Перспективата до 2019 г. е там да работят 300 души.\"Много български компании също имат потенциал да реализират проекти в Индия\", подчерта заместник-министърът. По думите му, поредно доказателство за това е успешното включване на България в кампанията \"Направи в Индия\", инициирана от индийското правителство.Нейната цел е привличане на преки чуждестранни инвестиции в производствения сектор на страната. Няколко български компании вече са реализирали инвестиционни проекти в Индия и оперират успешно на индийския пазар в областта на интернет технологиите, опаковането на битум, производството на ветеринарни фармацевтични продукти и др. Работи се и по мащабен проект в областта на възобновяемите източници на енергия, стана ясно от неговото изказване.Посланик Капур допълни, че между България и Индия има много добри връзки на политическо ниво, но все още не е използван целият потенциал в икономическата сфера. Тя подчерта, че момента е изключително подходящ за това и подобни инициативи са важни, за да се надгради положителната тенденция, която имаме през последните години в двустранните ни търговски отношения.В рамките на събитието бе подписан и Меморандум за сътрудничество между председателя на Балканско-индийската бизнес асоциация Красимир Ангелов и изпълнителния директор на ECSEPC Д.К. Сарийн.", "date": "2017.09.25", "title": "Стокообменът ни с Индия е увеличен близо 3 пъти за 10 години"}
{"url": "https://news.bg/energy/rusiya-iska-da-ni-pomogne-za-vrednite-emisii-na-tets-ovete.html", "text": "\"Енергийното партньорство между Българи и Русия ще продължи да се задълбочава и развива.\" Това заяви министърът на енергетиката Теменужка Петкова, която взе участие в четвъртото заседание на Работна група \"Енергетика\", която е част от Междуправителствената българо-руска комисия за икономическо и научно-техническо сътрудничество. Заседанието на работната група се проведе в Москва. На него присъстваше и министърът на енергетиката на Русия Александър Новак.По време на заседанието Националният съюз за енергоспестяване на Русия прояви интерес към реализацията на съвместни проекти в областта на комплексната модернизация на  в контекста на .На срещата бяха дискутирани основно въпроси, свързани със сътрудничеството в електроенергетиката, атомната енергетика и газовия сектор.Акцент в срещата стана интересът на ПАО \"Силовые машины\" към евентуално разширяване на сътрудничеството при реконструкция на енергийни обекти в България - ТЕЦ \"Марица изток\" 2, ТЕЦ \"Бобов дол\", ТЕЦ \"София\", водноелектрическите централи \"Китница\", \"Ардино\", \"Бял извор\", както и на други енергийни обекти.В областта на ядрената енергетика между двете страни беше констатирано многогодишното успешно сътрудничество при осигуряване на ядрено гориво и съпътстващи услуги за АЕЦ \"Козлодуй\". Стана ясно и че активното съдействие на руската страна е спомогнало и за  на атомната централа до 60 години.По време на заседанието руската страна потвърди интереса на \"Росатом\" за участие в проектите по извеждане от експлоатация на блокове 1-4 на ядрената ни централа, както и заяви готовността на компанията ПАО \"Силовые машины\" да участва активно в модернизацията на оборудването за АЕЦ \"Козлодуй\".Следващото заседание на Работна група \"Енергетика\" ще се проведе в България.", "date": "2017.09.25", "title": "Русия иска да ни помогне за вредните емисии на ТЕЦ-овете"}
{"url": "https://news.bg/int-politics/tramp-ostro-poritsa-igrachite-ot-nfl-za-neuvazhenie-kam-znameto-i-himna-na-sasht.html", "text": "Американският президент Доналд Тръмп отново се развихри в профила си в \"Туитър\", като остро порица играчите от Националната футболна лига (НФЛ) на САЩ, които са коленичили по време на изпълнението на националния химн, твърдейки, че те са били освиркани от повечето фенове на стадионите.Тръмп отбеляза, че американците трябва да уважават националния си флаг, независимо от расата си.\"Много хора освиркаха играчите, които коленичиха вчера (които бяха малък процент от общия брой). Това са фенове, които настояват за уважение към нашето знаме!\", написа Тръмп.\"Въпросът с колениченето няма нищо общо с расата. Той е свързан уважението към нашата Страна, Знаме и Национален химн. НФЛ трябва да уважава това\", допълни американският държавен глава.Миналата седмица Тръмп призова клубовете да уволнят футболистите, които протестират по време на изпълнението на американския химн преди началото на двубоите. В неделя над 20 играчи от НФЛ коленичиха по време на изпълнението на химна преди предсезонни мачове на стадион \"Уембли\" в Лондон.Играчите протестират срещу социалната несправедливост и расовата дискриминация.", "date": "2017.09.25", "title": "Тръмп остро порица играчите от НФЛ за неуважение към знамето и химна на САЩ"}
{"url": "https://news.bg/comments/sasht-severna-koreya-voynata-nevazmozhna-osven-ako.html", "text": "Вербалните атаки между младия севернокорейски лидер Ким Чен-ун и непредсказуемия президент на САЩ Доналд Тръмп имат всички шансове да си останат в сферата на блъфа и сплашването, съдържащи се в публичните им изявления. Поради една проста причина: няма военно решение без огромен риск, за който нито един отговорен държавник да не си дава ясно сметка, пише френският вестник Le Nouvel Observateur.Съединените щати не са изправени пред ситуацията в Ирак през 1991 г., по време на първата война в Персийския залив или дори пред тази в Ирак през 2003 г., по време на американската атака. Политически изолиран в собствения си регион, тогава Саддам Хюсеин бързо се оказа неспособен да се изправи срещу компресорa на една превъзхождаща го многократно в технологично отношение сила.Армията на Ким Чен-ун без съмнение щеше да е в същата позиция като Саддам Хюсеин, ако нямаше две големи предимства:Този двоен стратегически коз дава на Ким Чен-ун възможността да участва в наддаването, за да бъде признат като ядрена сила, като по този начин утвърди режима си на наследствена диктатура, превърнал се в недосегаем.Тръмп показва мускулиПо този начин той поставя всички участници в тази регионална психодрама в ситуации, в които могат да вземат само лоши решения.Първо, от края на Втората световна война Съединените щати са доминиращата и защитна сила на тази част от Азия, обвързани чрез договори с Япония и Южна Корея, две държави, заплашени от Северна Корея, в които има важни военни бази.Вече петнадесет години Съединените щати, минавайки през няколко президенти и администрации, се опитват неуспешно да разрешат севернокорейския ядрен въпрос. Заради характера си Доналд Тръмп е заел предизвикателна поза: ще видите какво ще стане ... В Ким Чен-ун той открива своя двойник в театрализирането на властта или в илюзията за власт.Американският президент погрешно се ангажира с курс, който не е в състояние да гарантира. След първия си туит \"Това няма да се случи\", публикуван в началото на януари, преди дори да е станал президент, след изстрелването на междуконтинентална ракета, предназначенa да достигне американска земя, той не е спрял да фиксира \"червени линии\".През месец август, изправен пред зачестилите севернокорейски ракетни тестове, демонстриращи мълниеносен технологичен напредък, Доналд Тръмп повиши тон и обеща, без да се консултира със собствените си генерали, \"огън и ярост\" на севернокорейците, ако продължават с атаките.Атаките продължиха, но не видяхме нито \"огън\", нито \"ярост. Още по-лошо, няколко часа след това изявление на Тръмп неговият секретар по отбраната генерал Джеймс Матис заяви пред журналисти, че позицията на американските войски в Южна Корея изобщо не се е променила, изпращайки до Пхенян послание, противоположно на това на своя президент.Доналд Тръмп е в задънена улица. Генералите, с които се е обградил и от които е станал зависим, не искат да поемат риска от ядрена война, а връщането към дипломацията ще му коства обвинението, че не е по-добър от Обама.Китай е в капанОстава да бъде разиграна китайската карта: Доналд Тръмп вярваше, че е реализирал гениален удар през март, когато получи от китайския президен Си Дзинпин обещанието, че ще направи всичко възможно, за да вкара Ким Чен-ун в затвора. Два месеца по-късно той туитна яда си, Китай не беше помръднал севернокорейския диктатор, и днес го заплашва с икономически репресии, ако не направи повече по въпроса.Тръмп не беше разбрал нищо от китайската позиция. Лидерите на Пекин нямат никакъв сантимент към Ким Чен-ун, дори и най-малка идеологическа солидарност - концепция, която днес едва ли още съществува. Ако при по-възрастните винаги е имало едно оръжейно братство със Северна Корея, заради ангажимента на един милион \"китайски доброволци\" по време на Корейската война (1950г. - 1953г.), в т.ч. собствения син на Мао Цзедун, на поколението на Си Дзинпин не му пука за това.На ход е стратегическият интерес: дори и без да долюбва севернокорейския режим, Пекин иска да го задържи жив, за да избегне разполагането на американски войски на границата си. В случай на обединение на двете Кореи, Южна, която е много по-мощна икономически, ще доминира в съюза си със САЩ - кошмар за Китай, който отново иска да стане хегемон в Азия.От години лидерите от Пекин настояват лидерите на Пхенян, както Ким Чен Ир, така и синa му Ким Чен-ун, да следват \"китайския път\" на икономически реформи, без да отстъпват от естеството на режима. Налице е известен напредък в тази посока, но Пекин не успя да убеди династията Ким да се откаже от това ядрено оръжие, смятано не без основание за \"застраховка живот\" срещу съседитe.Китай е поставен в деликатната ситуация да трябва да се противопостави на всякакви американски военни действия срещу режим, който не му харесва, но който е основна пешка в регионалната му стратегия.Той иска на всяка цена да избегне военна конфронтация, като приоритет са му икономическото развитие, стратегията му за влияние върху Азия и извън нея с новия \"път на коприната\" и постепенното и плавно експулсиране на американците от Азия. Военното напрежение противоречи на тези три цели, особено в навечерието на голям конгрес на Китайската комунистическа партия през октомври.Остават двете потенциални \"цели\" на Северна Корея - Южна Корея и Япония. Тези две страни се страхуват от агресивността на Ким Чен-ун, но и от потенциално погрешните действия на Доналд Тръмп. Те следят отблизо американското поведение - Южна Корея вече предупреди, че Съединените щати не могат да предприемат военни действия без нейно съгласие - и всеки ден се питат дали американският \"чадър\", от който се ползват повече от половин век, вече има смисъл.Следователно, корейската криза има потенциала да предизвика геостратегическа революция в Североизточна Азия. Единственото неизвестно е дали това ще стане чрез война или не, прословутото \"освен ако\"...Отговорът е във Вашингтон, в неопитните ръце на Доналд Тръмп.", "date": "2017.09.25", "title": "САЩ - Северна Корея:  Войната невъзможна, освен ако..."}
{"url": "https://news.bg/world/sasht-vadyat-toyagata-sreshtu-severna-koreya.html", "text": "САЩ вадят тоягата срещу Северна Корея, съобщи Ройтерс.Агенцията цитира изявление на Пентагона, според което военните са готови да предоставят на президента на САЩ Доналд Тръмп варианти за действия срещу Северна Корея.До тази стъпка ще се стигне, ако провокациите от страна на Пхенян продължат.Северна Корея има пълно право да сваля американски бомбардировачи. За това предупреди севернокорейският външен министър И Йон-хо.Той коментира последните демонстрации на сила на американската авиация в района на Корейския полуостров.Тръмп е обявил война и Северна Корея си запазва правото на отговор, заяви И Йон-хо.", "date": "2017.09.25", "title": "САЩ \"вадят тоягата\" срещу Северна Корея"}
{"url": "https://news.bg/bulgaria/nastimir-ananiev-kakvo-se-sluchva-s-kashtata-s-yagodite.html", "text": "Какво се случва с Къщата с ягодите? Това пита в профила си във Фейсбук Настимир Ананиев.Той алармира през Фейсбук, че южната ограда на Къщата с ягодите в район Оборище в София е паднала.Не е ясно каква е причината за това събитие и дали собствениците или община са наясно с този факт.Ананиев изразява опасение, че и къщата може да бъде бутната, като призовава Столична община да се самосезира.Ето и целия текст от официалната Фейсбук страница на Настимир Ананиев:\"Южната ограда на Къщата с ягодите в Оборище е съборена... бутната... паднала! Интересно е какво се случва там, защото вече е като разграден двор.Надявам се утре като мина, да не са бутнали и къщата! Столична община да се самосезира и да провери случая, за да няма после хън-мън!\"", "date": "2017.09.25", "title": "Настимир Ананиев: Какво се случва с Къщата с ягодите?"}
{"url": "https://news.bg/sport/naim-syuleymanoglu-e-v-kritichno-sastoyanie.html", "text": "Световният и олимпийски шампион по вдигане на тежести Наим Сюлейманоглу е в интензивно отделение заради чернодробна недостатъчност. Той е изпаднал в изкуствена кома. Това съобщава електронното издание на турския в. \"Хюриет\".Наим е в интензивното на университетската болница Сани Конюк. Диагнозата е остра форма на цироза.Според Тамер Ташпинар, президент на турската федерация по вдигане на тежести единствено може да го спаси трансплантация. Сюлейманоглу бе в тежко състояния със същата диагноза преди около 3 години, но тогава успяха да го спасят.Забраниха му да пие, но той продължаваше.", "date": "2017.09.25", "title": "Наим Сюлейманоглу е в критично състояние"}
{"url": "https://news.bg/world/v-kitay-blokiraha-whatsapp.html", "text": "В Китай блокираха WhatsApp. Рестриктивната мярка се налага в навечерието на насрочения за 18 октомври конгрес на управляващата Комунистическа партия.От 2003 г. в Китай съществува системата Златен щит, която контролира достъпа до интернет съдържание.С контрола над глобалната мрежа официален Пекин се опитва да контролира движението на недоволните от комунистическия режим.", "date": "2017.09.25", "title": "В Китай блокираха WhatsApp"}
