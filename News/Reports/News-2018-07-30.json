{"url": "https://news.bg/world/islyamska-darzhava-poe-otgovornost-za-napadenieto-v-tadzhikistan.html", "text": "Групировката \"Ислямска държава\" пое отговорност за нападението в Таджикистан вчера, предаде АФП. При атаката загинаха четирима чужденци, а други трима бяха ранени. Тя бе извършена на 150 километра южно от столицата.Сред убитите са американец, швейцарец и холандец. Припомняме, че представители на правителството обявиха, че тероризмът се разглежда като мотив за убийството на четирима колоездачи от чужбина, които бяха атакувани от най-малко един нападател с оръжие и нож, след като бяха блъснати от автомобил на път в южната част на страната.", "date": "2018.07.30", "title": "\"Ислямска държава\" пое отговорност за нападението в Таджикистан "}
{"url": "https://news.bg/world/rudi-dzhuliani-nareche-bivsh-advokat-na-tramp-otrepka-i-predatel.html", "text": "Руди Джулиани, адвокат на президента на САЩ Доналд Тръмп, гневно сравни Майкъл Коен с известни в историята предатели като Бенедикт Арнолд и Марк Юний Брут, пише \"Гардиън\".Майкъл Коен беше дългогодишен адвокат на държавния глава на САЩ.\"Тук вие имате наистина лош човек\", каза Джулиани по време на 32-минутно интервю за Си Ен Ен.Коен, чиито апартамент и офис беше претърсен от ФБР през април по искане на специалния прокурор Робърт Мълър във връзка с възможни финансови нарушения по време на предизборната кампания, не е обвинен в престъпление. Но той намекна, че може да помогне на следователите, които разследват за намеса на Русия на изборите в САЩ през 2016 г. и връзки между Москва и съветници на Тръмп.През миналата седмица адвокат на Коен публикува запис от разговор с Тръмп за плащане на плейбой модел, който твърди, че е имал афера с президента, което се отрича от държавния глава. Освен това Коен разкри, че Тръмп е знаел за среща в Ню Йорк през юни 2016 г. между ключови съветници и няколко руснаци, които са обещали компрометираща информация за Хилари Клинтън.Пред Си Ен Ен Джулиани атакува Коен. Бившият кмет на Ню Йорк заяви, че на Коен не може да му се вярва, тъй като лъже.\"\", каза Джулиани.Той нарече адвоката \"отрепка\" и повтори информация, че разследващите са иззели повече от 180 касети, направени от Коен. По думите на Джулиани никой не е знаел за записите и поясни, че само на една от касетите е гласът на Тръмп.", "date": "2018.07.30", "title": "Руди Джулиани нарече бивш адвокат на Тръмп отрепка и предател"}
{"url": "https://news.bg/bulgaria/nyama-da-im-se-mahnem-ot-glavite-kategorichni-maykite-na-protesta.html", "text": "Родителите на деца с увреждания настояват за законови промени, които да гарантират достоен живот на децата им.Те излязоха на национален протест, който тръгна от почиващото вече Народно събрание и стигна до Министерски съвет, където и днес вървяха преговори по техните искания. Полиция се грижеше за мирното протичане на протеста. През целия път до триъгълника на властта те скандираха \"реформа\". Протестиращите майки развяваха черни знамена и черни балони. Гайдари предвождаха шествието. Майките носеха и плакат с надпис \"Искаме достоен живот за нашите деца\". Родителите носеха черни тениски с надпис \"Системата ни убива\". Майки от Плевен дойдоха в столицата пред сградата на Народното събрание в знак на солидарност към протестиращите майки на деца с увреждания и опънаха 740 метра национален трибагреник по дължината на бул. \"Цар освободител\".Към тяхното недоволство се включиха и рокери, както и земеделски производители, недоволни от държавните мерки за борба с чумата.Около 500 души се събраха пред Министерски съвет.България сега нази цяла гледа, обявиха протестиращите.Протестът започна с българския химн. Урааааа, изригнаха протестиращите, готови за битки.Реформата трябва да започне тук и сега, ние няма да се предадем, няма да им се махнем от главите, обявиха майките.През изминалата седмица се заформи и контрапротест на национално представителните организации на хората с увреждания. Според майките дейността на тези неправителствени организации е проформа и те бранят статуквото заради субсидиите, които получават от държавния бюджет.Протестирам, за да се променят тези архаични закони, сподели една от протестиращите майки.Майките настояват за адекватни закони. Родителите искат да се приеме законът за личната помощ, да се направи една адекватна оценка на потребностите на човека, включително и на неговия потенциал и помощта да е съобразена с личните потребности.Майките на деца с увреждания протестират вече два месеца, като почти в цялата страна има палаткови лагери. В София лагерът е разположен непосредствено до Народното събрание.Затруднено е движението на автомобили по бул. \"Цар Освободител\".Подобни демонстрации са организирани и в други градове, включително Русе и Варна. ", "date": "2018.07.30", "title": "Няма да им се махнем от главите, категорични майките на протеста"}
{"url": "https://news.bg/regions/vzemat-probi-za-chuma-po-zhivotnite-v-yambolsko.html", "text": "Започна вземането на кръвни проби и извършването на клинични прегледи по дребните преживни животни в 36 населени места на Ямболска област. Те се вземат за наличие на чума. Това се налага, тъй като те попадат в 20-километровата зона около огнището на заболяването в областта, предаде БНР.В деня на проверките животните не бива да бъдат извеждани на паша, а трябва да останат на оборно отглеждане.В периметъра влизат крайграничните общини Елхово и Болярово, както и три села от община Стралджа.До момента няма стопани, които да не допускат ветеринари в стадата си.Вчера беше съобщено, че в област Ловеч се засилват превантивните мерки срещу африканската чума по свинете и чумата по дребните преживни животни.Те са взети, въпреки че до момента в областта няма регистрирани случаи на зараза с една от двете болести. Шефът на Областната дирекция за безопасност на храните в Благоевград д-р Михаил Бащавелов категорично отрече да има съмнения за чума по овцете и козите в областта. ", "date": "2018.07.30", "title": "Вземат проби за чума по животните в Ямболско "}
{"url": "https://news.bg/world/makedoniya-glasuva-na-referendum-za-sdelkata-s-gartsiya-na-30-septemvri.html", "text": "Парламентът на Македония реши референдумът за споразумението с Гърция за името да се проведе на 30 септември, информират \"Ройтерс\" и МИА.68 депутати в 120-местния парламент гласуваха за организиране на референдум с въпроса: \".Депутатите от ВМРО-ДПМНЕ бойкотираха заседанието на парламента. Според опозицията въпросът е неясен, двусмислен и манипулативен, докато консултативният аспект оставя резултата открит за тълкуване. Партията внесе две поправки, но те бяха отхвърлени.През юни НАТО официално покани Скопие за започване на преговори за присъединяване към Алианса след историческото споразумение с Гърция.Споразумението с Гърция предвижда смяна на името на Северна Македония.", "date": "2018.07.30", "title": "Македония гласува на референдум за сделката с Гърция на 30 септември"}
{"url": "https://news.bg/regions/katastrofa-blokira-dvizhenieto-po-am-trakiya.html", "text": "Катастрофа блокира временно движението по АМ \"Тракия\".Това съобщиха от АПИ. Временно движението при км 167 в района на разклона за АМ \"Марица\" в посока Бургас се осъществява само в скоростната лента.Шофьорите трябва да се движат с повишено внимание и съобразена скорост.", "date": "2018.07.30", "title": "Катастрофа блокира движението по АМ \"Тракия\""}
{"url": "https://news.bg/world/ispaniya-za-migratsiyata-evropa-se-nuzhdae-ot-svezha-krav.html", "text": "Външният министър на Испания Хосеп Борел отрече, че страната му е изправена пред \"масова\" миграция и подчерта, че Европа се нуждае от \"свежа кръв\", за да компенсира ниската раждаемост, информира АФП.\"Ние тривиализираме думата \"масова\", каза той пред журналисти в Мадрид след разговори с колегата си от Йордания.Близо 21 000 мигранти са пристигнали в Испания по море от началото на годината и 304 души са загинали, показват данни на Международната организация по миграция. Испания в момента е основна мигрантска дестинация в Европа.Мигрантите също се опитват да достигнат до Испания и по суша. През миналия четвъртък 602 мигранти са успели да преминат през двойната ограда между Мароко и испанската територия Сеута в Северна Африка, хвърляйки екскременти и камъни по полицията.Борел призна, че това шокира обществото и поражда страх.Но той увери, че всичко е относително и \"600 души не е масово в сравнение с 1,3 милиона\" сирийски бежанци в Йордания.\"\", каза социалистическият министър.По думите му всички пристигнали са под контрол, дори и след предупрежденията от неправителствени организации, че много мигрантски центрове в Испания са препълнени.Той намекна, че това дори може да помогне на Европа, където много държави отчитат ниска раждаемост.Демографското развитие на Европа показва, че освен ако не искаме постепенно да се превърнем в застаряващ континент, ние се нуждаем от свежа кръв, изтъкна той.", "date": "2018.07.30", "title": "Испания за миграцията: Европа се нуждае от свежа кръв"}
{"url": "https://news.bg/world/ukrayna-skochi-na-medvedev-zaradi-vizitata-mu-v-krim.html", "text": "Външното министерство на Украйна реагира гневно на визитата на руския премиер Дмитрий Медведев заради визитата му в Крим, предаде ТАСС.В изявлението той е обвинен в нарушаване на суверенитета и териториалната цялост на страната. Също така се изразява възмущение от Премиерът пристигна вчера в Севастопол, за да участва във военен парад. Анексията на Полуострова през 2014 година очаквано обтегна отношенията между двете държави. На Русия бяха наложени серия от санкции от ЕС и САЩ заради намесата в Украйна. ", "date": "2018.07.30", "title": "Украйна \"скочи\" на Медведев заради визитата му в Крим "}
{"url": "https://news.bg/world/sotsializmat-vinagi-se-prevrashta-v-golyama-zatvornicheska-sistema-predupredi-albanski-bezhanets.html", "text": "Социалистическите обещания са съблазнителни, но в крайна сметка гражданите губят свободата си. Това предупреди пред Фокс нюз Петер Лумай, албанец, който бяга в САЩ по време на социализма.Консервативният активист заяви пред медията, че \"в крайна сметка социализмът се превръща в голяма затворническа система\" въпреки обещанията за безплатни стоки и услуги.\"\", подчерта Лумай.Според него САЩ са тръгнали по същия път, използвайки съблазнителна риторика за преразпределение, за да се набере подкрепа за социализъм. Но в крайна сметка, по думите му, социализмът винаги се проваля, поради тази причина всеки ден хората бягат от социалистически държави към САЩ.", "date": "2018.07.30", "title": "Социализмът винаги се превръща в голяма затворническа система, предупреди албански бежанец"}
{"url": "https://news.bg/world/izklyuchvat-sreshta-tramp-malar.html", "text": " Среща между американския президент Доналд Тръмп и спецпрокурора Робърт Мълър н този етап не е вероятно да се състои. Това съобщи Fox News, като цитира свои източници. Съветникът на Тръмп Рудолф Джулиани обяви, че е против такава среща да се състои, преди Мълър да изясни намеренията си. По-рано беше съобщено, че екипът на Мълър анализира публикациите в Туитър на президента Доналд Тръмп, за да установи дали той не се опитва да възпрепятства разследването на руската намеса в американските избори.Според източниците на вестника, подозрения са събудили постинги на Тръмп, в които става дума за главния прокурор Джеф Сешънс и ексшефа на ФБР Джеймс Коми.От екипа на спецпрокурора смятат, че е възможно президентът да се опитва чрез туитовете си да сплашва свидетели и да оказва натиск върху служители на правоохранителните институции с цел разследването да бъде прекратено.Мълър връчи на президентските адвокати списък с над 40 въпроса и предупреди, че ако Тръмп откаже да отговори, ще му бъде изпратена призовка, с което ще бъде задължен да го направи.Вестникът отбелязва, че Мълър смята да разпита Тръмп и за постингите му в Туитър, както и за други негови публични изявления.", "date": "2018.07.30", "title": "Изключват среща Тръмп-Мълър"}
{"url": "https://news.bg/world/tramp-pohvali-tvardata-migratsionna-politika-na-italiya.html", "text": "Президентът на САЩ Доналд Тръмп похвали твърдия подход на Италия в сферата на имиграцията, информира \"Ройтерс\".Американският лидер направи коментара по време на среща с премиера на Италия Джузепе Конте в Белия дом.Съгласен съм с това, което правите по отношение на миграцията и нелегалната имиграция, и дори с легалната имиграция, каза Тръмп пред Конте в Овалния кабинет.Той заема много твърда позиция за границата - позиция, която заемат няколко държави. Според мен той прави правилните неща, подчерта американският лидер.", "date": "2018.07.30", "title": "Тръмп похвали твърдата миграционна политика на Италия"}
{"url": "https://news.bg/crime/nyama-vinoven-za-smartta-na-ohranitelya-v-partiyniya-dom.html", "text": "Падане от високо. Това е убило охранителя, чието тяло бе открито в шахта на Партийния дом в София. Няма доказателства за причинено насилие. Това обяви градският прокурор на София Емилия Русинова, цитирана от bTV. Тялото на младия мъж бе открито в началото на юли. Припомняме, че основната версия бе че, мъжът по непредпазливост или немарливост е паднал в шахтата.Близките на 25-годишния Даниел Тасев обаче имат съмнения, че реалната причина за смъртта и обстоятелствата около нея се прикриват.Фирмата, в която той е работел, се оказа свързана със зам.-социалния министър Султанка Петрова.БСП настоя тя да напусне поста, за да няма съмнения, че влияе на разследването. ", "date": "2018.07.30", "title": "Няма виновен за смъртта на охранителя в Партийния дом "}
{"url": "https://news.bg/crime/razsledvat-smartta-na-rodilka-v-pleven.html", "text": "Разследват смъртта на родилка в Плевен след планово секцио, предаде БНР. Бебето е в много тежко състояние. Прокуратурата в Плевен образува досъдебно производство за установяване на причините за смъртта на жена, починала при раждане в Многопрофилната болница за активно лечение \"Д-р Георги Странски\".Ръководството на болницата също назначи проверка. \"Това съобщи говорителят на болницата Момчил Цветков. ", "date": "2018.07.30", "title": "Разследват смъртта на родилка в Плевен "}
{"url": "https://news.bg/society/poreden-poroy-v-teteven-ubi-chovek.html", "text": "Мъж загина край Тетевен след пореден пороен дъжд, предаде \"Нова\".Той отишъл за риба със свой приятел. Водите на придошлата река Вит обаче са го повлекли. В понеделник там паднаха около 25-30 л/кв.м само за няколко часа.За часове е бил затворен главният път към Ябланица и връзката със село Черни Вит. Под вода са десетки сгради. Припомняме, че по-рано днес след заседание на Общински кризисен щаб и заповед на Кмета на Община Тетевен, се отменя бедственото положение на територията на община Тетевен, обявено на 24 юли.Ситуацията в засегнатите райони е нормализирана, няма бедстващи хора.Водоподаването е възстановено и са ремонтирани всички водопроводи. Към момента няма наводнени домове и дворове. Пожарната служба се е отзовала на 37 сигнала.За предстоящи неотложни възстановителни дейности, Общината е описала щети на стойност 6 130 000 лв. Сумата не е окончателна, тъй като последици от наводненията, водещи до повреждане на инфраструктурни обекти, се регистрират и в момента.", "date": "2018.07.30", "title": "Пореден порой в Тетевен уби човек "}
{"url": "https://news.bg/world/italiya-organizira-konferentsiya-za-libiya.html", "text": "Италия организира конференция за Либия като опит за решаване на миграционната криза, превърнала се в общ проблем за цяла Европа. Това заяви премиерът Джузепе Конте след срещата си с американския президент Доналд Тръмп в Белия дом, цитиран от \"Ройтерс\".Припомняме, че новото италианско правителство обяви още с идването си на власт твърда политика спрямо миграцията.Както е известно, страната е сред най-тежко засегнатите, тъй като всяка година стотици хиляди мигранти, основно африканци, пристигат в Европа именно чрез Италия. Те пътуват при ужасни условия и много от тях загиват по пътя. Тръмп похвали твърдия подход на Италия в сферата на имиграцията. Самият той обяви нулева толерантност към нелегалните мигранти в САЩ, но бе подложен на остър натиск заради разделените семейства на мигранти. ", "date": "2018.07.30", "title": "Италия организира конференция за Либия "}
{"url": "https://news.bg/society/banov-i-chobanov-vyarvat-che-tsarskite-konyushni-sa-zapaleni-umishleno.html", "text": "Има основания да смятаме, че , прокуратурата ще си каже думата, но почти е ясно, че пожарът не е случаен, коментира министърът на културата Боил Банов на пресконференция със зам.-кметът на София д-р Тодор Чобанов.Банов се надява ремонтните работи да започнат в средата на август, като щетите са главно по покрива, а дограмите са запазени. Той обяви, че в най-скоро време сградите ще бъдат обявени за паметник на културата. \"Процедурата е да влезе на СЕСОНКЦ и да дадем предварителен статут, но моето притеснение е, че ще влезе в съда заради неуточнената собственост\", посочи още министърът.\"До момента сме открили седем собственика на \"Царските конюшни\". Сега ще демонстрираме силата на закона. Това го говоря, за да спрат по този инфантилен начин да рушат културното наследство на тази държава. Въпреки това продължават всякакви опити\", обясни той.\"Не може да има кордон от полицаи на всеки имот, но гарантирам, че този обект е в охранителен режим. Този път наистина съм бесен и затова съм толкова емоционален. Направо е отвратително. Всичко ще бъде възстановено в първоначалния му вид и никой не може да разчита, че така ще си отвори възможност за друга употреба на терена и за далавера\", допълни министърът.Сградата към момента има 7 собственици, а идеята е долната част от сградата да стане музей и там да бъдат показани 20 каляски, които се пазят в Музея за история на София, коментира зам.-кметът Чобанов.Пострадала е една от най-ценните и най-знаковите части на комплекса и едва ли е случаен този инцидент, смята той. Чобанов отрича да е искал оставката на министъра, а Банов коментира, че и двамата са емоционални.", "date": "2018.07.30", "title": "Банов и Чобанов вярват, че \"Царските конюшни\" са запалени умишлено"}
{"url": "https://news.bg/world/detsa-migranti-sa-zhertva-na-prostitutsiya-s-tsel-lesno-vlizane-v-evropa.html", "text": "Деца мигранти често се съгласяват да проституират с цел по-лесното им прекарване през границата между Италия и Франция, пише МИА, позовавайки се на в-к \"Гардиън\".От италианския клон на организацията \"Спасете децата\" посочват, че често малолетните се съгласяват да проституират срещу 50 до 150 евро само и само срещу превоз през границата. Често това са деца от подсахарска Африка. В замяна децата получават храна и подслон.Според Рафаела Милано, член на организацията, често на проституция се съгласяват момичета, които са с големия поток мигранти и са сред т.нар. деца, непридружени мигранти, които търсят свои роднини и познати в европейските страни.Тази тенденция показва, че момичетата са изложени на сериозен риск от експлоатация. Данните показват, че повече от 1900 момичета са сексуално експлоатирани от януари 2017 до март 2018 г. в пограничния район на Италия, който е транзитна точка за мигрантите. Положението се влошава след затварянето на временните центрове и много деца са принудени да живеят на улицата.", "date": "2018.07.30", "title": "Деца мигранти са жертва на проституция с цел лесно влизане в Европа"}
{"url": "https://news.bg/world/balgarka-i-11-mesechno-bebe-sa-v-bolnitsa-sled-katastrofa-v-germaniya.html", "text": "Двама български граждани - жена и 11-месечно бебе, са в болница в Германия след катастрофа. Състоянието им е стабилно.Други трима българи, пострадали при инцидента, са изписани след медицински преглед, съобщава българският консул в Берлин Даниел Данов след информация, получена от местните власти.На 28 юли, автомобил, превозващ петима българи, се врязва челно в насрещно движещ се автомобил в град Щаде, Германия. Според местната полиция водачът е изгубил контрол над управлението на автомобила в резултат на мократа пътна настилка.Посолството в Берлин е в постоянен контакт с местните власти и в готовност за оказване на съдействие на сънародниците ни при необходимост.Телефон на Консулската служба към българското посолство в Берлин: +49 30 206 48 935 / 936", "date": "2018.07.30", "title": "Българка и 11-месечно бебе са в болница след катастрофа в Германия"}
{"url": "https://news.bg/world/vtori-ruski-uchen-za-mesets-e-obvinen-v-darzhavna-izmyana.html", "text": "Втори руски учен през този месец е обвинен в държавна измяна заради споделяне на държавни тайни на друга страна, информира \"Москва таймс\".През миналата седмица Виктор Кудрявцев, учен от една от водещите лаборатории за космически изследвания в Русия, беше обвинен в държавна измяна за предаване на информация за свръхзвукова ракетна технология на страна членка на НАТО през 2013 г.64-годишният Алексей Темирьов е задържан на 18 юли за предаване на информация на Виетнам, обяви адвокат Анна Полозова, цитирана от новинарския сайт RBC.Полозова поясни, че информацията не е класифицирана и я има във всеки учебник във всяка библиотека.", "date": "2018.07.30", "title": "Втори руски учен за месец е обвинен в държавна измяна"}
{"url": "https://news.bg/politics/predlagat-ms-da-otpusne-nad-3-mln-leva-za-posleditsite-ot-dazhdovete.html", "text": "Междуведомствената комисия за възстановяване и подпомагане към Министерския съвет проведе извънредно заседание с председател министъра на вътрешните работи Валентин Радев.На заседанието е прието решение, с което ще бъде предложено на Министерския съвет да одобри 3 148 000 лева от резерва на държавния бюджет за овладяване и преодоляване на последиците от бедствия.Средствата са предназначени за неотложни възстановителни работи след проливните дъждове в общините Мизия и Дупница, както и за укрепване и възстановяване на 4-километрова отсечка от пътя Черни Вит - Тетевен.Междувременно стана ясно, че път ІІІ-358 Тетевен - Гложене е с наводнени участъци от пътното платно и свлечени земни и скални маси в отделни отсечки.", "date": "2018.07.30", "title": "Предлагат МС да отпусне над 3 млн. лева за последиците от дъждовете"}
{"url": "https://news.bg/politics/ninova-pita-valentin-radev-za-provalen-kontrol-na-dvizhenieto-kam-buzludzha.html", "text": " Лидерът на БСП Корнелия Нинова изпрати писмо до министъра на вътрешните работи Валентин Радев, в което го пита, кой е променил план-разстановката за контрол на пътното движение по време на събора на Бузлуджа, часове преди неговото начало.Според писмото на социалистите, заради тази промяна, десетки хиляди хора са били оставени в продължение на 5 часа да чакат автобусите под проливен дъжд без никаква организация на движението.\"Вие не изпълнихте сключения между нас договор и очакваме да ни посочите виновните за това лица и те да понесат отговорността си\", пише Корнелия Нинова.Публикуваме целият текст на писмото без редакторска намеса:", "date": "2018.07.30", "title": "Нинова пита Валентин Радев за провален контрол на движението към Бузлуджа "}
{"url": "https://news.bg/world/srabski-turisti-atakuvani-s-kokteyli-molotov-v-turtsiya.html", "text": "Бой между турски турист и група сърби в югозападния курорт Кушадасъ в Турция завърши с нападение с коктейл \"Молотов\" и арест, пише \"Хюриет\".Турски гражданин, който е бил на почивка в Кушадасъ, влязъл в пререкание със сръбски туристи, които отседнали в хотел на 29 юли вечерта.Караницата прераснала в бой между двете страни, които били под влиянието на алкохол. Служители в хотела успели да прекратят боя, но турчинът отишъл до най-близката бензиностанция и направил коктейл \"Молотов\" с две празни бирени бутилки.Мъжът хвърлил коктейлите \"Молотов\" по автобуса със сръбската група, който бил паркиран пред хотела. Възникналият пожар е угасен бързо, а нападателят е задържан от полицията при опит да избяга от мястото на нападението.Няма пострадали хора. По автобуса има малки щети.", "date": "2018.07.30", "title": "Сръбски туристи атакувани с коктейли „Молотов” в Турция"}
{"url": "https://news.bg/education/dogodina-izpitvat-sedmoklasnitsite-po-materiali-ot-5-6-i-7-klas.html", "text": "От следващата година седмокласниците ще бъдат изпитвани по материал от пети, шести и седми клас, а не от последната година, както досега. Националното външно оценяване - НВО запазва модулите по Български език и литература и математика, коментира министърът на образованието и науката Красимир Вълчев. Запазва се продължителността на изпита от 150 минути, но той ще започва в 9 вместо в 10 часа. Външното оценяване измерва знанията в целия прогимназиален етап. За да не се създават притеснения за родители и ученици, МОН са решили изпитът по Български език и литература в част литература да включва произведения от 7 клас.Ученици, завършващи 7 клас в учебната 2019/2020 година ще полагат изпит върху произведенията, изучавани в 6 и 7 клас. Завършващите 7 клас в учебната 2020/2021 година ще бъдат изпитвани върху произведенията от 5, 6 и 7 клас. По Литература се включват две произведения на Добри Чинтулов - \"Стани, стани юнак балкански\" и \"Вятър ечи, Балкан стене\" и нова част от произведенията на Алеко Константинов \"Бай Ганьо\" и \"До Чикаго и назад\". Запазва се преразказът на непознат текст от български или чужд автор. По математика се запазват задачите с избираем отговор, с кратък отговор и разширени задачи. Учениците ще могат да използват формули. Вълчев обясни, че притеснения на родители за изпити по НВО след средата на юни, в много топло време, не са основателни. Той коментира, че средните температури за периода за 15-20 юни са около 22,5 - 23 градуса и България е една от малкото страни, в които учебната година започва на 15 септември, а не в началото на месеца. ", "date": "2018.07.30", "title": "Догодина изпитват седмокласниците по материали от 5, 6 и 7 клас"}
{"url": "https://news.bg/world/vanshniyat-ministar-na-velikobritaniya-napravi-uzhasen-gaf-v-kitay.html", "text": "Външният министър на Великобритания Джереми Хънт направи гаф по време на посещението си в Китай, пише \"Гардиън\".Хънт се опита да спечели благоразположението на домакините. Той спомена жена си, която е китайка, но по погрешка заяви, че съпругата му е японка.От векове Китай и Япония са традиционни съперници. Въпреки че през последните години се отчита подобряване на отношенията между двете държави, Китай все още не може да преглътне кървавата японска окупация през 30-те и 40-те години на миналия век.Хънт, който е на първа официална визита в Китай, откакто замени Борис Джонсън, бързо призна \"ужасната\" грешка.\"\", каза той пред китайския си колега Уан И.\"\", каза британският министър, който има три деца.", "date": "2018.07.30", "title": "Външният министър на Великобритания направи \"ужасен\" гаф в Китай"}
{"url": "https://news.bg/world/stachka-na-taksitata-sreshtu-uber-predizvika-haos-v-ispaniya.html", "text": "Испански таксиметрови шофьори блокираха ключови улици в Барселона и Мадрид в рамките на протест с цел оказване на натиск върху правителството да отнеме лицензите на компании за споделено пътуване като Uber, информира \"Ройтерс\".По-късно днес представители на синдикати ще разговарят с правителството на премиера Педро Санчес, за да се опитат да разрешат спор. От събота таксиметрови шофьори са блокирали основни пътни артерии, летища и автобусни и железопътни гари.Недоволните твърдят, че е невъзможно да се конкурират с компаниите за споделено пътуване.В съобщение синдикатът UGT предупреждава, че Uber и Cabify заплашват бранша и поставят 130 000 работни места под риск.", "date": "2018.07.30", "title": "Стачка на такситата срещу Uber предизвика хаос в Испания"}
{"url": "https://news.bg/society/64-organizatsii-iskat-zabrana-za-otglezhdane-i-umartvyavane-na-zhivotni-za-kozhi.html", "text": "64 организации за защита на животните и природата и други юридически лица, внесоха отворено писмо до депутатите от Народното събрание, в подкрепа на искането за забрана на отглеждането, умъртвяването и търговията на животни с цел добив на ценни кожи в България.Писмото е допълнение към внесена Национална гражданска инициатива за забрана на добива на ценни кожи в България, с подписи на над 51 хиляди физически лица.Наред с моралните, етични, екологични и социални причини, организациите напомнят за нарастващото негативно отношение на обществото към този бизнес и продуктите му. Засилва се и тенденцията за приемане на подобни забрани във все повече европейски страни. Белгия е 11-тата страна в Европа, която приема такава забрана. Освен, че ще бъде прекратена дейността на всички 17 ферми за ценни кожи до 2023 г., белгийците забраняват и производството на втлъстен гъши (или патешки) дроб чрез насилствено хранене или т.нар. \"гушене\", съобщават от инициативния комитет.В отвореното писмо се посочва, че като част от българското общество, което е основен двигател на икономиката и на развитието на страната, волята на народа трябва да бъде водеща при взимането на такива решения.Организациите призовават депутатите да вземат информирано, морално, отговорно и общественополезно решение в унисон с приоритетните направления на глобално и европейско ниво, за устойчиво развитие, за опазване на природата и на биологичното разнообразие, за опазване на здравето на хората и, не на последно място, съгласно увеличаващите се изисквания и принципи за хуманно отношение към животните.Писмото е входирано на 27 юли 2018 г. в Народното събрание, като копия от него са изпратени до премиера на Република България Бойко Борисов и омбудсмана Мая Манолова.Срокът, в който се очаква да се произнесат народните представители по искането на Националната гражданска инициатива е три месеца, считано от 4 септември 2018 г.", "date": "2018.07.30", "title": "64 организации искат забрана за отглеждане и умъртвяване на животни за кожи"}
{"url": "https://news.bg/world/tsipras-se-sreshtna-s-otseleli-pri-gorskite-pozhari-v-gartsiya.html", "text": "Премиерът на Гърция Алексис Ципрас се срещна с оцелели при горските пожари, които отнеха живота на най-малко 91 души, информира \"Ройтерс\".Днес Ципрас посети град Мати, след като правителството беше остро критикувано заради отговора във връзка с огнената стихия.Пожарът възникна преди седмица в курортния град, който се намира на 30 километра от Атина. Ципрас е нападан от опозиционните партии за реакцията на правителството при овладяването на бедствието, което рани десетки хора.Министър-председателят пое пълна политическа отговорност и обеща редица промени, включително борба с незаконното и опасно строителство.Алексис Ципрас посети района за около час и се срещна с местни жители, пожарникари и полицаи, обявиха от правителствената служба.\"Днес посетих мястото на трагедията\", написа той в \"Туитър\".В неделя от пожарната служба съобщиха, че общо 25 души са безследно изчезнали, а 28 тела все още трябва да бъдат установени.По-късно днес гръцки граждани ще се съберат пред парламента и ще запалят свещи в памет на загиналите.", "date": "2018.07.30", "title": "Ципрас се срещна с оцелели при горските пожари в Гърция"}
{"url": "https://news.bg/crime/antikoruptsionnata-komisiya-otne-imushtestvo-za-blizo-800-000-leva-vav-varna.html", "text": "С решение на Варненския апелативен съд Комисията за противодействие на корупцията и за отнемане на незаконно придобитото имущество - КПКОНПИ отне собственост от Ивелина Леонидова на стойност 797 150 лева.Производството срещу нея е започнало след повдигнато обвинение за извършена измама в особено големи размери, свързана със строеж на недвижими имоти.Основна част от отнетото имущество представлява сграда във Варна, която е в незавършен груб строеж и съдържа седем апартамента и три магазина. От Леонидова се конфискуват и лек автомобил и парични суми.", "date": "2018.07.30", "title": "Антикорупционната комисия отне имущество за близо 800 000 лева във Варна"}
{"url": "https://news.bg/world/upravlyavashtite-v-kambodzha-specheliha-vsichki-parlamentarni-mesta.html", "text": "Управляващата Камбоджанска народна партия (CPP) на министър-председателя Хун Сен обяви, че е спечелила всички 125 места в парламента на провелите се в неделя избори, информира \"Ройтерс\".Но критици са убедени, че изборите са фалшифицирани, след като режимът забрани основните опозиционни сили. САЩ, западни държави и неправителствени организации остро разкритикуваха правителството на азиатската страна.\"CPP спечели 77,5% от гласовете и всички парламентарни места. Другите партии не получиха места\", обяви говорител на управляващата партия пред осведомителната агенция.Белият дом обяви, че ще обмисли допълнителни мерки, включително разширяване на визовите ограничения за някои членове на правителството на Камбоджа. ЕС пък заплаши Камбоджа с икономически санкции.", "date": "2018.07.30", "title": "Управляващите в Камбоджа спечелиха всички парламентарни места"}
{"url": "https://news.bg/society/natiskat-na-palatkite-dade-efekt-dovolni-protestirashtite-roditeli.html", "text": "Има желание да се постигне напредък и съгласие по най-важните въпроси. Това обяви социалният министър Бисер Петков на брифинг в МТСП. Проектът на закон за хората с увреждания е стъпка напред, посочи той.Всички в работната група били доволни от договореното към момента. Обсъждани са елементите на финансовата подкрепа , която ще е съобразно индивидуалната оценка. До следващия понеделник участниците в работната група ще изпратят становища.Диалогът продължава, поясни Бисер Петков. С общи усилия ще намерим пътя напред, оптимист е той. В най-бърз порядък всички изменения трябва да са ясни.ОмбудсманътМая Манолова също излиза оптимист от срещата. Индивидуалната оценка трябва да има задължителен характер, по мнението й. Трябва да бъдат направени корекции във финансовата подкрепа, иска общественият защитник. Първи знак за воля за реформа тя вижда в измененията за личната помощ. Вторият сигнал са измененията за помощните средства. Мая Манолова очаква да се начертаят следващите промени за хората с увреждания. Тя се обяви за достъпна среда.У нас по улиците няма хора с увреждания именно заради недостъпната среда. Омбудсманът е обнадеждена от конструктивния диалог. Натискът на палатките има ефект, каза протестиращата Мая Стоицева. Не искаме ТЕЛК-а да определя доколко човекът е негоден, каза тя и настоя за яснота по отношение на индивидуалната оценка. Все още не е ясно дали майките от палатките ще отидат на среща с премиера.Протестът остава, отсече Стоицева. Деяна Стоименова е доволна от постигнатото. Тя настоява за конкретни контролни механизми, за да върви реформата стъпка по стъпка в правилната посока. Лична помощ е необходима, тя е социална услуга, категорична е тя.Водят се разговори за финансовите разчети колко ще струват исканията на хората с увреждания. Исканията им няма да бъдат удовлетворени от 2019 година. Ще става стъпка по стъпка. 110 милиона лева допълнително на година ще струват исканите мерки към досега отпусканите средства. Оказа се, че няма враждуващи лагери. Всички искали системата да спре да убива децата.", "date": "2018.07.30", "title": "Натискът на палатките даде ефект, доволни протестиращите родители"}
{"url": "https://news.bg/world/somaliya-i-eritreya-ustanovyavat-diplomaticheski-otnosheniya.html", "text": "Президентите на Сомалия и Еритрея подписаха споразумение за установяване на дипломатически отношения след десетилетие на вражда, информира АФП.\"Двете държави ще установят дипломатически отношения и ще разменят посланици\", се казва в \"съвместна декларация на братските отношения\", подписана от президентите на двете държави.Тридневното посещение на сомалийския лидер Мохамед Абдулахи Мохамед в Асмара съвпадна с неочаквания мирен процес между Еритрея и Етиопия.Преди десетилетия настъпи разрив в отношенията между Сомалия и Еритрея, след като Асмара беше обвинявана, че подкрепя екстремисти на сомалийска земя във войната с Етиопия. Еритрея отричаше това, но ООН наложи санкции на държавата за оказване на подкрепа на \"Аш Шабаб\" през 2009 г.", "date": "2018.07.30", "title": "Сомалия и Еритрея установяват дипломатически отношения"}
{"url": "https://news.bg/world/rusiya-udarno-razprodava-amerikanski-darzhavni-tsenni-knizha.html", "text": "Правителството на Русия, което е един от значителните притежатели на американски дълг, ритмично разпродава държавни ценни книжа на САЩ.Руските инвестиции в американски облигации спадат с 84% между март и май, намалявайки до едва 14.9 млрд. долара от 96.1 млрд. долара само в рамките на 2 месеца, според доклад на Министерството на финансите на САЩ.Финансови блогъри приемат новините като потенциално застрашителни, но някои анализатори подозират, че транзакциите са по-тясно свързани с икономиката на Русия, засегната от санкции, както и разпределението на портфейлите, пише CNBC, цитирана от Money.bg.Руската собственост върху американския дълг е засенчена от Китай и Япония, които активно управляват своите валути и притежават американски облигации за повече от 1 трилион долара.Всъщност огромното количество американски дълг, което държи Китай, е считано от някои наблюдатели за \"ядрен вариант\" в китайско-американската търговска война. Според тях Вашингтон ще стане уязвим, ако Пекин започне да продава, тъй като това ще повиши доходността от ценните книжа.Действията на Русия на пазара на държавни облигации идват на фона на нарастващ гняв заради подозренията за намеса на Москва в президентските избори в САЩ през 2016 г., което доведе до санкции за нейната икономика.Разпродажбата на американски дълг през май съвпадна с повишаването на доходността на 10-годишните американски държавни бонове, която се движи обратно на цената на долара и за кратко достигна най-високото си ниво от 2011 г. насам.Въпреки че доходността отстъпи от нивата над 3%, движението й влияе върху други финансови инструменти като ипотеки и автокредити, които често се базират на процента на тази доходност. Тя постепенно се стабилизира, като се търгува на нива от 2.958%.Специалисти по облигациите като Кевин Гидис от компанията за финансови услуги Raymond James посочват, че през май пазарът е наводнен с американски облигации с дългосрочен хоризонт.Но по-голямата част от излишъка най-вероятно се дължи на исторически големите аукциони на Министерството на финансите на САЩ, с които компенсира данъчните облекчения и планираните разходи на Вашингтон, а не на разпродажбите на Москва.\"\", заяви Гидис, който ръководи капиталовите пазари с фиксиран доход в Raymond James.\"\", отбеляза експертът.\"Ако това беше Китай или Япония, тогава историята щеше да е съвсем различна, така че заглушеното пазарно движение или липсата на такова почти разказва историята на движението\", обясни той.Основните чуждестранни притежатели на американски дълг представляват 6.21 трлн. долара от настоящия американски дълг, като общия размер на държавния дълг на САЩ е 21.3 трлн. долара към 26 юли.Вашингтон наложи санкции на руски бизнесмени, компании и правителствени служители през април - директен удар на сътрудниците на руския президент Владимир Путин в ход, целящ да накаже Москва за редица нарушения, включително предполагаема намеса в изборите в САЩ през 2016 г.Този ход замразява американските активи на руските олигарси, а също и наказва неамерикански граждани и фирми, които правят бизнес със санкционираните субекти в същата степен, както и американците. Това е особено мощно оръжие на санкциите, засегнали някои от най-влиятелните руснаци като Олег Дерипаска и Сюлейман Керимов.", "date": "2018.07.30", "title": "Русия ударно разпродава американски държавни ценни книжа"}
{"url": "https://news.bg/regions/svlachishte-zatvori-pat-cherni-vit-teteven.html", "text": "Ограничено е движението на всички пътни превозни средства по път ІІІ-3701 Черни Вит - Тетевен поради възникнало свлачище при км 35.Временно е ограничено движението по път III-358 Гложене - Рибарица поради наводнени участъци, свлечени земни маси и паднали дървета.Шофьорите да се движат с повишено внимание и съобразена скорост по път III-6072 Горна Росица - Кръвеник поради паднали клони и наноси по пътното платно, вследствие на обилните дъждове.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.30", "title": "Свлачище затвори път Черни Вит - Тетевен "}
{"url": "https://news.bg/crime/gorya-zavedenie-v-stolitsata.html", "text": "Продължават да горят сгради в столицата. Призори горя бившото заведение \"Ловен парк\". Унищожен е вторият етаж на заведението, информира bTV.Това става едва ден след като пожар избухна в сградата на \"Царските конюшни\".Няма информация за жертви или пострадали. Сигнал за пожара е получен в 4:45 ч. Заведението е било затворен по това време. От пожара е изгорял вторият етаж на сградата, където се съхраняват ловни трофеи.", "date": "2018.07.30", "title": "Горя заведение в столицата"}
{"url": "https://news.bg/crime/vas-otmeni-promenite-v-plana-za-pirin.html", "text": "Тричленен състав на Върховния административен съд - ВАС отмени промените в Плана за управление на Национален парк \"Пирин\", приети от Министерски съвет. Административно дело бе образувано по жалби на две физически лица, на \"ВВФ Световен фонд за дивата природа, Дунавско - Карпатска програма България\" и на Асоциация на парковете в България.Според върховните съдии при издаване на обжалвания административен акт са нарушени разпоредби на Закона за опазване на околната среда (ЗООС) и на Закона за биологичното разнообразие (ЗБР) и не са извършени екологична оценка и оценка на въздействието върху околната среда, каквото е изискването за планове, програми и инвестиционни предложения за строителство, дейности и технологии или техни изменения или разширения, при чието осъществяване са възможни значителни въздействия върху околната среда.Тричленният състав смята също, че административният акт не съответства на основната цел на Закона за защитените територии, а именно: опазването и съхраняването на защитените територии като национално и общочовешко богатство и достояние и като специална форма на опазване на родната природа, способстващи за развитието на културата и науката и за благополучието на обществото.Изрично е предвидено, че опазването на природата в защитените територии има предимство пред другите дейности в тях. Решението на тричленния състав на ВАС подлежи на обжалване в 14-дневен срок.", "date": "2018.07.30", "title": "ВАС отмени промените в плана за \"Пирин\""}
{"url": "https://news.bg/world/mugabe-glasuva-na-parvite-izbori-v-zimbabve-sled-svalyaneto-mu-ot-vlast.html", "text": "Бившият президент на Зимбабве Робърт Мугабе гласува на първите избори, откакто беше свален от власт от военните през ноември след 37-годишно управление, информират АФП и \"Ройтерс\".94-годишният Мугабе не направи коментар, докато гласуваше в училище в квартал в столицата Хараре. Той беше придружаван от съпругата си Грейс. В рамките на няколко минути той попълни изборната бюлетина с помощта на асистент. Голяма тълпа от хора се събра пред секцията, някои от тях ръкопляскаха, а други освиркваха.94-годишният Мугабе управляваше Зимбабве в продължение на близо 4 десетилетия, но се оттегли, след като армията взе властта, а управляващата партия се обърна срещу него.Емерсон Мнангагва, бивш вицепрезидент, известен с прякора Крокодила, пое властта. Той е фаворит на днешните национални избори.", "date": "2018.07.30", "title": "Мугабе гласува на първите избори в Зимбабве след свалянето му от власт "}
{"url": "https://news.bg/crime/hvanaha-arestant-izbyagal-ot-rayonnoto-upravlenie-v-galabovo.html", "text": "Издиран и задържан е арестант, избягал от сграда на районното управление в РУ-Гълъбово, започнала е вътрешна проверка.Тази сутрин, от сградата на районното управление в Гълъбово е избягал 38-годишен мъж, задържан за 24-часа за хулигански действия.Предприети са действия за издирването му и часове по-късно той е открит и задържан в село в Старозагорска област.Образувано е досъдебно производство, процесуално-следствените действия се провеждат под ръководството на прокуратурата.", "date": "2018.07.30", "title": "Хванаха арестант, избягал от районното управление в Гълъбово"}
{"url": "https://news.bg/crime/inerkom-obzhalva-reshenieto-na-kzk-za-chez.html", "text": "\"Инерком\" обжалва пред Върховния административен съд решението на Комисията за зщита на конкуренцията да забрани сделката по придобиването на ЧЕЗ.Дружеството депозира в законоустановения срок жалбата към ВАС.Председателят на Съвета на директорите на \"Инерком България\", Милена Стоева заяви, че очакват бърз отговор от ВАС.\"Запознахме се внимателно с документа и детайлно анализирахме мотивите за негативното решение на антимонополния орган. Очакваме бързо и справедливо решение от страна на ВАС\", изтъкна Стоева.Припомняме, Това решение получи подкрепата на БСП и Обединените патриоти. Според Крум Зарков На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала управителят на дружеството, определено за купувач - Гинка Върбакова, проведе разговори с ЧЕЗ в Прага. Тогава от , че процедурите по вече сключения с \"Инерком\" договор продължават. Гинка Върбакова и представители на ЧЕЗ дойдоха и на изслушване в парламента.По искане на БСП бе създадена и в парламента на 14 март, която заседава под председателството на Жельо Бойчев и завърши с не много ясен резултат и искания за още информация. Малко след това самият Жельо Бойчев обяви, че се оттегля от парламента.Въпреки че по време на срещата в МС между премиера Борисов и Гинка Върбакова е заявен интерес на държавата към активите на ЧЕЗ, после се разбра, че .От БСП  за спиране на сделката и поискаха държавата да си върне наплъно контрола в енергетиката.Според социалистите зад  и поискаха намеса на контролните органи.", "date": "2018.07.30", "title": "Инерком обжалва решението на КЗК за ЧЕЗ"}
{"url": "https://news.bg/comments/reformata-na-maykite.html", "text": "Ако се случи реформата в социалните услуги и подкрепа за децата и лицата с увреждания (нека сме оптимистично настроени, че е възможно), заслугата ще е единствено на майките. Те се оказаха изненадващо упорита и организирана сила, която инициира законодателна дейност сред институции, свикнали да симулират. Същите институции, които бяха неприятно изненадани, когато ги хванаха да преписват - нещо което ще им се случва и занапред и трябва да свикват. С неприязън реагираха на оттеглянето на майките от работната група към социалното министерство, сигурно защото ще им се наложи наистина да поработят в августовската жега. Това от друга страна е добра възможност да добият бегла представа за начина на живот на жените, за които думата \"отпуск\" е непозната, откак са се родили децата им.Някои може би са останали с впечатление, че с палатковите лагери из цялата страна те по-скоро разнообразяват тягостното си ежедневие, но това е голяма грешка. Вероятно и институциите са го разбрали, щом успяха да мобилизират опозиционни сили в самия край на юли, точно преди разпускането на парламента. Случайно, в деня, който социалният министър Бисер Петков избра за среща с протестиращите майки, до палатката им изникна друга - на национално представените (не)правителствени организации. На \"Системата ни убива\" пак противопоставиха ретроградното \"Реформа да, но не така\" и инатливо заявиха, че майките не са прави. Ентусиазмът им свърши с оттеглянето на медиите от конфликтната зона.Междувременно обаче \"инатлъкът\" на протестиращите жени започна бавно да носи резултати. Бавно, със скоростта на мислене и реагиране на родните институции. Бяха принудени, след като разбраха, че няма друг начин да ги накарат да млъкнат. Затова в проектозаконите, над които продължава да работи социалното министерство, все по-настойчиво се прокрадват \"скандалните\" идеи на майките, покрай които преди време за пръв път у нас чухме за Закон за личната помощ. На него му се противопоставиха на всички институционални нива.Защо е тази упорита съпротива на предложения от омбудсмана Мая Манолова и майките на деца с увреждания законопроект? Може би защото това е едно допълнително перо в бюджета, което ще бъде управлявано от самите лица с увреждания или техните родители/настойници. Съгласете се, че е неприемливо за властта едни средства от държавния бюджет да бъдат управлявани от граждани. Този законопроект всъщност признава правото на хората с увреждания да вземат решения свързани с начина им живот, без да бъдат поставени в позицията на зависими от някаква социална услуга. Той предвижда създаването на механизъм за подпомагане, който се гарантира от държавата, но се контролира от човека с увреждане.Ами общините? Те се \"принизяват\" до обикновени доставчици на лична помощ, а контролът по изпълнението на услугите им отново е в ръцете на лицата с увреждания или техните родители/настойници. Пак \"скандално\". И правомощията на въпросните лица не спират дотук - те видите ли претендират родителят/настойникът на детето с увреждане да избира асистентите на детето, да ги обучава, да договаря условията на заетостта им и да определя от кога до кога ще се ползват услугите им. Или пък да не наема асистент и да разполага с личната помощ както намери за целесъобразно.Друга \"претенция\" е размерът на личната помощ да не е обвързан със сумата, определена като праг (линия) на бедността, защото става дума за механизми, които компенсират уврежданията. А те, както всички признават напоследък, са различни и изискват индивидуален подход.\"Революционно\" е и предложението оценката на състоянието на детето или лицето с увреждане да се прави с участието на родител/настойник и дори се допуска възможност за себеоценка.Не стига това, ами имат и \"претенциите\" трансферите на средства към всеки доставчик на лична помощ да се извършват авансово за срок от три месеца. Това напълно ще изключи възможността с определените от бюджета средства за лична помощ да се пълнят дупки и гасят пожари в други сфери.По своята същност, ако бъде приет с възраженията на протестиращите и омбудсмана, този закон има шанс да се превърне в един от най-демократичните правни документи, писани някога. Държавата  на гражданите? Каква приятна мисъл.", "date": "2018.07.30", "title": "Реформата на Майките"}
{"url": "https://news.bg/world/kitay-predlozhi-na-london-pregovori-za-svobodna-targoviya.html", "text": "Китай предложи на Великобритания преговори за сключване на споразумение за свободна търговия след Брекзит, информира \"Ройтерс\".Пекин се опитва да се сближи с Лондон на фона на търговската война с Вашингтон, макар че високопоставен китайски дипломат повтори, че вратата за диалог остава отворена.Китай търси съюзници в битката със САЩ, инициирана от администрацията на Доналд Тръмп, която обвинява азиатския гигант в кражба на интелектуална собственост и настоява Пекин да купува повече американски продукти, за да се намали търговският излишък от 350 милиарда долара.Пред журналисти в Пекин след срещата с британския външен министър Джереми Хънт, министърът на външните работи на Китай Уан И заяви, че двете страни са постигнали съгласие да увеличат търговията и инвестициите.Хънт от своя страна разкри, че Уан И е предложил \"да започнат обсъждания за възможно споразумение за свободна търговия между Великобритания и Китай след Брекзит\".\"Това е нещо, което приветстваме и ние отговорихме, че ще го проучим\", добави британският министър, но не разкри подробности.Уан И не спомена конкретно предложението за започване на преговори за сключване на споразумение за свободна търговия, но изтъкна, че двете държави са се договорили да сближат стратегиите си за развитие и да разширят търговията и инвестициите.Китай и Великобритания също така трябва да се противопоставят на търговския протекционизъм и да защитят световната свободна търговия, добави китайският външен министър.Търговско споразумение с Китай би било политическа победа за британското правителство, но официално преговорите не могат да започнат преди Лондон да напусне ЕС. Обикновено са необходими много години за сключване на споразумение за свободна търговия.Министърът на външните работи на Китай за пореден път разкритикува Вашингтон за поведението на САЩ.Китай не е отговорен за търговския дисбаланс между Вашингтон и Пекин, подчерта той и посочи като фактори световната роля на американския долар, високите нива на потребление в САЩ, американските ограничения в износа на технологии и други.Според него САЩ печелят от търговията с Китай. Той е убеден, че търговският спор трябва да бъде разрешен в рамките на Световната търговска организация.Китай не иска да участва в търговска война, но ние трябва да предприемем контрамерки заради това агресивно поведение на САЩ, категоричен Уан И.Винаги е отворена вратата за диалог и преговори, но диалогът трябва да се базира на равноправие и взаимно уважение на правилата. Едностранните заплахи и натиск ще имат само обратен ефект, изтъкна китайският министър.", "date": "2018.07.30", "title": "Китай предложи на Лондон преговори за свободна търговия"}
{"url": "https://news.bg/world/4-mln-dushi-v-indiya-pred-risk-da-izgubyat-grazhdanstvoto-si.html", "text": "Индия поиска 4 милиона души да докажат националността си, съобщава АП.Азиатската държава публикува окончателен списък с гражданите в североизточния щат Асам. 4 милиона души са изправени пред риск да изгубят гражданството си, ако не докажат индийската си принадлежност.Според властите стотици хиляди хора незаконно са влезли в страната от съседен Бангладеш през последните няколко десетилетия и са се заселили в североизточната част на Индия. Бангладеш отхвърля твърденията.Националната регистрация е започнала през 2015 г. От 32,9 милиона имената на 28,9 милиона души са одобрени и са включени в списъка.Би Би Си съобщава, че Националният регистър на гражданите е списък с имената на хора, които могат да докажат, че са пристигнали в щата преди 24 март 1971 г. - ден преди Бангладеш да обяви независимост.Правителството на Индия подчертава, че процесът е необходим, за да се установят незаконните мигранти от Бангладеш. Но в същото време предизвика безпокойство, че властите могат да подгонят етническите малцинства в щата. Правителството уверява, че няма да има незабавна депортация.", "date": "2018.07.30", "title": "4 млн. души в Индия пред риск да изгубят гражданството си "}
{"url": "https://news.bg/society/rabotnitsite-na-shumenskiya-ekarisazh-se-vklyuchvat-v-protesta-na-maykite-pred-ns.html", "text": "Служителите на шуменския екарисаж се включват в протеста на майките на деца с увреждания, предаде БНР. Това става ясно от декларация, която е подписана от директорът на екарисажа - Мирослав Александров.Александров пише в декларацията, че работници и служители ще подкрепят исканията на родителите на деца с увреждане.Те обаче имат и допълнителни искания. Служителите на екарисажа искат стриктно спазване на европейските регламенти за дейностите по събиране и обезвреждане на животински продукти.Оставката на изпълнителния директор на БАБХ - Дамян Илиев е сред исканията на работниците от шуменския екарисаж заедно с тази на директора на Областната дирекция по безопасност на храните Катя Райкенска.Служителите настояват за оставки, заради заповедите за забрана на дейността на екарисажа.", "date": "2018.07.30", "title": "Работниците на шуменския екарисаж се включват в протеста на майките пред НС"}
{"url": "https://news.bg/bulgaria/spirat-vodata-v-stolichni-kvartali-zaradi-remonti.html", "text": "Части от столицата днес временно ще останат без вода заради ремонти, предаде БНТ.В случай, че строително-ремонтните дейности продължат над 12 часа компанията ще осигури алтернативно водоснабдяване с водоноски.Уточнява се, че във връзка с подмяна на сградно водопроводно отклонение на ул. \"Черковна\", кв. \"Горни Богров\", се налага спиране на водоподаването от 10.00 до 18.00 ч. в района на ул. \"Трети март\", ул. \"Александър Стамболийски\", ул. \"Здравец\", ул. \"Морава\".Заради монтаж на спирателни кранове на ул. \"Елин Пелин\" и ул. \"Лагадина\" в кв. \"Драгалевци\" се налага спиране на водата от 9.30 до 21.30 ч. в домовете на ул. \"Лагадина\", ул. \"Елин Пелин\", ул. \"Панайот Пипков\", ул. \"Горска поляна\", ул. \"Момино венче\", ул. \"Вълшебно биле\", ул. \"Горски дух\", ул. \"Крайречна\", ул. \"Папрат\", както и на ул. \"Глухарче\" от номер 2 до номер 6.Заради подмяна на сградно водопроводно отклонение на ул. \"Космонавт\", гр. Банкя, кв. \"Изгрев\", от 10.00 до 16.00 ч. ще бъде спряна водата в района на ул. \"Космонавт\", по ул. \"София\" - от ул. \"Космонавт\" до ул. \"София\" номер 88, по ул. \"Иларион Макариополски\" - от ул. \"София\" до ул. \"Иларион Макариополски\" номер 60.От 10.00 до 18.00 ч. без вода ще са живеещите в района на ул. \"Витиня\", ул. \"Балкан\" и ул. \"Мусала\" в кв. \"Ботунец\" -заради подмяна на сградно водопроводно отклонение на ул. \"Витиня\".", "date": "2018.07.30", "title": "Спират водата в столични квартали заради ремонти "}
{"url": "https://news.bg/world/advokatite-v-sarbiya-protestirat-zaradi-ubiystvoto-na-ognyanovich.html", "text": "Адвокатите в Сърбия спират работа за седмица в знак на протест на убийството на своя колега Драгослав Огнянович. Той бе в екипа защитаващ бившия сръбски президент Слободан Милошевич в югославския трибунал за военни престъпления.Припомняме, 56-годишният Драгослав Огнянович бе застрелян на 28 юли пред дома си в новата част на Белград. 26-годишният му син пострада по време на стрелбата.", "date": "2018.07.30", "title": "Адвокатите в Сърбия протестират заради убийството на Огнянович"}
{"url": "https://news.bg/crime/motorist-e-v-koma-sled-katastrofa-v-blagoevgrad.html", "text": "Моторист е в кома след тежа катастрофа в Благоевград, предаде БГНЕС. 45-годишният мъж е приет за лечение в столичната болница \"Пирогов\". По първоначална информация мъжът е с опасност за живота и е в тежко състояние.Катастрофата е станала на благоевградския бул. \"Св. св. Кирил и Методий\". Около 22:30 часа на 29 юли автомобил \"Ауди\" прави обратен завой на двойна непрекъсната линия. Колата е шофирана от 31-годишна, която засича мотора, който се блъска в автомобила.Мотористът излита от мотоциклета и се удря в лявата странична част на преминаващ градски автобус по линия №2.", "date": "2018.07.30", "title": "Моторист е в кома след катастрофа в Благоевград"}
{"url": "https://news.bg/society/nad-400-lv-za-horata-s-tezhki-uvrezhdaniya-obeshta-biser-petkov.html", "text": "Работим, за да престанат протестите. Тази позиция заяви социалният министър Бисер Петков в ефира на Нова.Той обясни, че не очаква майките на деца с увреждане да искат оставки. \"Моята оставка я имат още от 11 юни\", акцентира Петков. По думите му в реформирания Закон има предложения, способни значително да подобрят живота на хората с увреждания.Бисер Петков посочи, че хората с най-сериозни увреждания ще получават над 400 лв.\"Между 440 и 450 лева пък ще получат хората, които се намират в най-тежко здравословно състояние. Разбира се, ще бъден уреден и въпросът с асистентската подкрепа\", посочи още министърът\", заяви министърът.\"В проектозакона се предлага увеличаване на финансовата подкрепа за всички. В този смисъл предвижданата месечна финансова подкрепа, която ще бъде в размер на 34, 80 лева, ще замени досегашните интеграционни добавки\", допълни той.100 млн. лв са необходими, за да се удовлетворят исканията на всички, призна социалният министър. Той има нужда от съдействието на финансовия си колега.Всички усилия на правителството са насочени към това правата на хората с увреждания да бъдат обезпечени както трябва, увери Петков.", "date": "2018.07.30", "title": "Над 400 лв. за хората с тежки увреждания, обеща Бисер Петков"}
{"url": "https://news.bg/society/boil-banov-tsarskite-konyushni-shte-se-vazstanovyat.html", "text": "\"Сградата не може да стане каквото и да е друго\". Тази позиция защити министърът на културата Боил Банов в ефира на Нова по повод пожара на бившите \"Царски конюшни\".Горенето не провокира промяна в режима - горене, наводнение, земетресение не променят режима на охрана, категоричен е Банов.Той отсече, че каквото и да се случи на сградата тя се възстановява във вида в каквото е била.По думите му сградата е защитена по два начина. Още от 2014 г. с устройствения план се защитава статута й.Банов обясни и какви са пречките пред това сградата да бъде превърната в паметник на културата. По закон не трябва да се водят дела за собственост, за да се упражни това право, посочи министърът на културата. Забавянето е защото се водят дела. Ако искаме да го правим паметник, трябва да се справим процедурно, обясни Банов.Банов е най-ядосан, че не се разбира законът. Не само последните 30 години, а и преди това сме живели така, посочи културният министър допълни, че според него умишленият палеж е станал от неразбиране на закона.Българите все още били водени от мисленето, че ще намерят някой познат да свърши работата, нищо че законът не позволява.Главният архитект на столицата - Здравко Здравков обясни по-рано, че към специфичните правила и норми за сградата на \"Царските конюшни\" е описано, че може само да се реставрира и не може да се надстроява.По думите му ще бъдат предприети конкретни мерки за възстановяване на сградата в автентичен вид. Едната сграда е собственост на Министерство на външните работи, посочи Здравков. За другата сграда собствениците се издирват.Той отхвърли вариантът сградата да е застрахована и пожарът да е умишлен с цел присвояване на застраховката. Здравков смята, че подобна сума едва ли би покрила щетите.", "date": "2018.07.30", "title": "Боил Банов: Царските конюшни ще се възстановят"}
{"url": "https://news.bg/crime/arestuvaha-chetirima-za-strelbata-po-ohranitel-v-plovdiv.html", "text": "Полицията арестува четирима мъже за стрелбата по охранител в Пловдив на 29 юли, съобщи bTV.Четиримата са задържани в Слънчев бряг. Още не е ясно кой от тях е съпричастен към престрелката.По първоначална информация някои от мъжете имали стара вражда и спорове с охранителя.Припомняме, . Той се прибирал с колата си към дома си рано сутринта, когато бил прострелян. Мъжът е с огнестрелни рани по краката, но състоянието му е стабилно и няма опасност за живота му.", "date": "2018.07.30", "title": "Арестуваха четирима за стрелбата по охранител в Пловдив"}
{"url": "https://news.bg/politics/stoynev-e-ubeden-che-pravitelstvoto-si-tragva-predsrochno.html", "text": "\"Всички знаем, че това правителство няма да си изкара мандата. Управляващото мнозинство от 4 партии имат подкрепа от 1.5 млн. души. БСП е една партия и има 1 млн. души. Това, че г-н Борисов не може да изкара един пълен мандат, не е проблем на БСП, а на ГЕРБ\", коментира пред БТВ зам.-председателят на ПГ на БСП Драгомир Стойнев.Според него народът се изселва, младите не искат да сбъднат мечтите си тук, образованието ни е под всякаква критика, а в същото време ГЕРБ поставят като основен приоритет инфраструктурата. \"Това е странно. Ние сме тези, които показваме грешките на управляващите, а те сами да преценят, че вече нямат място там\", обясни Стойнев.Според него ГЕРБ са машина за гласуване, но когато говорим за политика, идеология и живота на хората, те са кръгла нула. \"Спомняте си начина, по който се носеха чувалите с бюлетини, как се подправят протоколите, какво се случи в Галиче\", допълни той.Стойнев счита, че в момента има една група от хора, която се облагодетелства единствено и само тя за сметка на българските граждани. \"Ако всичко в България беше толкова хубаво, както казва ГЕРБ, защо хората напускат. Защо имаме такъв отлив на чуждестранни инвестиции, ако всичко е толкова прекрасно\".Определението \"Шайка\" за ръководството на ГЕРБ е дадено от Антон Тодоров, който е най-големият привърженик на тази партия, \"той издаде книга с образите на ГЕРБ, които са като престъпна група. Антон Тодоров в тази книга е дал достатъчно доказателства и силно се надявам, че хората от ГЕРБ са си взели поука от това, което пише в книгата\", коментира Стойнев.\"Подадохме сигнали как се управлява всяка една българска община и област - ако не си близък до властта, не можеш да имаш обществени поръчки. Ако не си член на ГЕРБ, не можеш да заемеш даден административен пост\", допълни той.\"В тази държава всички задаваме въпроси и няма кой да ни отговори. Така беше с хаоса с чумата преди няколко дни, а сега продължаваме с нова тема - Царските конюшни. Една групировка на ГЕРБ срещу друга групировка на ГЕРБ\", подчерта Стойнев. Според него палежът на сградата е заради желание имотът да бъде съборен и там да изникне поредният мол или офис-сграда. \"Прави се по този престъпен начин. Коя сграда в София сме запазили и развили? Аз лично не знам\", допълни той.\"Празникът на Бузлуджа беше невероятен. Имахме гости от 5 балкански държави. Всички бяхме там и имахме настроение. Корнелия Нинова се забавлява като нормален човек. Тя е лидер на партията, но преди всичко е човек - има чувства, емоции и настроение\", обясни Драгомир Стойнев.", "date": "2018.07.30", "title": "Стойнев е убеден, че правителството си тръгва предсрочно"}
{"url": "https://news.bg/society/npo-sezira-vap-za-sgradata-na-gorsko-stopanstvo-nad-hizha-sedemte-ezera.html", "text": "Анти корупционен фонд - АКФ сезира прокуратурата за сградата на горското стопанство над хижа \"Седемте езера\". Настояват за проверка поради съмнения за нередности или нарушения на закона в процедура на Министъра на земеделието, храните и горите. Сградата е дадена под наем като база за ловен туризъм, в територия в която е забранено ловуването.Те обясняват, че от направена справка в кадастрално-административната информационна система сграда \"Рилски езера\" с идентификатор 65365.210.91.9 не се намира на територията на дивечовъден участък \"Паничище\", а се намира на територията на Национален парк \"Рила\", като в кадастралната карта и регистър е посочено, че сградата има функционално предназначение курортна, туристическа сграда.За несъответствие със закона при провеждане на процедурата навежда и факта, че съгласно Закон за лова и опазване на дивеча \"Бази за ловен туризъм\" са сгради и прилежащите към тях терени и инфраструктури, специализирани за нуждите на ловния туризъм. Също така Закон за защитените територии забранява дивечоразвъдна дейност и ловуването, освен при регулиране на числеността на животинските видове. Цитираните аргументи пораждат съмнения за законосъобразността, смятат от АКФ.Вследствие на отговор на отправено от правния екип на АКФ заявление за достъп до обществена информация става ясно, че в резултат на проведен конкурс на 7 март е постъпило едно предложение за участие. Поради това, че предложението на единствения участник - \"Кирил Янакиев - 72\" ЕООД, отговаря на изискванията за редовност, е класиран на първо място и на 15 юни е сключен договор между \"Югозападно държавно предприятие\" ДП и \"Кирил Янакиев - 72\" ЕООД, по силата на който за срок от 15 години се отдава под наем база за ловен туризъм срещу съответна годишна наемна цена, като към момента на сключване на договора ловната база се предава с подписването на приемо-предавателен протокол.В защита на обоснованата висока обществена чувствителност към теми, свързани с прозрачното управление на зони и обекти на територията на националните и природни паркове в страната, АКФ очаква ВАП да извърши обстойна проверка, да се съберат относими доказателства и да установи дали са налице извършени нарушения на закона.", "date": "2018.07.30", "title": "НПО сезира ВАП за сградата на горско стопанство над хижа \"Седемте езера\""}
{"url": "https://news.bg/society/ostavyat-momche-s-uvrezhdaniya-na-grizhite-na-borisov.html", "text": "Семейство остави сина си, който е с детска церебрална парализа, на грижите на премиера Бойко Борисов, предаде БНР. В знак на протест Емил Мавродиев от Пловдив, баща на момчето е пристигнал в София, за да влезе в приемната на министър-председателя и да остави сина си на грижата му.Бащата е приготвил и багаж и инструкции за грижите за сина му.Синът му Петър Мавродиев наскоро е станал пълнолетен и е приет в Пловдивския университет, където ще изучава \"Специална педагогика\".\"Реално нищо не очаквам, защото когато човек очаква, накрая остава разочарован\", коментира момчето и допълни, че желае да види дали някой ще му обърне внимание.\"Просто искам да видя дали реално на някой от тези хора, които са отговорни за законопроектите, за финансирането и за цялата държава ще обърне внимание на един такъв обикновен човек, като мен, който има нужда от рехабилитация и други терапевтични процедури, за да може да се чувствам по-добре физически и да мога да покажа интелектуалния си потенциал\", обясни Петър Мавродиев.Баща му изтъкна исканията си Борисов да разбере за нуждите на хората с увреждания.\"Някаква задънена улица виждам, с която не мога да се справя. Поради тази причина, понеже мисля, че човекът, който може да се справи с всичките тези неща и който е най-отговорен за държавата и за всички нас - затова идвам и ще му оставя Петър, да се грижи оттук нататък за него\", категоричен е бащата.", "date": "2018.07.30", "title": "Оставят момче с увреждания на грижите на Борисов"}
{"url": "https://news.bg/world/65-godishen-e-zadarzhan-v-gartsiya-za-unishtozhitelnite-palezhi.html", "text": "65-годишен мъж е задържан в Гърция за унищожителните палежи, информира местната телевизия \"Скай\".Властите са задържали мъжа, тъй като се предполага, че е основният заподозрян за възникналите преди седмица пожари.Арестуваният е запалил сухи треви, но силен вятър е разпространил огъня и впоследствие пожарът е обхванал големи площи.Броят на загиналите нарасна от 86 на 91 души. 25 души са безследно изчезнали.Близо 200 души, включително деца, са пострадали при огнената стихия.На няколко места едновременно се разрази голям горски пожар на 23 юли. Огнената стихия бързо се разпространи заради вятър със скорост близо 100 километра в час.Много хора бяха принудени да бягат към плажа и да влизат в морето, където трябваше да останат няколко часа преди да бъдат спасени.Представители на правителството съобщиха през миналата седмица, че разследващите смятат, че пожарите са умишлени, тъй като са възникнали на най-малко 22 различни места.Повече от 1000 жилища и 300 автомобила са унищожени.Това е най-големият горски пожар в Гърция от август 2007 г., когато огнена стихия до Атина отне живота на 67 души.Междувременно премиерът Алексис Ципрас е на посещение в засегнатите райони.", "date": "2018.07.30", "title": "65-годишен е задържан в Гърция за унищожителните палежи"}
{"url": "https://news.bg/energy/s-blizo-23-narastva-proizvodstvoto-na-tvardi-goriva.html", "text": "През май 2018 г. спрямо април 2018 г. нараства производството на твърди горива - с 22.8% до 1 891 хил. тона, съобщава НСИ.След проведения през март - април 2018 г. планов ремонт на производствени мощности е възстановено производството на нефтени продукти до нива, близки до обичайните, като производството на: пропан-бутанови смеси достига до 9 хил. т; безоловен бензин - 55 хил. т; дизелово гориво - 202 хил. т.Намалява производството на електроенергия - с 1.7% до 2 976 ГВтч. През май 2018 г. спрямо същия месец на предходната година намалява производството на: твърди горива - с 33.6%; пропан-бутанови смеси - с 18.2%; безоловен бензин - с 65.6%; дизелово гориво - с 29.4%; електроенергия - със 7.2%.През май 2018 г. спрямо април 2018 г. нарастват доставките на: твърди горива - с 22.0% до 1 961 хил. т; пропан-бутанови смеси - със 17.1% до 48 хил. т; природен газ - с 3.0% до 207 млн. м3; електроенергия - с 3.6% до 2 361 ГВтч.Намаляват доставките на: безоловен бензин - с 30.2% до 30 хил. т; дизелово гориво - с 1.1% до 178 хил. т.През май 2018 г. спрямо същия месец на предходната година нарастват доставките на: пропан-бутанови смеси - с 6.7%; дизелово гориво - с 15.6%.Намаляват доставките на: твърди горива - с 33.4%; безоловен бензин - с 36.2%; природен газ - с 5.9%; електроенергия - с 5.7%. ", "date": "2018.07.30", "title": "С близо 23 % нараства производството на твърди горива"}
{"url": "https://news.bg/crime/dadoha-na-sad-osem-dushi-uchastvali-v-narkogrupa-vav-velokotarnovsko.html", "text": "Специализираната прокуратура предаде на съд осем души за участие в наркогрупа във Великотърновско. Обвинителният акт е внесен в Специализирания наказателен съд.Седем от обвиняемите са криминално проявени за предишни престъпления, свързани с наркотици. На тях е наложена мярка за неотклонение \"задържане под стража\", осмият няма предишни провинения и пуснат под \"парична гаранция\".Бандата е действала на територията на Велико Търново и околността. Мъжете са хванати на 7 декември 2017 г., при спецоперация на ГДБОП, ТС \"БОП\"-Велико Търново и Специализираната прокуратура.При акцията у повечето са намерени и иззети различни видове наркотици - предимно кокаин, амфетамини, марихуана, които били разфасовани и подготвени за продажба.В жилището на един от наркогрупата е открита и мобилна \"лаборатория\" за производство на амфетамин и метамфетамин с необходимите уреди, прекурсори и материали.Властите информират, че при създаването на бандата организаторът и ръководител на групата подбрал хора с опит в набавянето на наркотици на едро и пласирането им на крайни клиенти.Към наркобандата била създадена и силова група, която да наказва с побои и заплахи конкурентите, както и купувачите, които не плащали получената дрога.", "date": "2018.07.30", "title": "Дадоха на съд осем души, участвали в наркогрупа във Велокотърновско"}
{"url": "https://news.bg/world/razsledvashtite-ne-uspyaha-da-razpletat-misteriyata-s-izcheznaliya-mh370.html", "text": "Малайзийските власти съобщиха, че не са успели да установят причината за мистериозното изчезване на пътническия самолет с полет MH370 на Малайзийските авиолинии, въпреки че са изключили няколко възможности, информира Си Ен Ен.Изчезването на самолета през 2014 г. е една от най-големите мистерии в авиацията. Самолетът с 239 души на борда изчезна по време на полет от Куала Лумпур до Пекин на 8 март 2014 г.След публикуването на  за проведеното разследване, следователите признаха, че не са успели да установят причината за мистерията заради липса на ясни доказателства.На пресконференция до столицата Куала Лумпур водещият следовател Кок Су Чон заяви, че MH370 се е върнал към Малайзия под ръчен контрол, но не може да се установи дали самолетът е бил управляван от пилота или е имало незаконна намеса.Чон изключи други фактори, включително психическото състояние на пилота, техническа неизправност или дистанционно управление на оперативните системи.Потвърждава се, че самолетът е бил отклонен умишлено от маршрута си и е летял в продължение на над седем часа след прекъсването на комуникационната връзка с него.Чон поясни, че докладът не е окончателен, тъй като ще подновят разследването, ако в бъдеще изчезналият самолет бъде открит.Изчезването на MH370 и издирването му са безпрецедентни в историята на гражданската авиация, се казва в доклада.\"Екипът е неспособен да установи истинската причина за изчезването му\", подчертават разследващите и уточняват, че контролът на Boeing 777 вероятно умишлено е манипулиран, но не могат да установят кой е отговорен.Няма заключение какво точно се е случило на самолета.\"Отговорът може да бъде убедителен само ако бъде открит самолетът\", изтъкна Кок Су Чон.Експерти вярват, че някой може умишлено да е изключил транспондера на самолета преди да го отклони над Индийския океан.", "date": "2018.07.30", "title": "Разследващите не успяха да разплетат мистерията с изчезналия MH370"}
{"url": "https://news.bg/economics/s-5-3-se-povishavat-tsenite-v-dobivnata-promishlenost.html", "text": "Общият индекс на цените на производител през юни 2018 г. нараства с 0.8% спрямо предходния месец. По-високи цени са регистрирани в добивната промишленост - с 5.3%, в преработващата промишленост - с 0.8%, и при производството и разпределението на електрическа и топлоенергия и газ - с 0.1%, съобщава НСИ.По-съществено покачване на цените в преработващата промишленост се наблюдава при производството на основни метали - с 2.7%, и при ремонта и инсталирането на машини и оборудване - с 1.3%, а намаление е отчетено при производството на тютюневи изделия - с 0.6%, и при производството на дървен материал и изделия от него, без мебели - с 0.1%.Общият индекс на цените на производител през юни нараства с 6.8% в сравнение със същия месец на 2017 година. Увеличение на цените е отчетено в добивната промишленост - с 10.2%, при производството и разпределението на електрическа и топлоенергия и газ - с 9.0%, и в преработващата промишленост - с 6.0%.В преработващата промишленост по-съществен ръст на цените се наблюдава при: производството на основни метали - с 14.2%, производството на дървен материал и изделия от него, без мебели - с 5.7%, и производството на хартия, картон и изделия от хартия и картон - с 4.5%. Намаление на цените е регистрирано при производството на тютюневи изделия - с 1.0%, както и при производството на химични продукти - с 0.6%.Индексът на цените на производител на вътрешния пазар през юни се покачва с 0.5% спрямо предходния месец. Ръст на цените е отчетен в добивната промишленост - с 3.5%, в преработващата промишленост - с 0.5%, а при производството и разпределението на електрическа и топлоенергия и газ не е отчетена промяна.В преработващата промишленост по-високи цени спрямо предходния месец се наблюдават при производството на основни метали - с 3.6%, и при ремонта и инсталирането на машини и оборудване - с 1.9%. Намаление на цените е отчетено при производството на тютюневи изделия - с 1.0%, и при производството на химични продукти - с 0.6%.Индексът на цените на производител на вътрешния пазар през юни нараства с 5.7% в сравнение със същия месец на 2017 година. Увеличение на цените е отчетено в добивната промишленост - с 10.7%, при производството и разпределението на електрическа и топлоенергия и газ - с 9.0%, и в преработващата промишленост - с 3.4%.През юни по-високи цени в преработващата промишленост спрямо юни 2017 г. са отчетени при: производството на основни метали - с 10.9%, производството на мебели - с 4.6%, и производството на дървен материал и изделия от него, без мебели - с 4.0%. Намаление на цените се наблюдава при: производството на изделия от каучук и пластмаси и производството на тютюневи изделия - по 0.7%, производството, некласифицирано другаде, и производството на химични продукти - по 0.4%.Индексът на цените на производител на международния пазар през юни 2018 г. се покачва с 1.2% в сравнение с предходния месец.В преработващата промишленост е отчетено повишение на цените с 1.0%. По-съществен ръст е отчетен при: производството на основни метали - с 2.5%, производството на хранителни продукти - с 1.9%, и производството на химични продукти - с 1.0%, а намаление се наблюдава при производството на изделия от други неметални минерални суровини - с 0.3%, и при производството, некласифицирано другаде - с 0.1%.Индексът на цените на производител на международния пазар през юни 2018 г. нараства с 8.3% в сравнение със същия месец на 2017 година.В преработващата промишленост цените се покачват с 8.5%. По-високи цени са отчетени при: производство на основни метали - с 14.8%, производство на дървен материал и изделия от него, без мебели - със 7.9%, и обработката на кожи и производството на изделия от обработени кожи без косъм - с 6.2%. По-ниски цени се наблюдават при производство на тютюневи изделия - с 1.9%, и при производството на мебели - с 1.4%.", "date": "2018.07.30", "title": "С 5,3% се повишават цените в добивната промишленост"}
{"url": "https://news.bg/regions/otmenyat-bedstvenoto-polozhenie-v-teteven.html", "text": "След заседание на Общински кризисен щаб и заповед на Кмета на Община Тетевен, се отменя бедственото положение на територията на община Тетевен, обявено на 24 юли.Ситуацията в засегнатите райони е нормализирана, няма бедстващи хора. Водоподаването е възстановено и са ремонтирани всички водопроводи. Към момента няма наводнени домове и дворове. Пожарната служба се е отзовала на 37 сигнала.След обявеното бедствено положение Кметът на Община Тетевен - д-р Мадлена Бояджиева, назначи две комисии: Комисия за оглед, установяване и оценяване на техническата инфраструктура на територията на община Тетевен, пострадала от наводненията; Комисия за огледи на засегнати от наводнението имоти на територията на община Тетевен относно предоставяне на възстановителна помощ на физически лица за подпомагане възстановяването на жилищата им, засегнати от бедствието.На 27 юли е внесено искане към Междуведомствената комисия за възстановяване и подпомагане към Министерски съвет, което изисква финансови средства за: Извършени до момента неотложни аварийно-спасителни дейности за отстраняване на щети по общинска инфраструктура са на стойност около 51 000 лв., като част от работите за изграждане на защитни диги около речните корита, почистване на дерета в населени места продължават и в момента.За предстоящи неотложни възстановителни дейности, Общината е описала щети на стойност 6 130 000 лв. Сумата не е окончателна, тъй като последици от наводненията, водещи до повреждане на инфраструктурни обекти, се регистрират и в момента.Комисията за огледи на засегнати от наводнението имоти на територията на община Тетевен извършва огледи по постъпили общо 66 сигнала. За периода официално са постъпили 19 писмени и 47 устни сигнала - към тел. 112, дежурните телефони в Община Тетевен и кметствата за цялата територия на община Тетевен, като продължават да се приемат искания за оглед на щети, причинени от наводненията.Право на възстановителна помощ от Междуведомствената комисия за възстановяване и подпомагане към Министерския съвет имат собствениците на законно построени и единствени жилища или лицата, които имат учредено вещно право на ползване на тези жилища, като за едно и също жилище не може да бъде отпускана повече от една възстановителна помощ.При съсобственост възстановителната помощ се предоставя на лицата в размер, пропорционален на идеалните им части. Лицата следва да подадат декларация по образец, предоставена им при огледа на имотите за нанесените щети. Пълните условия, на които трябват да отговарят лицата, са публикувани на официалния сайт на Община Тетевен.Припомняме, вследствие на проливните дъждове в страната от 23 и 24 юли .", "date": "2018.07.30", "title": "Отменят бедственото положение в Тетевен"}
{"url": "https://news.bg/weather/otnovo-valezhi-7-oblasti-sa-s-zhalt-kod.html", "text": "Над цялата страна ще има разкъсана облачност, очакват се валежи, в 7 области е обявен жълт код.През нощта и в сутрешните часове превалявания ще има само на отделни места, а след обяд почти навсякъде са възможни краткотрайни дъждове с гръмотевици. Все така са възможни и локални градушки.По-обилни ще бъдат валежите в района на Родопите и в северозападната част на страната, където те ще са и временно интензивни.Жълт код за порои и бури е в сила за областите Видин, Монтана, Враца, Плевен, Ловеч, Габрово, Велико Търново.Вятърът ще бъде слаб, до умерен, ориентиран от север и североизток.Максималните температури ще са предимно в интервала 27-32 градуса, малко по-високи в югозападните райони.Нощните температури са между 18 и 22 градуса.", "date": "2018.07.30", "title": "Отново валежи, 7 области са с жълт код"}
{"url": "https://news.bg/press/po-obeshtavashto-lyato-prez-avgust-pozhar-v-tsarskite-konyushni-nov-uspeh-na-olimpiyskiya-ni-otbor-po-himiya.html", "text": "Климатичните аномалии и перспективите за оставащата част от лятото са сред актуалните теми на вестниците в понеделник.\"Идва месец август, а мнозина мечтаят за лятото. Ще дойде ли обаче то? \"Има известно стабилизиране на времето, но все още ще трябва да изчакаме до 2 август. Дотогава всеки ден има условия за краткотрайни валежи с гръмотевици\", обясни в \"Събуди се\" синоптикът Вяра Рафаелова. Между 3 и 8 август ще преобладава слънчево време, а около средата на месеца се очакват температури до 35 градуса. За август не се очаква максималната температура да е близка до абсолютния максимум. Очаква се стойностите да бъдат типичните за този период от годината. Не се очакват порои през месеца. \"Температурите на морската вода през последните 10 години се повишава. Вчера в Ахтопол беше измерена 27,4 градуса. Във Варна тя е 25 градуса, а по цялото крайбрежие между 24 и 27 градуса. Тя ще остане висока до средата на август. Вълнението на морската вода е един бал\", каза още синоптикът.\" - в. \"Стандарт\".\"Във вторник Амстердам затвори две трасета за плаване през каналите на града, защото мостовете над тях толкова се бяха нажежили от високите температури, че не се вдигаха достатъчно, за да пропуснат корабите. Превозвачите бяха изненадани неприятно, защото ги отрязаха от клиентите им. В петък компанията, превозваща автомобили с влаковете под Ламанша, предупреди британците, пътуващи към Франция, да очакват до 2 часа забавяне заради проблеми с охлаждането на вагоните. Хиляди билети бяха спрени от продажба, да са се избегне задръстване. Докато българите коментират едно от най-дъждовните лета от години насам, Западна Европа е насред невиждана от години суша и жега и вероятно ще отчете на някои места най-безводното лято от 1961 г. или от 1976 г. насам. И е така от вече повече от година в цялото северно полукълбо. Трагедията с пожара в Гърция и десетките загинали е голяма и критиките се стоварват върху слабата подготовка на държавата, недостига на средства за аварийните служби и продължаващото незаконно строителство. Но също така е факт, че тази година горските пожари в Европа са с 40% повече спрямо средния показател за последните 10 години и засягат държави, за които това не е обичайно бедствие. Във Великобритания, където през седмицата продължиха да отчитат необичайно високи температури от близо 35 градуса не само забраниха да се поливат и без това пожълтелите тревни площи и да се стои на сянка, но и болниците съобщават, че са претоварени с пострадали от жегата, а фермерите предупреждават за евентуален недостиг на някои пресни продукти. На 1 август се събира извънредна среща на правителството с Националния съюз на фермерите и други земеделски организации, за да обсъдят как да ограничат отрицателните ефекти на фона на прогнози, че безводието ще продължи. Властите в страни като Португалия, Канада и Япония се подготвят за едно бъдеще на променящ се климат с доста повече екстремни явления. Макар че не само времето е виновно - струпването на хората в градовете, промяната в начина на използване на терените, плъзването на убиващите растителността насекоми и зарази, както и недостигът на средства заради орязването на бюджетите по време на кризата играят роля. В САЩ средният брой на пожарите се е удвоил спрямо 70-те години на ХХ век, на британските острови се подпалват торфища, които иначе са влажни през повечето време от годината, а в Европа тази година пожари има отвъд Полярния кръг. Последното важи най-вече за Швеция, където противопожарните сили просто не бяха готови за бедствие с такъв мащаб - поразеният район бе 40 пъти по-голям от средния показател за цялата година в страната през последните 10 години...\" - в. \"Дневник\".Пожарът в Царските конюшни също е сред темите на всекидневниците.\"Пожар е горял в \"Царските конюшни\" в София, кметът ще иска възстановяването им Кметът на София Йорданка Фандъкова ще сформира експертна комисия, която да направи оценка на щетите по сградите на \"Царските конюшни\", а след това да задължи собственика да ги възстанови в оригинален вид. Това съобщиха от пресцентъра на общината. Около 03:10 ч. е започнал пожар в сградите на бившите Царски конюшни в центъра на София. От видео, публикувано на профила на Мирослав Стоев във \"Фейсбук\", се виждат високи пламъци от вътрешната част на комплекса. По информация на на БНР са изгоряли 2000 кв. м. от прикрива на сградата. Изгасяването на пожара е отнело почти 3 часа като на мястото са пристигнали 4 пожарни коли и 30 пожарникари, казаха за \"Дневник\" от пресцентъра на МВР. В момента се извършва оглед на мястото за изясняване на причините. През февруари започна процедура по обявяване на сградите за паметник на културата от национално значение. \"Дневник\" изпрати въпроси до Министерството на културата на какъв етап е процедурата и очаква отговор. През миналата година собственикът на сградите поиска от главния архитект на София Здравко Здравков разрешение да ги надстрои от 7 до 12 етажа. Здравков обаче отказа. В комисия, която ще сформира кметът на София, ще влизат експерти от екипа на Здравко Здравков и на районната община \"Оборище\". От общината припомнят и че за зоната, в която са \"Царските конюшни\", има приет пред 2015 г. подробен устройствен план, който предвижда запазването на сградите, без никакво ново надстрояване.\"Единствените допустими дейности са по реставрацията и консервацията на обекта\"...\" - в. \"Дневник\".\"Горялата снощи сграда не е част от активите на дружеството-собственик на терена и основната сграда от комплекса \"Царските конюшни\" в центъра на София. Това се казва в официална позиция от управителят на \"Евротрансбилд\" ЕООД - Янко Иванов, съобщи \"Дневник\". Той заявява, че в терена има над 20 отделни сгради, като тази, която е засегната от огъня, не е тяхна собственост. В пожар избухнал около 03:10 часа снощи изгоря 2000 кв. метра от покрива на една от сградите в комплекса, като има и поражения по фасадите. В съобщението се казва още, че сградата, на която \"Евротрансбилд\" е съсобственик, заедно с Националната художествена академия, се намира на административен адрес бул \"Васил Левски\" 108, а засегната от пожара сграда се намира на ъгъла между ул \"Врабча\" и ул. \"Панайот Волов\"\". В терена има и сграда на Министерството на вътрешните работи, като по информация на Би Ти Ви именно тя е засегната от пожара. \"Спекулации, че опожаряването на сградата отваря врати към последващо застрояване на терена не отговарят на фактическата обстановка\", се казва в позицията. Пожарът силно е притеснил дружеството, като изказват увереност, че компетентните органи ще установят причините за пожара. \"На разположение сме на разследващите органи при нужда от съдействие и допълнителни разяснения\", се казва още в позицията. Малко по-рано зам.-кметът на София по културата Тодор Чобанов се обърна към министъра на културата Боил Банов чрез профила си във \"Фейсбук\". В текста Чобанов задава въпроса защо няма резултат от изпратените до министерството предложения от общината за възстановяване на статута на паметници на култура. Такъв е случая с \"Царските конюшни\", като според Чобанов от общината са поискали комплексът да получи най-високия статут - \"национално значение\", още миналата зима. По-рано днес редакцията изпрати въпроси до министерството за това на какъв етап е тази процедурата, както и какви действия ще предприеме Министерството на културата след пожара, като все още очаква отговор. \"Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата?\", пише Чобанов. Зам.-кметът на София иска и отговор защо от Националния институт за недвижимо културно наследство все още не са осигурили на общините в страна достъп до архива си. Това задължение беше включен в Закона за недвижимото културно наследство през 2016 г., като поправката беше оспорвана от експерти...\" - в. \"Сега\".\"Ще спасим ли каквото остава за спасяване от Царските конюшни?\", пита заместник-кметът по култура на София Тодор Чобанов във фейсбук. Неговото изказване е свързано с пожара, който избухна в ранните часове на деня в \"Царските конюшни\" на булевардите \"Дондуков\" и \"Васил Левски\". \"За пореден път сме свидетели на разрушителен и вероятно умишлен акт на посегателство срещу културното наследство на нашия град. След вандалското разрушаване на \"Двойната къща\" в нарушение на всички закони и норми, за което и до днес нямаме информация да е понесена съдебна или административна отговорност от виновните лица. Този път се посяга се на един от най-важните обекти в историческия център, единствен по рода си в България, за който успяхме да се преборим през 2015 да има подробен устройствен план (ПУП), чрез който да запази оригиналния си облик и даже да бъдат възстановени изчезнали негови черти и особености\", пише още Чобанов. Той се обръща и към министъра на културата с въпроса: \"Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Или ще наблюдаваме как един по един стават жертва на бездействието и странни инвестиционни намерения? Още миналата зима Столична община изпрати до Вас подробно мотивирано предложение за обявяване на комплекса \"Царските конюшни\" за културна ценност от национално значение. Днес не задаваме въпроса защо този и други знакови обекти от първата половина на ХХ век нямат статут. Днес трябва да попитаме защо по това и по останалите предложения на Столична община няма резултат? Защо не се връщат отнетите при съмнителни обстоятелства статути и не се дават статути на тези обекти, които са в рискова ситуация? Защо, въпреки изминалите вече две години, не е осигурен за общините достъп до архива на НИНКН, както изисква закона за културното наследство?\", пита заместник-кметът. \"Длъжни сме да уверим обществеността, че Столична община при никакви обстоятелства няма да допусне зловредни намеси в обекта \"Царските конюшни\", който е изцяло защитен от действащия ПУП и произтичащите от него регулации. Искрено се надяваме, че този пореден призив няма да остане без последствия и ще видим реални действия, доказващи също така, че от съществуването на специализирана администрация за опазване на културното наследство все още има смисъл\", завършва публикацията си Тодор Чобанов.\" - в. \"24 часа\".Вестниците следят и ставащото в образованието.\"Олимпийският отбор по химия на България спечели медали на международната олимпиада в Чехия ,съобщиха от Сдружението на олимпийските отбори по природни науки - СООПН. Българският национален отбор се завръща от Чехия с пълен комплект медали - златен, сребърен и бронзов. Състезателите се прибират на родна земя днес, 29 юли, в 19:15 ч. с полет от Прага. От 19 до 29 юли в Прага и Братислава се е състояло 50-ото юбилейно издание на най-голямото международно състезание по химия. В надпреварата сили са мерили над 300 ученици, от които наградени повече от половината. България участва ежегодно още от първите издания на международната олимпиада по химия, и броят спечелени медали всяка година нараства. Младежите имат над 40 отличия. Ръководители на отбора са доц. д-р Донка Ташева и доц. д-р Пенка Василева от Факултета по химия и фармация на СУ \"Св. Кл. Охридски\". Дванадесетокласникът Петър Христов от СМГ е носител на златото за втора поредна година. В тазгодишния национален отбор по химия участват Христов, Евгени Стателов, 11 клас, ЕГ Пловдив - със сребърен медал, Камен Петров, 11 клас, НПМГ София - с бронзов медал и Денислав Станчев, 12 клас, ПМГ Велико Търново. Престижното състезание традиционно се състои от две части по пет часа- теоретична и лабораторно-практическа. От 2013 г. насам отборът се подготвя във високотехнологична и модерна олимпийска лаборатория по химия, създадена със средства от Фондация \"Америка за България\". Това позволява на учениците да бъдат много по-конкурентноспособни в експерименталния кръг на олимпиадата, се посочва в съобщението...\" - в. \"Дневник\".\"Ежегодните квалификации, които са задължителни за учителите от 2 г. насам, на много места се провеждат некачествено - в някои случаи обучението трае само два часа, в други пък се ходи в командировки в чужбина със съмнителна полза. Това става ясно от сигнали на синдикати и учители от цялата страна. От 2016/17 г. учителите са длъжни ежегодно да повишават квалификацията си, като в рамките на 4 г. трябва да са преминали през минимум 48 часа обучения. Според колективния трудов договор в системата на просветата 1% от училищните бюджети за заплати трябва да се разходва за квалификация на учителите, т.е. става дума за около 7 млн. лв. Самата квалификация пък може да се проведе само от обучителна организация, регистрирана от МОН. В момента има 175 такива организации, предлагащи 3237 обучителни програми. Депутатът от БСП Ирена Анастасова вече два пъти пита просветния министър Красимир Вълчев как върви квалификацията на учителите, както и дали се налага преоценка или промени в процедурата. Още преди няколко месеца тя сигнализира, че значителна част от гилдията не е доволна от обученията, на които са ходили. Учители от страната споделяли, че изобщо не се спазват графиците за провеждане на квалификациите, на които понякога дори не идвали предварително определените лектори. Имало и куриози някои НПО-та да прехвърлят правата си на други. \"Как МОН контролира този процес?\", попита тя. Тогава просветният министър Красимир Вълчев призна, че контролът не е достатъчен, но не само защото последващ контрол над обучителните организации в закона не е предвиден, а просто защото ведомството му няма възможност за повсеместно наблюдение. По думите му министерството може да осъществява контрол само по документи - дали съответната обучителна организация е лицензирана, каква програма за обучение предлага и т.н. \"Мина една година от въвеждането на задължителната квалификация, може би е време за контрол\", призна тогава той и обеща да организира механизъм за проверка на въпросните организации. Половин година по-късно обаче ситуацията е без промяна, а мерки за контрол не са въведени...\" - в. \"Сега\".Вестниците съобщават също, че са необходими още 100 млн. лева за хората с увреждания.\"Още над 100 милиона лева допълнително ще са необходими през следващата година, ако се приеме предложението на социалното министерство, хората с увреждания да получават месечна финансова помощ, обвързана с прага на бедност. Това заяви в интервю за предаването \"Неделя 150\" на БНР социалният министър Бисер Петков. По думите му тази помощ ще замени сегашните добавки за интеграция, а целта на законодателните предложения е хората с увреждания над 18 години да получават средства равни на тази, които им се полагат преди да навършат пълнолетие. \"Подкрепата за тези хора - сумарно, която ще получават като социална инвалидна пенсия, на която те имат право и получават от държавното обществено осигуряване, и тази месечна финансова помощ да е 100 процента от линията на бедност. Като допълнително те получават и добавка за чужда помощ, допълнително имат право и на така наречената \"асистентска услуга\".В момента от бюджета за хората с увреждания се заделят над 2 милиарда лева, като само за инвалидни пенсии се изплащат 1,7 милиарда лева. Предстои изготвянето на финансова оценка на законопроекта, която ще се съгласува и с финансовото министерство, допълни Бисер Петков. \"Правителството има волята да решава проблемите и да отговаря на реалистичните искания на хората с увреждания. Разговори са водени, параметрите са дадени. Въпросът е, че трябва кабинетът да има убеждението, че по този начин не решава съществените проблеми на хората с увреждания, защото не бива да се получава това, както стана, след като се увеличи финансовата подкрепа за семействата на деца с увреждания, за което се даде една немалка сума, а се оказа, че проблемите не са решени и майките излязоха на протест\". \"Стремежът на МТСП е да предложи цялостно решение на проблемите на хората с увреждания. Първоначалните реакции на проекта на Закона за хората с увреждания са по скоро позитивни. Очаквам в понеделник всички страни да бъдат в работната група, да се проведе дискусия, за да можем да имаме законопроект, който като цяло се подкрепя от всички\", коментира социалният министър.\" - в. \"Стандарт\".\"Преди дни се разбра, че ведомството предлага финансовата помощ да е в интервала от 10 на сто до 57 на сто от линията на бедност. Въпросният законопроект за хората с увреждания се очаква да бъдат внесени наесен в парламента. Петков обясни, че помощите ще заменят сегашните добавки за интеграция, а целта на законодателните предложения е хората с увреждания над 18 години да получават средства равни на тази, които им се полагат преди да навършат пълнолетие.\"Сумарната подкрепа на хората с увреждания, която ще получават като социална инвалидна пенсия, на която те имат право и получават от държавното обществено осигуряване, и тази месечна финансова помощ, трябва да е 100 процента от линията на бедност. Като допълнително те получават и добавка за чужда помощ, допълнително имат право и на така наречената \"асистентска услуга\", обясни Петков. Финансовата оценка на законопроекта трябва да бъде направена в близките дни и след това ще бъде съгласувана и с финансовото министерство. По думите му правителството трябва да реши тези проблеми един път завинаги и сега е моментът това да стане. Бисер Петков допълни, че има предложение работодатели да наемат хора с увреждания на квотен принцип. Предвижда се да се дават различни стимули на работодателите.\" - в. \"Дневник\".Вестниците цитират и председателя на Народното събрание Цвета Караянчева по равносметката за европредседателството.\"Успехът на Българското председателство на Съвета на ЕС не е партиен, а на България, на всички ни. Постигнат бе консенсус по много въпроси, приключи работата по голяма част от досиетата, получихме висока оценка за свършеното. Успехите показаха, че в страната ни има подготвени хора да дирижират европейските теми. Това коментира председателят на Народното събрание Цвета Караянчева, която в рамките на визитата си в морската столица откликна на поканата на народния представител и ръководител на ГЕРБ - Одесос, д-р Руслан Тошев за среща с граждани в централния варненски район. \"Парламентът е най-прозрачната институция в България. 800 акредитирани журналисти следят работата в Народното събрание, както и в комисиите, където се структурират законите. Най-широко се отразяват обаче личните нападки и конфронтации, което вреди на имиджа на институцията\", отчете Караянчева. Като пример за активната работа в парламента тя посочи, че само за да може свидетелството за съдимост да се издава онлайн, са редактирани 57 закона...\" - в. \"Труд\".\"Цвета Караянчева изтъкна, че възможността повече граждани да посещават парламента и да наблюдават отблизо законодателната дейност е важна стъпка за повишаване авторитета на Народното събрание. \"Проведените срещи, дните на отворени врати в парламента, които също се радват на голям интерес, дават шанс на хората да видят, че мнозинството от депутатите не сме професионални политици, а професионалисти в различни области и следваме поетите ангажименти към избирателите\", заяви още Караянчева. В непринуден разговор с нея присъстващите поставиха редица въпроси, свързани с предстоящата законодателна работа през новия политически сезон. Хората изразиха недоволство от ширещите се в интернет пространството фалшиви новини, които създават предпоставки за манипулиране на обществеността. Обсъдена бе и ключовата роля на инфраструктурата за подобряване на бизнес климата в страната. \"Развитието на икономиката дава реални перспективи за поетапен ръст на доходите\", увери Цвета Караянчева и оцени високо ускорения темп на обновление на Варна...\" в. \"24 часа\".", "date": "2018.07.30", "title": "По-обещаващо лято през август, пожар в Царските конюшни, нов успех на олимпийския ни отбор по химия… "}
{"url": "https://news.bg/world/sled-pozharite-potop-v-atina.html", "text": "Истински потоп заля гръцката област Атика броени дни след пожарите, които взеха над 80 жертви, предаде БНР.Разразилата се силна буря с дъжд и гръмотевици наводни улици и приземни етажи.Пожарникари спасяваха хора от наводнените им автомобили.Съобщава се, че пороят е превърнал паркинг на болница в езеро. Стигна се до затваряне на няколко спирки на метрото, откъдето изпомпват вода, но подземната железница е в движение.Силите на пожарната охрана изпомпват вода дори от входовете на жилищни блокове.Няма пострадали хора.Властите предупреждават жителите на гръцката столица и областта Атика да избягват в през следващите часове пътуване с коли.Метеорологичната служба преди ден издаде предупреждение за извънредни природни явления с опасност за силни дъждове и бури.", "date": "2018.07.30", "title": "След пожарите - потоп в Атина"}
{"url": "https://news.bg/bulgaria/zatova-li-taka-napirat-za-aets-belene.html", "text": "Политологът от либералната германска фондация \"Фридрих Науман\" е базиран в София и отлично познава страната и политическия ѝ дневен ред. В началото на статията Кадик и Станчев разказват  и припомнят многобройните противоположни решения за и против изграждането ѝ.\"Такова поведение илюстрира непоследователността на българската политика и растящото руско влияние в региона. Влияние, което в бъдеще ще блокира иновативните концепции в областта на \", пишат те.Авторите смятат, че възраждането на проекта \"Белене\" може да се дължи и на появата на китайски инвеститори. Но Пекин не е бил първият адрес, към който се обърнаха българите. \"Напротив, българският президент Румен Радев първо се срещна с Владимир Путин. Няколко дни по-късно същото направи и премиерът Бойко Борисов. (...)Хвърлят прах в очите на хората Позицията на правителството в София може и да се е променила, въпросите около АЕЦ обаче остават. Не е ясно например кой колко смята да инвестира в проекта и как точно ще се подходи към екологическите рискове. Дори ако се осигури 100% частно финансиране, рискът от ядрена авария пак ще се носи от правителството. Същото важи и за преработването на ядрените отпадъци. Тази рискове се подсилват още и от очевидните недостатъци в строителното дело и повишената земетръсна опасност в региона.\" (...)Който и да спечели конкурса, ще трябва да строи с оборудването, което вече е доставено от \"Росатом\", пишат авторите и цитират българския енергиен експерт Васко Начев. Според него имената на потенциални инвеститори, които в момента са в оборот, просто хвърлят прах в очите на обществеността, за бъде тя убедена, че проектът си струва, а парите за рестартирането му са оправдани. \"В крайна сметка и този опит за съживяване на АЕЦ \"Белене\" няма да доведе до нищо, ако държавата не поеме ангажимента, че ще купува на определена цена произвежданата енергия. Просто и този път ще бъдат инвестирани огромни суми.\"Визията на ЕС за бъдещето на енергетиката предвижда децентрализиране на производството на електроенергия, преминаване от изкопаеми към възстановяеми източници и от регулиран към свободен пазар. Но България сякаш избира друг път и залага на гигантски руски ядрен проект с държавни гаранции. Ако до 2030 година се осъществят плановете на правителството за АЕЦ \"Белене\", страната вече ще разполага с две руски АЕЦ с общ капацитет от 4000 мегавата, който покрива около 70% от енергийните разходи на България. В тези АЕЦ руски са не само технологиите, но и ядреното гориво. Редом с това 90 процента от газа в България също се внася от Русия. (...)Но  не се изчерпва само с производството не електроенергия и с износа на газ. Единствената рафинерия в България принадлежи на руския гигант \"Лукойл\". Липсата на диверсификация, особено във времената на активна руска външна политика и с оглед на енергийната сигурност, дава основание за опасения както вътре в страната, така и в ЕС.\"800 милиона евро повечеАвторите цитират резервите на Европейската комисия към проекта и припомнят, че според европейските директиви ТЕЦ-овете в страната трябва да бъдат закрити някъде към 2030 година, ако не са модернизирани.\"Професор Христо Василев, един от авторите на изследването \"Стратегии за развитие на енергетиката в България до 2030 година\", смята, че през 2030, когато \"Белене\" трябва да започне да произвежда ток, цената на електроенергията от възобновяеми източници ще бъде поне два пъти по-ниска в сравнение с атомната. (...) Според него при това положение българските потребители ще плащат 800 милиона евро повече за ток, ако изберат АЕЦ, вместо ветропарковете и другите форми на устойчив енергодобив, енергийните депа и интелигентните електромрежи.Широка дискусия между експертите в момента няма. Води се обаче бурна дискусия около това защо правителството изведнъж реши . Два сценария са в центъра на вниманието. Първо, че от огромните инвестиции полза могат да извлекат фирми, близки до местни олигарси. Така ще бликне още един извор за източване на държавния бюджет в полза на частни интереси. Защото примери за преоскъпени публични проекти - колкото искаш. Другото възможно обяснение гласи, че българското правителство съзнателно избира геополитически курс към Русия. И в двата случая ЕС трябва да бъде нащрек.\"", "date": "2018.07.30", "title": "Затова ли така напират за АЕЦ \"Белене\"?"}
{"url": "https://news.bg/int-politics/britanski-doklad-dezinformatsiyata-v-mrezhata-iztlaskva-dostovernite-novini.html", "text": "Обемът на дезинформацията в интернет нараства толкова бързо, че фейк новините започват да изместват достоверната информация, заяви председателят на комисията по култура, медии и спорт към Камарата на общините в британския парламент - Деймиън Колинс, цитиран от Би Би Си.По думите му, хората трудно различават фалшивите новини от истинските.В доклад на комисията се посочва, че този проблем представлява сериозна заплаха за демокрацията. Авторите на документа апелират да се предприемат по-строги регулации в социалните мрежи.По-рано британското правителство заяви, че ще въведе цифрова идентификация за политическата реклама. Това означава, че всички политически текстове в мрежата трябва да имат регистрирани автори, които да носят отговорност за тях.Докладът е подготвен във връзка със скандала с компанията \"Cambridge Analytica\", която беше замесена в скандал с лични данни на десетки милиони потребители на Фейсбук и незаконни методи за упражняване на влияние с цел да се манипулират президентските избори в САЩ и референдума за брекзит.\"Ако инструментите за такава намеса са толкова ефективни ,че могат да проникват в съзнанието на милиони хора по целия свят чрез натискане на бутон и ако те могат да бъдат използвани без да се разкрива източникът, значи сме изправени пред сериозна заплаха за демокрацията ни.\" - коментира Колинс.В документа се отделя съществено място на уличения във връзки с Русия бизнесмен Арън Банкс, който инвестира 8.4 милиона лири в кампанията за отделяне на Великобритания от ЕС.Посочва се, че той не е успял да докаже връзката на тези средства с активите му във Великобритания.\"Арън Банкс очевидно се опитва да скрие мащаба на връзките си Русия, включващи обсъждане на потенциални сделки за добив на злато и диаманти, а представителят му Анди Уигмор е известен със своята нечестност.\" - пояснява Колинс.В доклада се отбелязва, че хората по-често научават новините не от традиционните медии, а от социалните мрежи. Те са склонни да вярват на дезинформацията, защото имат доверие в своите приятели и роднини, които я разпространяват.Фалшивите новини могат да бъдат в най-различни форми - от сатира и пародия до фалшиви снимки и откровена пропаганда, подчертават авторите на документа.Основната им препоръка е да се промени изборното законодателство съобразно с новите реалности.", "date": "2018.07.30", "title": "Британски доклад: Дезинформацията в мрежата изтласква достоверните новини"}
{"url": "https://news.bg/disasters/50-000-dushi-sa-evakuirani-v-kaliforniya-zaradi-pozharite.html", "text": "Над 50 хиляди души са евакуирани в Северна Калифорния заради горските пожари, предаде телевизионният канал АВС.Шестима души са загинали. Сред тях са две деца и тяхната баба. Двама пожарникари също загубиха живота си в пламъците.Съобщава се, че се издирват 17 души, кои то са в неизвестност.Към момента в щата бушуват 17 пожара. Битката с тях водят 12 хиляди огнеборци.", "date": "2018.07.30", "title": "50 000 души са евакуирани в Калифорния заради пожарите"}
{"url": "https://news.bg/disasters/zhertvite-na-pozharite-v-gartsiya-veche-sa-91.html", "text": "Броят на жертвите от горските пожари в Гърция нарасна на 91, след като спасителните екипи продължиха издирването в покрайнините на столицата Атина, съобщи телевизионният канал ABC. 25 души остават в неизвестност.Водолази продължават да издирват изчезналите край Мати, Рафина, Неос Вуцас и Кокино Лиманаки, къде много хора потърсиха спасение в морето от пламъците.Близо 200 души бяха ранени при пожарите, напомня АВС.Припомняме, гръцкият министър по гражданската защита Никос Тоскас заяви, че властите разполагат с много сериозни улики и свидетелски показания, сочещи, че пожарите са причинени умишлено. ", "date": "2018.07.30", "title": "Жертвите на пожарите в Гърция вече са 91"}
{"url": "https://news.bg/world/chuzhdestranni-turisti-v-tadzhikistan-ubiti-pri-teror.html", "text": "Четирима чужденци са убити при терор в Таджикистан, съобщава радио \"Свободна Европа\", позовавайки се на властите.Представители на правителството обявиха, че тероризмът се разглежда като мотив за убийството на четирима колоездачи от чужбина, които бяха атакувани от най-малко един нападател с оръжие и нож, след като бяха блъснати от автомобил на път в южната част на страната.Вътрешният министър Рамазон Рахимов заяви, че е сформирана специална група за разследване на инцидента, при който бяха убити двама американци, един холандец и един швейцарец.Най-малко други трима чужденци са ранени при инцидента на 29 юли на 150 километра южно от столицата.\"Шофьорът и пътници в автомобил, прегазил чуждестранните туристи, излезли от колата и атакували колоездачите с огнестрелно оръжие и нож. След това автомобилът напуснал мястото на атаката\", каза Рахимов.По тялото на жертвите са открити прободни рани.Трима от колоездачите са убити на място, а четвъртият е починал в болницата.Властите съобщиха, че четирима души са задържани във връзка с инцидента, а други двама са убити от полицията при опит да бъдат задържани.", "date": "2018.07.30", "title": "Чуждестранни туристи в Таджикистан убити при терор"}
{"url": "https://news.bg/politics/boyko-borisov-naredi-tsarskite-konyushni-da-stanat-kulturna-tsennost.html", "text": "Министър-председателят Бойко Борисов нареди сградата на \"Царските конюшни\" да стане културна ценност възможно най-скоро.Да се направи необходимото, така че възможно най-скоро сградата на \"Царските конюшни\" да получи статут на културна ценност, разпореди министър-председателят Бойко Борисов по време на съвещание в Министерския съвет.Културният министър Боил Банов, министърът на вътрешните работи Валентин Радев и кметът на Столична община Йорданка Фандъкова докладваха на Борисов за пожара на бившите \"Царски конюшни\".Пълна координация на действията, иска Борисов.МВР-шефът пое ангажимента за възстановяването на щетите от пожара.", "date": "2018.07.30", "title": "Бойко Борисов нареди \"Царските конюшни\" да станат културна ценност"}
{"url": "https://news.bg/society/borisov-prevrashta-salzite-na-petar-v-usmivka.html", "text": "Петър Мавродиев, който е с увреждания и подкрепя протеста се срещна с премиера Бойко Борисов, за да му сподели проблемите на хората с увреждания. След сълзите имаше усмивки. Сълзите не са признак на слабост, а на сила, сподели след срещата пред медиите той.На разговора са присъствали и социалният министър Бисер Петков и вицепремиерът Томислав Дончев. Петър и баща му са доволни, че са получили разбирането на властта и уверение, че проблемите им ще бъдат решени. Стигнало се е до консенсус, че трябва да се работи.Не сме излезли да търсим пари, е казал бащата на Петър на министър-председателя. Излезли сме да търсим един нормален живот за хората с увреждания, подчерта той.Бойко Борисов дал обещание, че исканията им ще се случат. Обещал рехабилитационни центрове и социалните услуги да са насочени към нуждите на хората. Утре той има среща с майките. Бойко Борисов се поинтересувал от потребностите на Петър.Той си говори с мен, както аз с вас, като с нормален човек, разказа той за разговора с премиера. Минали на \"ти\".Проведохме нормален човешки разговор, подчерта Петър Мавродиев. Искам да остана в България, разказа още той. Разговорите в МТСП продължават. Въпреки положителната развръзка Петър и баща му ще се присъединят към протеста на майките на деца с увреждания довечера.", "date": "2018.07.30", "title": "Борисов обеща промяна за протестиращите хора с увреждания"}
{"url": "https://news.bg/world/yaponiya-kupuva-amerikanska-radarna-sistema-za-pro.html", "text": "Япония обяви, че е избрала американската компания \"Локхийд Мартин\" да изгради нова мощна радарна станция към две батареи \"Иджис\" за противоракетна отбрана, информира \"Ройтерс\".Сделката е на стойност 1,2 милиарда долара.Чрез използването на този нов радар ние ще увеличим способностите за противодействие срещу балистични ракети, обяви японският министър Ицунори Онодера пред журналисти.Решението показва, че Япония изпълнява плановете си за подсилване на отбраната, въпреки че КНДР обеща да изостави ядрената си програма. Сделката също така може да помогне на Токио да намали напрежението с Вашингтон, след като САЩ заплашиха да наложат мита върху внос на японски автомобили.", "date": "2018.07.30", "title": "Япония купува американска радарна система за ПРО"}
{"url": "https://news.bg/world/polovinata-britantsi-podkrepyat-referendum-za-brekzit-s-tri-optsii.html", "text": "Половината британци подкрепят референдум с три опции за окончателното споразумение за Брекзит, информира Sky News.Според новото проучване на Sky News британското обществено мнение се е променило твърдо против Брекзит. 2/3 от анкетираните - включително голям брой британци, които подкрепят Брекзит, вярват, че резултатът от преговорите ще окаже негативен ефект върху Обединеното кралство.Сондажът разкрива, че половината от британците подкрепят референдум с три варианта - Брекзит със сделка, \"твърд\" Брекзит и оставане в ЕС.78% от респондентите смятат, че правителството на премиера Тереза Мей се представя лошо на преговорите за Брекзит, което е с 23% увеличение от март, докато само 10% от анкетираните вярват, че кабинетът се справя добре. Изследването показва още, че едва 24% от британците одобряват Мей.Британците са разделени дали Брекзит ще е добро или лошо за страната, като 40% са убедени, че напускането на ЕС е хубаво нещо за Обединеното кралство, а 51% са на противоположно мнение.Запитани кой вариант избират от трите, 48% изразяват мнение, че предпочитат да останат в ЕС, 27% искат да напуснат съюза без споразумение и 13% са на мнение, че трябва да бъде сключено споразумение с Брюксел.8 на сто казват, че няма да гласуват, докато 3% не знаят.В проучването, проведено на 20-23 юли 2018 г., са участвали 1 466 души.", "date": "2018.07.30", "title": "Половината британци подкрепят референдум за Брекзит с три опции"}
{"url": "https://news.bg/bulgaria/19-godishna-namushka-priyateli-si-s-kuhnenski-nozh-v-radnevo.html", "text": "19-годишна намушка приятели си с кухненски нож в Раднево, област Стара Загора, съобщават от МВР, предаде Нова телевизия.28-годишният мъж е намушкан в областта на гръдния кош.Инцидентът е станал по време на скандал между двамата.Мъжът е транспортиран в болница, където е настанен на лечение, с опасност за живота. Лекарите в УМБАЛ-Стара Загора се борят за живота му.Сигналът е получен на 28 юли около 21.13 часа.Момичето е задържано за срок до 24 часа.", "date": "2018.07.30", "title": "19-годишна намушка приятели си с кухненски нож в Раднево"}
