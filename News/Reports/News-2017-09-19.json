{"url": "https://news.bg/world/rumen-radev-s-pokana-da-poseti-iran.html", "text": "Със своите значителни запаси от природен газ и нефт Иран има потенциал да участва в процеса на енергийна диверсификация за България. Това заяви президентът Румен Радев на среща в Ню Йорк със своя ирански колега д-р Хасан Рохани, съобщава прессекретариатът на българското президентство.Обща беше позицията, че разширяването на енергийната инфраструктура, която свързва Европа и Азия, създава предпоставки за активизиране на сътрудничеството между България и Иран.Д-р Рохани подчерта, че в сферата на енергетиката в Иран се реализират редица мащабни проекти с инвестиции от страна на европейски държави, Китай, Индия и Япония, и Иран ще работи за привличането на нови инвеститори и получаването на достъп до нови пазари.Двамата президенти потвърдиха стремежа на България и Иран да възстановят добрите традиции на активен двустранен икономически, научен и културен обмен. \"Държавните лидери имат задача да насърчават контактите между бизнеса и в сферата на науката и културата. За Иран, България е надежден приятел и врата за разширяване на икономическите връзки с Европа\", заяви д-р Рохани. Българският държавен глава подчерта, че историческите връзки между българския и иранския народ са добра основа за надграждането на двустранните отношения.Президентът Радев изрази и интереса на страната ни за насърчаване на взаимните инвестиции в сфери като транспорта, енергетиката и туризма, както и за откриването на пряка въздушна връзка между София и Техеран.Задълбочаването на сътрудничеството в сферата на науката и образованието също беше обсъдено от президентите на България и Иран. През последните години и в двете държави беше натрупан опит в развитието на информационните технологии, което създава предпоставки за научен обмен и партньорство между технологичните паркове.Президентът д-р Хасан Рохани отправи покана към българския държавен глава да посети Иран в удобно за него време.", "date": "2017.09.19", "title": "Румен Радев с покана да посети Иран"}
{"url": "https://news.bg/regions/nauchi-za-golemite-nauchni-otkritiya-v-podleza.html", "text": "Научен подлез или научно художествено оформление на подлез привлече вниманието на минувачите. Подлезът на бул. \"България\" стана арена на поредната инициатива на младежите от организацията \"Подлезно\".Доброволците - юноши и младежи до 18 години, някои от които второ поколение доброволци, поели щафетата от своите родители преобразиха живота на минувачите там. Във фокуса на вниманието им този път са големите научни открития. Всъщност това е петият преобразен подлез на \"Подлезно\" - останалите четири подлеза са тематично посветени на киното, музиката, природата и графитите.Столична община и кметът на София Йорданка Фандъкова е убедена, че е по-добре едни талантливи графити артисти да изрисуват градския подлез отколкото да има драсканици. Затова и вече десетина година Столична община работи с младежите. Поредното преобразено пространство става възможно с финансовата подкрепа на младежката програма на общината.За материалите, необходими за художественото обновяване са разходвани три хиляди лева. Подлезите на бул. \"България\" са с видеонаблюдение. Кметът на града апелира инсталациите на младите артисти да бъдат пазени. Фандъкова изтъкна, че проблем представлява именно запазването на ремонтираните подлези. \"На територията на града има общо 82 подлеза, 63 от тях вече са ремонтирани. За съжаление се налага някои да ги ремонтираме по няколко пъти\", посочи Фандъкова.Столична община инвестира в ремонта на подлезите над 950 хиляди лева. В момента се ремонтира подлеза при Спортната палата. \"Нашата цел през последните две години, е да можем да изграждаме там, където е възможно асансьори, за да ги правим по-достъпни. За съжаление не навсякъде е възможно и инфраструктурата не позволява. Тази година изградихме асансьори на подлезите при Окръжна болница на \"Цариградско шосе\" и при хотел \"Плиска\". В момента се довършват тези проекти\", обясни Фандъкова.Димитър Стафидов - доброволец заяви пред News.bg: \"Подлезите са ни запазена марка\". Младежът е част от екипа, занимаващ се творческо обновяване на занемарени градски пространства. По думите му в случая науката е била особено подходяща, заради намиращите се в близост две детски градини, две училища и медицински университет.\"Събрали сме всички основни науки - химия, физика, биология, астрономия, екология, информатика, математика и сме ги свързали в тематични кръгове. Всяка наука е свързана със следващата и показва как целият свят е свързан\".", "date": "2017.09.19", "title": "Научи за големите научни открития в подлеза"}
{"url": "https://news.bg/world/braziliya-se-obyavi-za-poveche-darzhavi-v-saveta-za-sigurnost-na-oon.html", "text": "\"\".Това заяви пред 72-то Общо събрание на ООН президентът на Бразилия Мишел Темер.Според него необходимо е реформирането на световната организация. Той поиска Съветът за сигурност на ООН да бъде разширен.Темер предупреди, че насочващите се към протекционизъм държави заплашват напредъка и развитието, заклеймявайки национализма.Бразилският лидер изрази подкрепа за Парижкото споразумение за климата и подчерта, че страната му ще бъде водеща в борбата с климатичните промени. Той се похвали с намаляване обезлесяването в Амазонка.Мишел Темер също се обяви за ядрено разоръжаване, отбелязвайки, че Бразилия е показала, че може да се сдобие с ядрени оръжия, но не е избрала този път.Той още посочи като приоритети на Бразилия борбата с климатичните промени, миграцията и неравенството.\", категоричен Темер.Ние отхвърляме расизма и ксенофобията във всичките им форми, добави той.Темер изрази безпокойство относно кризата във Венецуела.\"Няма повече място за алтернативи на демокрацията\", категоричен бразилският лидер.", "date": "2017.09.19", "title": "Бразилия се обяви за повече държави в Съвета за сигурност на ООН"}
{"url": "https://news.bg/politics/saab-namekva-che-otlagane-na-porachkata-za-iztrebitel-go-oskapyava.html", "text": "От шведската компания СААБ следят етапите на процедурата за избор на изтребител за българските ВВС и съпътстващия ги публичен дебат в България, пишат в писмо от СААБ. От компанията изтъкват, че нова тръжна процедура би забавила и оскъпила поръчката на изтребителя.Сега очакваме заключенията и препоръките на временната парламентарна комисия за проучване на процедурата по избор на нов тип боен самолет за българските ВВС, създадена през юли 2017 г. , уточняват от консорциума.Международната тръжна процедура по придобиване на нови изтребители за българските ВВС започна от българското Министерство на отбраната през декември 2016 г. с изпращането на Искане за оферта (Request for proposal) до три правителства.Процесът в момента е в своята решителна и крайно важна фаза, обясняват ни от компанията. В пет отделни точки те обясняват своята позиция.В първата точка от консорциума заявяват, че са се съобразили със схемата на плащане, която е одобрена от парламента през 2016 година, макар че предпочитат да има авансово плащане.\"И министър-председателят Бойко Борисов, и министърът на отбраната Красимир Каракачанов са отбелязвали публично и официално няколко пъти през последните месеци, че правителството би искало да обсъди дори по-дълъг период за плащане като например 10 години. Това показва, че съществуват бюджетни ограничения и подобен критерий не дава предимство единствено на Gripen. Това изискване е в съответствие с националната стратегия на България и с макроикономическите и бюджетни интереси на страната ви, които ние уважаваме\", пишат от компанията.Те изчисляват, че друг важен критерий в международната процедура, организирана от правителството, е времето за доставка на новите самолети. Този критерий е продиктуван от спешните нужди на българските ВВС.\"Горди сме, че можем да доставим нови самолети в поставените от България срокове. Времето за доставка очевидно е едно от нашите конкурентни предимства, заедно със способността ни да предложим гъвкави схеми за плащане, а също така и ниските разходи на Gripen през целия жизнен цикъл. Вярваме, че това са причините за класирането на офертата за Gripen на първо място през април 2017 г. от комисия от независими експерти, назначена от правителството\", пишат от шведската компания.От компанията-производител на тези изтребители изтъкват предимството си в регионалното групиране на семейство на Gripen в Централна и Източна Европа. Това насърчава сътрудничеството по отношение на авиационната инфраструктура, обучението на пилотите и наземния персонал, поддръжката, частите и логистиката, а също и при обединяването и споделянето на ноу-хау. Регионалното сътрудничество е важна инициатива на НАТО.В коментар за появилите се разнопосочни мнения относно избора на нов тип изтребител за възможността да започне нова тръжна процедура от компанията пишат: \"С уважение към българските парламентарни процедури и експертизата на членовете на комисията, бихме искали да изтъкнем, че започването на нова международна процедура ще доведе до по-нататъшни забавяния на процеса по придобиване на нов изтребител и ще удължи зависимостта на България от наследените системи за отбрана. Това допълнително ще натовари оперативния бюджет на българските ВВС\".СААБ присъства на българския пазар от 2003 г. Уверени сме, че шведското предложение за новопроизведени изтребители Gripen C/D напълно отговаря на интересите на България и очакваме да повишим стратегическото партньорство между България и Швеция, завършва писмото от компанията.", "date": "2017.09.19", "title": "СААБ намеква, че отлагане на поръчката за изтребител го оскъпява"}
{"url": "https://news.bg/world/sayuznik-na-merkel-svarzvan-s-azerbaydzhanskata-perachnitsa.html", "text": "Разкритията, че правителството в Азербайджан е плащало на европейски политици не подминаха и германските избори. \"Гардиън\" пише, че близък съюзник на Ангела Меркел е получил пари от авторитарното правителство.Новата информация е удар върху германския канцлер, който днес трябва да участва в предизборно мероприятие с Карин Щренц, депутат от християндемократите, в балтийския пристанищен град Визмар.Според вестник \"Зюддойче цайтунг\" Щренц е получила между 7 000 и 15 000 евро, които са й изпратени чрез фирма, създадена от Едуард Линтнер, бивш германски депутат и лобист за Азербайджан.Щренц отказва коментар и не е отговорила на имейлите на британското издание.Скандалът заплашва да разтърси спокойната до момента предизборна кампания.Линтнер е един от няколко европейски политици, които са получили големи суми пари чрез схема, наречена \"Азербайджанската перачница\", разкрита този месец от \"Гардиън\" и други медии.Линтнер признава плащанията, но отбелязва, че лично не се е облагодетелствал и не е наясно с оригиналния източник на плащане.Управляващият елит в Азербайджан е използвал 2,9 милиарда долара да заглуши критики във връзка с нарушенията на човешките права в страната. Парите, давани под масата, са достигнали до водещи европейски политици.Щренц получила парите през 2014 и 2015 г. чрез компанията на Линтнер Line M-Trade, базирана в офиса на адвоката му в Нюрнберг.Тя е посетила Азербайджан няколко пъти, включително и като наблюдател на избори.Бившият учител е депутат в парламента от 2009 г.Сега тя е под натиск да обясни дали плащанията са повлияли при гласуването й в Берлин и в Съвета на Европа. През юни 2015 г. Щренц гласува против искане Азербайджан да освободи политическите затворници, включително и журналисти.", "date": "2017.09.19", "title": "Съюзник на Меркел свързван с \"Азербайджанската перачница\""}
{"url": "https://news.bg/politics/zashtitete-grazhdanite-ot-nezakonno-podslushvane-zovat-ot-dsb-i-da-balgariya.html", "text": "Защитете правата на българските граждани от незаконното подслушване искат от шефа на парламента Димитър Главчев в съвместно писмо от партиите Демократи за Силна България и \"Да България\".Опазването и гарантирането на основните човешки права, засягащи личния живот и тайната на личната кореспонденция са в основата на демократичната държава.Институциите на Република Българя, и на първо място Народното събрание, са длъжни да се противопоставят на всеки опит за погазване на закона и гарантираните от него човешки права, се казва в писмото на двете партии.Изразяваме опасенията на българското общество относно оповестените в публичното пространство факти, за недопустима намеса в личния живот на български граждани, за която няма адекватна реакция от нито една институция в страната.Става въпрос за направените редица публични изявления от председателя на Националното бюро за контрол върху специалните разузнавателни средства (СРС) Бойко Рашков, в които той изнесе сведения за груба злоупотреба със специални разузнавателни средства, заявявайки че \"има данни за нерегламентирано подслушване на политици, магистрати и журналисти, с цел сплашване, натиск или шантаж\".Тези факти са силно обезпокоителни и създават съмнения за тежко нарушаване на основни граждански права, гарантирани от българската Конституция. За констатираните от бюрото нарушения, г-н Рашков твърди, че е сезирал съответно Главния прокурор, ВСС и министъра на правосъдието, очевидно без резултат.Съгласно Закона за СРС, Националното бюро за контрол на специалните разузнавателни средства, е независим държавен орган, който се конституира чрез избор от парламента.Това е причината от двете десни партии да настояват председателя на парламента да упражни правомощията си като председател на българския Парламент и да свика заседание на Комисията за контрол на службите за сигурност, прилагането и използването на специалните разузнавателни средства и достъпа до данните по закона на електронните съобщения.От ДСБ и \"Да България\" настояват на заседанието на Комисията да бъдат изслушани председателят и всички членове на Националното бюро и да се извърши детайлна проверка за всички случаи на злоупотреба със специални разузнавателни средства. Поради чувствителността на тази тема очакваме българската общественост да бъде запозната с резултатите от работата на Комисията, както и какви действия ще бъдат предприети за търсене на съответната отговорност.Адекватната реакция на висшия орган на държавна власт в Република България по такъв основен проблем на демократичната държава би било лакмус за разделението на властите, за върховенство на закона и не на последно място за отговорността на народните представители пред избирателите, пишат от двете десни формации.", "date": "2017.09.19", "title": "Защитете гражданите от незаконно подслушване, зоват от ДСБ и \"Да България\""}
{"url": "https://news.bg/world/netanyahu-hvali-rechta-na-tramp-za-kndr-i-iran.html", "text": "Премиерът на Израел Бенямин Нетаняху похвали \"смелата и ясна\" реч на американския лидер Доналд Тръмп, информира \"Гардиън\".Според кореспондент на изданието в Йерусалим частта за Иран в речта на Тръмп съвпада с позицията на Нетаняху за Ислямската република и заплахата, която Техеран представлява.Хвалейки Тръмп преди речта си пред ООН по-късно днес, Нетаняху заяви: \"\".В речта си Тръмп наблегна на \"престъпните режими\" в КНДР и Иран.", "date": "2017.09.19", "title": "Нетаняху хвали речта на Тръмп за КНДР и Иран"}
{"url": "https://news.bg/society/muzey-koyto-da-sabere-podvodni-artefakti-obeshta-borisov-na-arheolozite.html", "text": "Ще направим музей, където да бъдат събрани уникалните неща, които са на хиляди години. Това заяви премиерът Бойко Борисов при срещата си с археолози, изследвали Черно море. Поводът са откритите уникални находки в Черно море.Над 60 древни кораба са открити на дъното на Черно море от учени от проекта Black Sea MAP. Морските съдове са много древни, което ги прави още по-ценни и изключителни като находки. Днес в Бургаското пристанище експедицията, направила сензационните открития, се завърна с кораба \"Havila Subsea\". Учените донесоха колекция от амфори и други артефакти, извадени от дълбочините.\"Скъпи професори и капитани - едно голямо благодаря за откритията. Това е голям принос в световен мащаб. Надявам се догодина да продължи това, което учените правят и откриват в Черно море. Трябва да ви кажа, че видях какво правят на кораба, който направи откритията. Признавам, че съм много впечатлен. Имаме уникални специалисти и добре работещи хора. Ще направим музей, в който да бъдат събрани уникалните неща, които са на хиляди години\", каза премиерът.Бойко Борисов и подчерта, че страната ни се гордее със своите учени, археолози и специалисти. Той припомни множеството археологически обекти, с които страната ни тепърва ще привлича още повече туристи.\"Радваме се, че наш приятел е и Дейвид Камерън, който също преди време посети Бургас. Сега най-големите световни открития и експедиции се провеждат у нас. Така че догодина, живот и здраве, продължаваме\", увери премиерът.От чуждестранната част на екипа благодариха на българските си партньори за подкрепата в реализирането на проекта, финансиран от тръста \"Джулия и Ханс Раузинг\", благотворителна фондация, с интерес към подобряването на познанието за произхода на човечеството и човешката цивилизация в региона.Сред ценните намерени артефакти са много амфори и потопени кораби от различни епохи.В края на пресконференцията премиерът Бойко Борисов удостои водещия археолог на проекта Black sea MAР проф. Джон Адамс с най-високото отличие на Министерството на културата - \"Златен век\" с огърлие.С високи отличия бяха наградени и Едуард Паркър и Ан Мари Пайпър. Кметът на Бургас награди изследователи от експедицията, открила находки, които обогатяват историята на мореплаването.Сред тях бяха директорът на НАИМ на БАН доц. д-р Людмил Вагалински и Калин Димитров, директор на Центъра за подводна археология.В пресконференцията участваха министъра на културата Боил Банов и неговият заместник Амелия Гешева, изследователите от Black sea MAР заедно с премиера Бойко Борисов, кмета на Бургас Димитър Николов, доц. д-р Людмил Вагалински, директор на НАИМ на БАН и водещия археолог на проекта - проф. Джон Адамс от Университета в Саутхемптън.", "date": "2017.09.19", "title": "Музей, който да събере подводни артефакти, обеща Борисов на археолозите"}
{"url": "https://news.bg/regions/ot-balgarsko-chernomorie-sezirat-tsatsarov-za-podmeneni-mestostoobitaniya.html", "text": "От Национална асоциация \"Българско Черноморие\" (НАБЧ) обявиха, че ще сезират главния прокурор за фалшифицирани местообитания по НАТУРА 2000 в Калиакра. Според асоциацията, фалшификацията идвала от Зелени Балкани и WWF, убеждават те в мейл до медиите.\"Ръководството за определяне на местообитанията с европейска значимост в България\", който е официалният документ, служещ при полева работа за идентифициране на референтните (базисни) за България природни местообитания от Директива 92/43 ЕЕС, е подправено в процеса на обявяване на приоритетните хабитати и зони от мрежата НАТУРА 2000, пишат от НАБЧ.Писмото идва дни след като кметът и главният архитект на Каварна възмутени посетиха незаконен строеж с неизвестен собственик и изтекло разрешително.\"Става въпрос за нашумелите покрай кризата в Каварна \"Понто-сарматски степи\", чието съществуване се оказва не просто необяснимо и необосновано за държавните институции и местните общности, но и напълно незаконно. Проверка на експертите на НАБЧ повдига съмнения и въпроси, че появяването на Понто-сарматските степи в българския правен мир е резултат от документална измама, заради която срещу България е проведена наказателна процедура и има влязло в сила осъдително решение на съда в Страсбург\", пишат от асоциация \"Българско Черноморие\", чийто председател е Димитър Канариев.През 2005 година с подпис на министър Долорес Арсенова е утвърдено ръководството, по което се определят местообитанията в страната, предвид присъединяването ни към ЕС. В това Ръководство под код 6290 фигурират Западнопонтийските божурови степи - като малко местообитание, неприоритетно и не от Европейска значимост, т.е. не е застрашено от изчезване. Определянето на този хабитат е въз основа на академични трудове на Бондев, Цонев и други.Според асоциацията през 2009 година, неясно по чие разпореждане, Ръководството е променено и на мястото на \"Западнопонтийските божурови степи\" с код 6290 изведнъж се появяват анонимно, без автор и без налична научна обосновка, Понто-сарматските степи с код 62C0 - вече приоритетно, \"със звездичка\" местообитание. То обхваща почти 25 000 декара и създава предпоставки за драстични ограничения на човешките дейности в района на Приморска Добруджа, пишат от асоциацията.Припомняме, дейността на Националната асоциация \"Българско Черноморие\" е: \"представителност на местните общности, които обединяват интересите на: местни и чуждестранни собственици на имоти и туристически обекти, хотелиери и ресторантьори, строители и предприемачи, земеделски производители, рибари, винари и други\".Основните съмнения за закононарушения идват от факта, че никъде в подмененото ръководство от 2009г. не е описано кой експерт и на базата на какви научни данни е включил Понто-сaрматските степи с код 62С0.В преамбюла на подмененото ръководство от 2009г . продължава да присъства местообитание Западнопонтийски божурови степи 6920, което е описано и включено в ръководството от научния работник Веска Русакова, пишат от НАБЧ.От съществена важност е и друг факт, че такова местообитание не фигурира в нито един текст, послужил за основа на ръководството.От асоциацията, която защитава интересите на строителите по Черноморието, искат проверка от прокуратурата по: \" съмнения за подмяна, фалшификация и/или незаконни и необосновани промени в \"Ръководството за определяне на местообитанията с европейска значимост\".Мотивът им е, че заради неправилно определени зони, според тях, България плаща по наказателната процедура и осъдителното решение и санкции от Европейската Комисия. Има вълна от съдебни искове срещу държавата по Закона за отговорността на държавата и общините за вреди, нанесени върху хилядите собственици на земи и предприемачи в района, претърпели пропуснати ползи и вреди за стотици милиони.Общи щети за държавата вече се измерват с милиони евро, без да са отчетени загубите на собствениците на засегнати от измамата земи и проекти, пишат от НАБЧ.За да се разбере истината е необходимо да се вземат обяснения от: министрите, които са били начело през този период на околната среда и водите, началниците на дирекции и експертите от МОСВ, научните работници, които са вписани като изработили местообитанията в двете ръководства от 2005г. и 2009г., а също така от управляващите тогава Зелени Балкани и WWF- Дунавско-карпатска програма, както и редакторите и коректорите на издадените ръководства, съветват прокуратурата от НАБЧ.", "date": "2017.09.19", "title": "От \"Българско Черноморие\" сезират Цацаров за подменени местостообитания"}
{"url": "https://news.bg/crime/dbg-pravitelstvoto-da-podade-ostavka-ako-nyama-borba-s-koruptsiyata.html", "text": "България губи близо 19 млрд. евро на година заради корупционни престъпления. По данни на RAND Europe. Това припомнят от Движение България на гражданите (ДБГ).Корупцията в България е проблем с огромни размери, които могат да бъдат измерени. Ежегодните доклади на Прозрачност без граници показват, че страната ни заема челните места по корумпираност в Европа.Вместо да се лекува, през последните десетилетия болестта Корупция се задълбочава. Основна причина за това е липсата на политическа воля за дълбока съдебна реформа. Налагането на контрол върху действията на съда и прокуратурата от политическите партии и икономически кръгове се превърна в правило.Текущата процедура за избор на Висш съдебен съвет от парламентарната квота и в момента е подчинена на желанието на ГЕРБ, БСП и ДПС да инсталират удобни за тях фигури, които да изпълняват политически поръчки. По същия начин изборът на председател на ВАС беше опорочен и вместо състезателност и сблъсък на концепции за развитие на съдебната система, станахме свидетели на спринт с предизвестен край.Това ни чака и при избора на главен прокурор след края на мандата на г-н Цацаров.Долуподписаните считаме, че е необходима радикална промяна на начина, по който функционират правораздавателните органи в България. Изчистването на Висшия съдебен съвет, Прокуратурата и съда от наслоените във времето политически и икономически зависимости е от жизнена необходимост.Въвеждането на прозрачност, персонална отговорност и независимост в работата на магистратите ще доведе до по-справедливи актове.Използването на прокуратурата за бухалка срещу неудобни противници трябва да престане. Защото, само когато всеки, без изключение, получи дължимото му се наказание за престъпленията си, тогава България ще се откъсне от групата на евразийските неразвити държави.Наред с това, за ефективна борба с корупцията е необходима система от органи и процедури за превенция или предотвратяване на корупцията.Антикорупционните законопроекти на ГЕРБ и БСП, въпреки гръмките си имена, са нищо повече от имитация за пред Брюксел. Вместо да създават независим орган за предотвратяване на корупцията, те правят механичен сбор от съществуващи такива с разнопосочни функции, който няма да функционира.Считаме, че двата законопроекта са вредни за ефективната борба с корупцията в този си вид и биха имали смисъл, само ако отговарят на следните 3 критерия:- Независимост на ръководството - изборът на ръководство да се осъществява не само публично, но и прозрачно, с широка възможност за номиниране. Орган за избор, в който участват представители на най-малко две различни власти в страната, включително и президента. Спорът, дали председателят да се назначава само от Народното събрание или само от президента, е спор дали председателят да се назначава от ГЕРБ или от БСП, като и в двата случая той става политически зависим.- Отчетност и отговорност на органа - дейността на антикорупционния орган трябва да подлежи на обективни проверки от органи със сходни функции в други държави, членки на ЕС. Тези проверки трябва да са най-много веднъж на 2 години и да обхващат всички действия и бездействия на органа.- Достоверност на сигналите - органът следва да разглежда и неподписани сигнали, стига те да съдържат достатъчно достоверни данни за извършено корупционно престъпление. Лицата, които са най-близко до корумпираните и имат най-много информация за извършените престъпления, рискуват най-много, ако самоличността им бъде разкрита. Ето защо тайната на самоличността на подателите трябва да бъде безусловно гарантирана.Допустимо е и система за криптиране на самоличността на подателите на сигнали.В случай че настоящото мнозинство направи поредния провал в борба с корупцията, смятаме, че правителство на ГЕРБ и ПФ трябва да подаде незабавно оставка.", "date": "2017.09.19", "title": "ДБГ: Правителството да подаде оставка, ако няма борба с корупцията"}
{"url": "https://news.bg/bulgaria/protsedurata-po-natsionalen-inovatsionen-fond-e-oporochena-i-shte-bade-prekratena.html", "text": "Процедурата за одобрение на проекти по осма сесия на Националния иновационен фонд (НИФ) е опорочена и трябва да бъде прекратена. За това ще настоява пред управителния съвет на НИФ изпълнителният директор на Изпълнителната агенция за насърчаване на малките и средните предприятия (ИАНМСП) Мариета Захариева.Сигналите за нарушения идват от страна на бизнеса.За целта е освободен заместник-изпълнителният директор на агенцията и служители, които са работили по процедурата. Не са спазени вътрешните изисквания и правила за класиране на кандидатите. Нарушенията са извършени по време на смяната на трите правителства. Освен това забавянето в класирането на проектите се дължи и заради липсата на легитимен управителен съвет на НИФ от февруари тази година, както и на невъзможността за провеждане на заседания и вземане на решения.В интерес на бизнеса е избирането на проекти, които ще имат висока добавена стойност за икономиката на България. Резултатите от тяхното изпълнение трябва да доведат до реални дейности и ползи за обществото. Усвояването само на едни средства по проекти ще доведе до съмнения за корупционни практики, които ръководството на агенцията не толерира.В момента се обсъжда преминаването на НИФ от агенцията към Министерство на икономиката. Фондът подпомага проекти за научно развойната и иновационната дейност. Максималният размер на безвъзмездната финансова помощ е до 500 000 лв. на бенефициент. Средствата, които фондът предоставя са изцяло национални и се отпускат като държавна помощ. Общият размер на бюджета по осма сесия е 5 млн. лв.", "date": "2017.09.19", "title": "Процедурата по Национален иновационен фонд е опорочена и ще бъде прекратена"}
{"url": "https://news.bg/world/makron-yadrenata-programa-na-phenyan-e-zaplaha-za-chovechestvoto.html", "text": "Ядрената програма на Северна Корея е заплаха за човечеството. Това заяви от трибуната на Общото събрание на ООН президентът на Франция Еманюел Макрон.Макрон призова и за създаването на контактна група за Сирия, за да се стигне до уреждане на конфликта по политически път.Преговорният процес, воден в Казахстан от Русия, Иран и Турция, е полезен, но не е достатъчен. Франция иска контактна група, съставена от петте постоянни членки на Съвета за сигурност на ООН и участниците в конфликта, уточни Макрон.Френският президент иска да играе посредническа роля между Иран и Съединените щати, за да гарантира, че Техеран ще участва в намирането на политическо решение в Сирия.\"Ако не разрешим проблема със Сирия пред Иран около масата, няма да имаме ефективен отговор, защото днес Иран е сред правомощията, които оказват влияние на място\", заяви Макрон на пресконференция.Париж се опитва да създаде международна контактна група за Сирия, за да съживи задържаните мирни преговори в Женева, но Съединените щати приеха твърдо противопоставяне на Иран, откакто президентът Доналд Тръмп пое властта, усложнявайки мирните преговори между големите сили.Осигуряването на хуманитарен и медицински достъп на цялата територия на Сирия ще бъде един от приоритетите на Франция по време на нейното председателство на Съвета за сигурност на ООН следващия месец, добави Макрон.Макрон отбеляза, че Парижкото споразумение за климата няма да бъде предоговаряно.Той заклейми \"етническото прочистване\" срещу рохингите в Мианма. Над 400 000 души от това мюсюлманско малцинство избягаха през последните седмици в съседен Бангладеш.", "date": "2017.09.19", "title": "Макрон: Ядрената програма на Пхенян е заплаха за човечеството"}
{"url": "https://news.bg/crime/politseyska-aktsiya-sreshtu-narkotitsite-v-sofiya.html", "text": "Операция на столичната полиция срещу наркотрафика се провежда тази вечер в квартал \"Младост\". По информация на \"Хоризонт\", при акцията се проверяват 11 адреса в квартала. Има и задържани най-малко 4 човека.Акцията е на сектора за борба с разпространението на дрога в СДВР. На място е извикана и линейка, тъй като на един от задържаните му е прилошало.От вътрешното министерство потвърдиха за акцията пред БНР, но към момента отказват повече подробности.Претърсванията на отделни адреси ще продължат през цялата нощ. Акцията е насочена срещу дилъри на наркотици.По-рано през деня на съвместен брифинг на Софийската градска прокуратура, Специализираната прокуратура и МВР бе обявено, че акцията от преди няколко дни е свързана с убийство на подсъдим за разпространение на наркотици. Не е ясно дали настоящата акция има връзка с предходната.", "date": "2017.09.19", "title": "Полицейска акция срещу наркотиците в София"}
{"url": "https://news.bg/bulgaria/minyor-e-zaginal-v-mina-bobov-dol.html", "text": "Миньор е загинал днес по обед в рудник \"Бобов дол\", съобщиха от полицията.Той е пробивал дупки с машина във въглищния пласт за взривяване, когато голяма буца въглища е паднала върху главата му. Миньорът е починал от тежка черепно-мозъчна травма. Екип на инспекцията по труда в Кюстендил разследва причините за трудовия инцидент, уточнява БНР.Според информацията към момента, загиналият миньор е на 48 години, от дупнишкото с.Крайници.", "date": "2017.09.19", "title": "Миньор е загинал в мина Бобов дол"}
{"url": "https://news.bg/world/erdogan-napadna-kyurdite-v-irak-v-oon.html", "text": "Нови кризи в региона, като призиви за независимост, могат да предизвикат нови конфликти и това трябва да бъде избегнато на всяка цена. Призоваваме иракското кюрдско регионално правителство да сложи край на стъпките, които е предприело в тази насока.Това поиска турският президент Реджеп Ердоган пред Общото събрание на ООН.Според него, допитването за независимост на кюрдите в Северен Ирак може да доведе до нови конфликти в Близкия изток.Реджеп Тайип Ердоган заяви, че глобалната стабилност е намаляла след миналогодишното общо събрание.Той каза, че Турция с безпокойство наблюдава развитието на антимюсюлманските настроения и ксенофобията. \"Ние всички трябва да поемем отговорността за един по-безопасен и по-проспериращ свят\", казва Ердоган.Той каза, че Турция не е получила адекватна помощ, особено от Европейския съюз, за предоставяне на помощ на бежанци в страната.Ердоган се позовава на атаките срещу рохинските мюсюлмани в Мианмар като \"почти етническо прочистване\". Той каза, че ако това, което се случва, не е спряно, то ще остави \"тъмно петно\" върху човечеството.", "date": "2017.09.19", "title": "Ердоган нападна кюрдите в Ирак в ООН"}
{"url": "https://news.bg/crime/nyama-etnicheski-motiv-v-boya-pred-kraveferma-v-aytos-uveryava-prokuraturata.html", "text": "Побоят между две групи в село Мъглен обясниха от Айтоската районна прокуратура. На 15 септември 2017 г. около 16:20 ч. на спешния тел.112 е подаден сигнал за побой пред кравеферма. От прокуратурата уверяват, че няма етнически мотив в спречкването.Следователите са установили, че трима - С.М., И.М. и С.И. са пристигнали в село Мъглен с лек автомобил. Издирвали са Н.И., който е служител в кравефермата и са имали финансова претенция към него за 3000 (три хиляди) лева, които по техни твърдения, той им дължал. Това било оспорено от Н.И., който е бил служител при тях в село Воден, Ямболско.Самият Н.И. е настоял, че той самият има да получава неизплатено трудово възнаграждение на стойност 400 лева, което е и причината да напусне самоволно предходната си месторабота. В хода на възникналия спор се присъединили още четирима души. Пред тях С.М., И.М. и С.И. повторили претенцията си към Н.И., който отново отрекъл да им дължи пари.Тогава И.М. проявил словесна агресия към новопристигналия С.А. и го прострелял с електрошоков пистолет, от което пострадалият изпаднал в безсъзнание. Това се потвърждава както от показанията на свидетелите-очевидци, така и от приобщената по делото съдебно-медицинска справка (по-късно електрошоковият пистолет е бил предаден доброволно от И.М. в хода на разследване по делото).Виждайки това, приятелите на С.А. с дървени тояги и с брадва с късо острие причинили няколко телесни повреди на И.М. Тогава С.М. е започнала с телефона си да снима побоя. След това двама - И.М. и С.М., се качили в автомобила си, за да избягат от случилото се, докато С.И. побягнал и се укрил в дере. Докато тръгвали с автомобила, едно от стъклата на превозното средство е било счупено от един от четиримата мъже, подгонили по-рано И.М.Целият инцидент е бил заснет от камера, разположена в кравефермата като предстои да бъде направена експертиза на записа от нея. Все още не са изготвени назначените съдебно-медицински експертизи на И.М. и С.А., които са възложени за извършване на опитни специалисти от УМБАЛ -Бургас.Към настоящия момент по делото категорично липсват каквито и да било доказателства, които да сочат, че престъпленията са били извършени на етническа или религиозна основа.От Районна прокуратура - Айтос призовава медии и граждани да се въздържат от коментари, които биха могли да предизвикат подбуждане към дискриминация, насилие или омраза, основани на раса, народност или етническа принадлежност.", "date": "2017.09.19", "title": "Няма етнически мотив в боя пред кравеферма в Айтос, уверява прокуратурата"}
{"url": "https://news.bg/crime/obvinenite-za-ubiystvoto-na-taksimetroviya-shofyor-ostavat-v-aresta.html", "text": "Софийски градски съд остави в ареста Стефан Георгиев и Атанас Спасов - обвинени в  в началото на тази година в столичния квартал \"Надежда\".Според прокуратурата 61-годишният Атанас Спасов е поръчал убийството на таксиметровия шофьор Борислав Петков. Държавното обвинение смята, че физически извършител е другият обвиняем -26-годишният Стефан Георгиев. В съдебната зала прокурорът поиска спрямо двамата мъже да бъде наложена най-тежката мярка за неотклонение \"задържане под стража\", защото в противен случай те могат да се укрият или да извършат ново престъпление.Адвокатката на обвиняемите поиска от съдебния състав да наложи по-лека мярка \"домашен арест\". Според нея няма опасност Георгиев и Спасов да се укрият, защото имат постоянен адрес. По думите й няма обосновано предположение, че именно клиентите й са извършили престъплението. Тя посочи, че никъде в кориците на делото няма доказателства, че двамата са се познавали с таксиметровия шофьор.Пред съда Георгиев заяви, че не е виновен. Той помоли магистратите за по-лека мярка, защото \"изпълнявал домакински задължения и се грижи за детето си\". Спасов пък каза, че обвинението е долна инсинуация и поиска да бъде под домашен арест, за да може детето му да го вижда и да не се притеснява.Съдът обаче счете, че е налице обосновано предположение, че двамата са извършили деянието, в което са обвинени. Според магистратите, ако им бъде наложена по-лека мярка Спасов и Георгиев могат да извършат ново престъпление.Решението на съдът не е окончателно и подлежи на обжалване.Припомняме ви, че по-рано днес от прокуратурата и МВР посочиха, че  за участие в организирана престъпна група. Основната версия за убийството е, че таксиметровият шофьор е бил убит от други членове на групата, за да не изтече от него информация за дейността им. Двамата обвиняеми за убийството бяха задържани преди дни при спецакция за залавянето на организирана престъпна група, занимаваща се с контрабанда.", "date": "2017.09.19", "title": "Обвинените за убийството на таксиметровия шофьор остават в ареста"}
{"url": "https://news.bg/politics/promenyat-metodikata-na-programata-za-sanirane.html", "text": "Програмата за саниране трябва да се оптимизира и в нея да се предвиди по-строг контрол.Междуведомствена работна група ще разгледа методиката на Националната програма за енергийна ефективност на многофамилни жилищни сгради, обяви днес министърът не регионалното развитие и благоустройството Николай Нанков, който заедно със заместник-министър Малина Крумова проведе среща с членове на Управителния съвет на Камарата на строителите в България.Министър Нанков припомни, че бъдещето на програмата зависи от дебатите, които ще бъдат проведени в Народното събрание.От страна на МРРБ са предложили Камарата на строителите в България да даде насоки за добри практики по отношение на качеството на изпълнение, неквалифицирания персонал и неспазването на изискванията за безопасност на места, които са констатирани при реализацията на отделни обекти.Председателят на КСБ инж. Николай Станков се е оплакал пред министъра, че няма достатъчно квалифицирани кадри в страната.Стоим зад програмата. Тя има социален ефект, давайки работа на фирмите. Членовете на камарата имат задължението да спазват изискванията, но няма достатъчно квалифицирани кадри в страната, заяви Станков.С представителите на камарата министър Нанков обсъди още реализацията на големите инфраструктурни проекти. По време на срещата е коментирана също нормативната уредба, регламентираща строителния бранш. Министър Нанков посочи, че ще се върви в посока по-голяма електронизация на заявяване на услуги от администрацията, като се предвижда справки от регистрите да се извършват по служебен ред.Обсъдени бяха и въвеждането на , което ще намали възможностите за обжалване на процедурите и ще съдейства за по-доброто изпълнение на проектите.", "date": "2017.09.19", "title": "Променят методиката на програмата за саниране"}
{"url": "https://news.bg/world/nyamame-izbor-osven-napalno-da-unishtozhim-kndr-predupredi-tramp-v-parvata-si-rech-pred-oon.html", "text": "Скоро нашата армия ще бъде най-могъщата.Това заяви американският президент Доналд Тръмп в дебютната си реч в началото на 72-та сесия на Общото събрание на ООН в Ню Йорк.Той поясни, че за следващия военен бюджет САЩ ще отделят 700 милиарда долара.В началото на речта си Тръмп говори за постиженията на американската икономика и благодари на световните лидери за предложената помощ във връзка с ураганите, засегнали САЩ. Американският лидер също спомена пробивите в технологиите и медицината и след това предупреди, че всеки ден е изпълнен с нови заплахи.Акцентът в речта на Тръмп беше срещу \"престъпните режими\", имайки предвид Иран и Северна Корея.\"\", предупреди той.\"Престъпни режими\" подкрепят терористи и заплашват други държави, подчерта той.Страните членки трябва да работят заедно срещу \"престъпните режими\", поясни Тръмп. Осъждайки лидера на КНДР Ким Чен-ун, държавният глава на САЩ предупреди, че \"ракетният човек е на самоубийствена мисия за него и за режима му\"., вярва той.\"Целият свят\" е заплашен от ядрената заплаха на КНДР, подчерта Тръмп и предупреди, че САЩ са готови \"напълно да унищожат\" Северна Корея.Ако представлява заплаха за САЩ, \"\", категоричен милиардерът и изрази надежда, че това няма да се налага и ще бъде избегнато.След това той обърна внимание на Иран, отбелязвайки, че ядреното споразумение от 2015 г. е \"позор за САЩ\". Тръмп смята, че Иран е \"икономически изчерпана престъпна държава\", чиито главен износ е насилие.Той нарече Иран \"престъпна държава\" и \"корумпирана диктатура\". Разкритикува Техеран за дестабилизиращото поведение и нарече управляващите \"режим, който е способен да убива\".Тръмп определи като \"престъпно\" управлението на Башар Асад в Сирия и обвини правителството, че е използвало \"химически оръжия\" срещу народа си, включително и срещу \"невинни деца\".Според него \"авторитарни сили се опитват да съборят\" системи и алианси, които \"насочиха войната към свобода\" след Втората световна война.По думите му светът едновременно е изправен пред огромни надежди и голяма опасност.Тръмп изтъкна също, че САЩ повече няма да правят отстъпки при договарянето с други държави.\"\", продължи той.Според американския лидер трябва да се отдаде \"вечно уважение за американския характер\", тъй като САЩ участваха във войни в чужбина, но никога \"не потърсиха териториална експанзия\" и не наложиха начина си на живот върху други хора\".\"\", подчерта той, но добави, че САЩ искат да сияят като пример.Американският лидер допълни още, че е избран, за даде властта на хората, \"където принадлежи\".Той говори и за хората, че трябва да постигнат мечтите си и децата да живеят в свят без омраза.\", убеден държавният глава на САЩ.Той призна, че всички държави имат различни цели, но \"красивата визия\", довела до създаването на ООН, е позволила на хората да работят съвместно. В миналото Тръмп многократно критикуваше световната организация.Президентът на САЩ увеличи тона, докато говореше за заплахата от международен тероризъм.САЩ работят, по думите му, със съюзниците си в Близкия изток за \"смазване\" на терористите.\"Страната ни постигна повече срещу ДАЕШ (\"Ислямска държава\") през последните 8 месеца\", похвали се той и благодари на Йордания, Турция и Ливан, че са приели милиони бежанци.\"САЩ са състрадателна нация\", заяви той преди да започне да защитава усилията на правителството му за намаляване броя на приетите в САЩ мигранти.Държавният глава на САЩ намали тона, когато говореше за нуждата да се овластяват \"жените предприемачи\", спечелвайки си аплодисменти от присъстващите представители на повече от 190 държави.Но след това той отново изрази гнева си относно приноса на САЩ към ООН.Тръмп каза, че САЩ носят \"несправедлива тежест\" с предоставяните за ООН ресурси.След това той атакува Куба и правителството на Венецуела. Според него хората трябва да направят повече, за да отговорят на ситуацията там, критикувайки комунизма.В края на речта си американският държавник говори за американската средна класа, обещавайки, че никога няма да бъде забравена. Той също посочи колко е важен патриотизмът и че държавите могат да разрешат конфликтите по света само ако се защитават и конкретно своите интереси.\"\", поясни той в края на речта си, продължила близо 42 минути.Тръмп засегна важни въпроси като миграцията, тероризма и заплахата от КНДР, но според наблюдатели е пропуснал няколко други ключови теми.Американският лидер почти не засегна Русия, също така не спомена ситуацията в Мианмар, въпроса за климатичните промени, както и палестинско-израелския мирен процес.Стана ясно, че преди речта на Тръмп посланикът на Северна Корея е напуснал залата.Тазгодишната тема на дебата е \"Фокусиране върху хората: Борба за мир и приличен живот за всички на една устойчива планета\".Най-дългата реч в историята на ООН е на бившия кубински лидер Фидел Кастро през 1960 година, когато говори 4 часа и 29 минути. Най-късата е през 1948 г., когато външният министър на Австралия Хърбърт Вере Еват говори една минута.", "date": "2017.09.19", "title": "Нямаме избор освен напълно да унищожим КНДР, предупреди Тръмп в първата си реч пред ООН"}
{"url": "https://news.bg/euronews/predstavihme-kandidaturata-si-za-ema-v-bryuksel.html", "text": "Българската кандидатура за доманство на Европейската агенция по лекарства (ЕМА) представи в Брюксел зам.-здравният министър Мирослав Ненков, съобщиха от Министерството на здравеопазването.България е една от 19-те държави-членки, представили кандидатура за домакинство на ЕМА. Решението за новото седалище на агенцията ще бъде прието чрез гласуване на Съвет \"Общи въпроси\", на заседанието през ноември 2017 г.България е страна със сърце и голям потенциал за растеж, каза д-р Мирослав Ненков на публичното представяне на кандидатурата ни за домакинство на ЕМА. На събитието в Постоянното представителство на България към ЕС присъстваха дипломати от държавите-членки на ЕС, представители на институциите на ЕС и представители на медиите.Отличната инфраструктурна и комуникационна свързаност на София, качеството на образованието и здравните грижи, гъвкавите възможности на пазара на труда бяха предимствата, изтъкнати от д-р Ненков. Той обърна внимание и на богатия социален и културен живот в столицата.Преместването на ЕМА в София не означава изпращането ѝ някъде в периферията на Европа, а в една от най-старите държави на нашия континент с история, култура и традиции на над 13 века, подчерта заместник-министърът на здравеопазването. Той изтъкна още традиционно високата подкрепа за ЕС в България, както и изискването за равномерно географско разпределение на европейските агенции в държавите-членки.Предимствата на София като град за живеене на служителите на ЕМА и техните семейства бяха представени от заместник-кмета на Столична община Дончо Барбалов.Европейската агенция по лекарствата (ЕМА) е създадена през 1995 г. Тя отговаря за научната оценка, надзора и наблюдението на безопасността на лекарствата в ЕС и има основно значение за функционирането на единния пазар на лекарствата в ЕС. В момента седалището на агенцията е във Великобритания. След решението на Обединеното кралство да се отдели от ЕС, се налага преместването на тази агенция в друга държава-членка.Програмата на посещението на заместник-министър д-р Мирослав Ненков в Брюксел предвижда и среща с членове на Европейската комисия, на Генерална дирекция \"Здраве и безопасност на храните\". След това ще има работни посещения в няколко столици на държави-членки на ЕС.", "date": "2017.09.19", "title": "Представихме кандидатурата си за ЕМА в Брюксел"}
{"url": "https://news.bg/world/poreden-moshten-trus-lyulya-meksiko-broyat-na-zaginalite-se-uvelichava.html", "text": "Мощен трус беше усетен в Мексико. По данни на Европейския сеизмологичен център трусът е бил с магнитуд от 7,1 по Рихтер. Според американския Геофизичен институт трусът е бил с магнитуд от 7,4 по Рихтер.Спасителните екипи и граждани претърсват останките за оцелели, а броят на загиналите се учеличава, като към момента са най-малко 226.Аварийни екипи в Мексико Сити, търсят с кирки и лопати за оцелелите под развалините 44 сгради, включително поне едно основно училище.Епицентърът на труса е в южната част на Мексико, на 8 километра югоизточно от Антенсинго в щата Пуебла, на дъбочина 51 километра.Най-малко 140 души са загинали в резултат на земетресението. Най-голям е броят на жертвите в щата Морелос, южно от столицата Мексико, където са загинали 42 души, обяви губернаторът Грако Рамирес.Над 4 млн. души са останали без ток след силния трус. Учените са регистрирали и вторични трусове.Мексиканската борса спря търговията на всички инструменти търгувани на нея, за неопределен период от време.Ръководителят на мексиканската гражданска защита Луис Фелипе Пуенте написа в Туитър, че засега няма данни за жертви и разрушения. По-рано този месец трус с магнитуд 8.1 по Рихтер отне живота на 98 души в Мексико.Това е поредният трус в страната в навечерието на бедствието от 1985 г.", "date": "2017.09.19", "title": "Пореден мощен трус люля Мексико, броят на загиналите се увеличава"}
{"url": "https://news.bg/bulgaria/spirat-dvizhenieto-na-tir-ove-prez-prohoda-na-republikata.html", "text": "От 20 септември, до 15 ноември се спира движението на тежкотоварните превозни средства над 12 т през Прохода на Републиката - път II-55 Велико Търново - Гурково. Това съобщава Агенция \"Пътна инфраструктура\".Ще се ремонтира участъкът от второкласния път през гр. Гурково (от км 56+920 до км 58+820). Целта е повишаване безопасността на движение през зимата, тъй като Проходът на Републиката е основна пътна връзка за тежкотоварния трафик между Северна и Южна България.По време ремонта тежкотоварните автомобили над 12 тона ще преминават през Котленския проход по следния обходен маршрут:Друга възможност за преминаване на МПС над 12 тона е през Ришкия проход - път II-73 Шумен - Карнобат.Автомобилите с тегло под 12 т ще могат да минават през Прохода на Републиката, но ще трябва да спазват поставените пътни знаци и следната временна организация на движението:Трафикът на леките автомобили през Прохода на Републиката ще бъде без ограничение.", "date": "2017.09.19", "title": "Спират движението на ТИР-ове през Прохода на Републиката"}
{"url": "https://news.bg/world/voynitsi-na-sasht-se-evakuiraha-ot-baza-v-siriyskata-pustinya.html", "text": "Американски войници и арабските им съюзници се евакуираха от база в сирийската пустиня до границата с Ирак и се разположиха в основната им база \"Танф\". Това разкриха източници от опозиционните сили, цитирани от Ройтерс.Евакуацията е извършена през юни тази година. Представители на бунтовниците поясниха, че е сключено споразумение между Вашингтон и Москва да се изостави базата \"Закф\", разположена на около 60-70 километра североизточно от \"Танф\".Базата \"Закф\" е трябвало да спре сирийската армия и подкрепяните от Иран милиции при напредването им към територия, северно от \"Танф\", след като са успели да обградят подкрепяни от Вашингтон бунтовници.\"\", каза източник от групата Maghawir al-Thawra, която е подкрепяна от Пентагона.Организацията се занимава с поддръжката и охраната на базата \"Танф\".", "date": "2017.09.19", "title": "Войници на САЩ се евакуираха от база в сирийската пустиня"}
{"url": "https://news.bg/bulgaria/ne-rusiya-a-prestapnostta-e-po-temata-za-sigurnostta-spored-bsp.html", "text": "\"Ние, от БСП, няма да подкрепим в Народното събрание доклада за сигурност. За нас приоритетите по тема \"Сигурност\" са други. За нас Русия е стратегическа възможност и партньор, а не заплаха\", обяви на пресконференция, зам. - председателят на БСП Кирил Добрев.\"Призоваваме вицепремиерите Красимир Каракачанов и Валери Симеонов да оттеглят подписите си от доклада. Много години, и особено в предизборната си кампания, те отстояваха съвсем различна позиция\", припомни той и добави, че от партията държат групата на патриотите да не подкрепи този доклад в парламента.За БСП проблемите за сигурността са съвсем други, категоричен е Добрев. \"Проблемът със сигурността, това е битката с бедността и борбата с корупцията. Защото няма как голо и босо МВР да се бори с престъпността и да защитава сигурността на страната\".Според него България отново е в мутренските години, посочвайки отвличанията и бандитите. \"Това е основният проблем за сигурността в страната и БСП настоява това да е дневният ред на българския парламент\", заключи Кирил Добрев.Според Атанас Зафиров, член на Изпълнителното бюро на БСП \"Сензационните документи\" за \"Грипен\" не представляват нищо повече от една най-обикновена справка.\"Ако срещата беше за Ф-16, справката щеше да бъде в същия вид и не виждам лобизъм\", коментира Зафиров. По неговите думи в публикуваните в интернет опорни точки за \"Грипен\" няма нищо нередно.\"В тях се изразява благодарност от проявения интерес - какво по-нормално от това. Според него ген. Радев говори като експерт относно купуването на самолетите.\"Радвам се, че тези документи бяха извадени, за да се види още веднъж какъв великолепен специалист е. Жалко е, че военно-въздушните сили загубиха такъв достоен генерал, но за сметка на това България има достоен президент\", изтъкна Зафиров.", "date": "2017.09.19", "title": "Не Русия, а престъпността е по темата за сигурността според БСП"}
{"url": "https://news.bg/world/izrael-svali-dron-i-bombardira-do-livansko-siriyskata-granitsa.html", "text": "Израелски самолет извърши бомбардировки до ливанско-сирийската граница, след като преди това армията свали \"безпилотен самолет на \"Хизбула\" над Голанските възвишения, съобщава ливанската медия \"Дейли стар\".Контролираният от \"Хизбула\" дрон е прихванат и свален от системата за противовъздушна отбрана \"Пейтриът\" над демилитаризираната зона на Голанските възвишения между Сирия и Израел, уточни говорител на израелската армия.Според армията дронът, създаден в Иран, се е опитал да навлезе във въздушното пространство на Израел. По-рано тази година еврейската държава прихвана друг дрон над Голан, който е летял от съседна Сирия.", "date": "2017.09.19", "title": "Израел свали дрон и бомбардира до ливанско-сирийската граница"}
{"url": "https://news.bg/politics/sagata-za-iztrebitelite-zapochva-otnachalo.html", "text": "Депутатите предлагат да започнем нови преговори за придобиването на нов тип боен самолет.Временната парламентарна комисия за изтребителя предлага на Министерство на отбраната да промени проекта за инвестиционен разход по проекта за придобиване на нов боен самолет.В проекта трябва да се отстранят неяснотите и съмненията за ограничителни изисквания към основните варианти за реализация, свързани със схемата за плащане. Освен това комисията препоръчва да се актуализират вариантите за реализация на проекта на база на офертите, постъпили след изпращането през декември 2016 на \"искането за предложение\".Актуализираните основно варианти за реализация на проекта да бъдат внесени за приемане от Народното събрание заедно със схемата за плащане.Това пише в доклада на комисията, с който News.bg разполага. Утре комисията трябва да се събере за последно и да излезе със становището си.В доклада се препоръчва страната ни да изпрати отново \"Искане за предложение\" до държавите от актуализираните основни варианти, които законодателят ще трябва да приеме.Временната комисия високо оценява досега , че е имало липса на политическо ръководство и контрол на процеса, както и създаден нормативен вакуум. Освен това в целия процес се забелязва липсата на ясни правила за утвърждаване на разработените документи.Участието на външни ВВС експерти е било ограничено и не е използвана тяхната експертиза. Освен това е била създадена възможност за промяна в задължителните условия и критерии, направени във вариант 2/2016, което довело до отпадане на един от вариантите. Изкривен е крайният резултат и се създали сериозни съмнения за ефективността на изразходването на значителни публични средства.Освен това комисията предлага, след като получим новите оферти, трябва да бъде предложен на МС вариант за избор.В последните няколко дни отново се разви задочен спор през медиите между държавния глава Румен Радев и премиера Бойко Борисов по въпроса за избора и закупуване на нов изтребител. За поредното нагнетяване на напрежение по темата допринесоха и взаимните намеци за лобизъм.Вчера по темата за : \"Изпитвам уважение към президента Румен Радев, но за 2 месеца да смениш всички работещи и за 1 месец да приключиш за 3 млрд. сделка като изхвърлиш Ф-16 - не бих говорил така смело за лобизъм. Фактите говорят по другояче нещата\", коментира Борисов решението на групата експерти, класирала \"Грипен\" на първо място за нов тип боен самолет на армията ни. Неведнъж  В събота пък самият , то \"това означава окончателно да приземим 100-годишната си авиация\". Според Радев е бил задраскан трудът на военните експерти, както и очакванията на военните летци и инженери за навременно решаване на този проблем.В периода 21.01-24.01.2011 година са изпратени писма с искане на информация до производителите на Ф 16, Юрофайтър и Грипен. Отговорите са получени до април същата година.На 3.09.2012 е изготвен конфигурационният пакет на проекта, който е основен документ и представлява списък с количествата на стоките и услугите, които МО има изискване за придобиване по проекта. С него искаме минимум 9 изтребителя.На 28.09.2012 е изготвена методиката за избор на оптималния вариант за реализация на проекта. Проектът се движи на етапи. През 2014 и 2015 се изпращат в МС и МФ два проекта с държавно финансиране. Те са отхвърлени.Сагата продължава и през следващите години. През 2015 усилията за финансово осигуряване на проекта се ускоряват. През лятото на същата година са разработени два проекта. Единият от март 2015 предвижда придобиването на 16 самолета на цена от 1,84 милиарда лева. Другият от юни 2015 е за придобиването на 16 самолета на стойност между 1,84 до 2,3 милиарда лева. Парламентът се произнася - 8(9) самолета до 1,5 милиарда лева.Най-важното в констатациите на комисията е, че при актуализацията на методиката за оценка през 2016 става ясно, че оставащите две оферти в състезанието (на Ф 16 и Грипен) едната е практически неконкурентоспосбна (Ф16). Депутатите в комисията не намират разумни основания за промяната на методиката.Припомняме, настоящото Народно събрание сформира временна парламентарна комисия , която да разследва процедурата по избор на нова машина, въпреки че от .Председателят на комисията  по казуса още на първото заседание.", "date": "2017.09.19", "title": "Сагата за изтребителите започва отначало"}
{"url": "https://news.bg/world/yaponiya-razgrashta-protivoraketna-otbrana-na-hokaydo.html", "text": "Япония мести мобилна система за противоракетна отбрана на северния остров Хокайдо в база близо до севернокорейски ракетни маршрути, съобщава АФП. Министърът на отбраната Итунори Онодера коментира, че системите Patriot Advanced Capability-3 са разположени в базата Хокодате e в южната част на Хокайдо \"като предпазна мярка\", част от правителствените подготовки за евентуална извънредна ситуация.Преместването е във връзка със севернокорейската ракета изстреляна миналата седмица. Ракетата прелетя над южната част на Хокайдо и се приземи в Тихия океан, край източното крайбрежие на острова.PAC-3 е преместена от друга база в град Якуму на Хокайдо, на около 80 километра североизточно от Хакодате. Системата има диапазон от около 20 километра.Още четири японски PAC-3, които до голяма степен се използват за защита на столичния регион, са преместени в югозападна Япония наскоро, след като Северна Корея предупреди, че изпраща ракети към територията на САЩ в Гуам.Япония в момента разполага с двустепенна система за противоракетна отбрана. Първо, стандартите ракети прехващачи базирани на разрушители в Японско море ще се опитат да свалят ракетите в средата на полета им. Ако това не е успешно, PAC-3 ще се опитат да ги прихванат.Конституцията на Япония, която ограничава използването на сила само за самозащита, позволява на военните да свалят ракети, които се отправят към Япония, или останки, падащи на японска територия.Онодера заяви, че нов закон за сигурността, приет през 2015 г., може да позволи да се свалят ракети, летящи към Гуам, ако това представлява критична заплаха за сигурността на Япония и нейния най-голям съюзник - Съединените щати.", "date": "2017.09.19", "title": "Япония разгръща противоракетна отбрана на Хокайдо"}
{"url": "https://news.bg/world/v-moskva-otkriha-golyam-pametnik-na-sazdatelya-na-ak-47.html", "text": "В Москва откриха голям паметник на Михаил Калашников, съобщават АП и \"Гардиън\".През 2013 г. Калашников почина на 94 г. в град Ижевск, където живееше. Той е удостоен с редица награди, тъй като е създател на най-разпространеното оръжие в света - АК-47 (Автомат Калашников). Според някои изчисления по света има около 100 милиона автомата.Руският министър на културата Владимир Мединский заяви при откриването на паметника, че автоматът се е превърнал в \"културна марка на Русия\".Паметникът е в центъра на Москва. На него Калашников изработва оръжието.Калашников, роден в селско семейство в Сибир, започва да разработва оръжието след раняването му при битка срещу нацистите през 1941 г. Оръжието е създадено през 1947 г. Тогава той критикува качеството на оръжията.Статуята е с височина 9 метра.На откриването присъстваха редица официални лица, включително Сергей Собянин, кметът на Москва.Свещеник Константин, който освети статуята, заяви, че \"той е създал това оръжие, за да защити родината си\".Според някои неуместно е освещаването на подобна статуя.Оръжието се смята, че е отговорно за смъртта на 250 000 души всяка година. Автоматът се появява на официалните знамена на Мозамбик и \"Хизбула\".", "date": "2017.09.19", "title": "В Москва откриха голям паметник на създателя на АК-47"}
{"url": "https://news.bg/politics/dps-osadi-porugavaneto-na-evreyskoto-grobishte-v-sofiya.html", "text": "Депутатите от ДПС осъдиха с декларация поругаването на еврейското гробище в София на 15-ти септември. От парламентарната трибуна лидерът на ДПС Мустафа Карадайъ попита управляващите защо мълчат по този казус и защо тази декларация не е от името на най-голямата парламентарна група.В документа Карадайъ отчете, че този вандалски акт, погазващ общочовешки принципи, не е изолиран случай. \"Това е само пореден случай. Премълчаването на тези факти няма как да промени истината\", заяви Карадайъ. Т ой обяви, че от ДПС осъждат категорично поредния акт на омразата и призовават към обща позиция на Народното събрание по този повод.\"Призоваваме за актове на обединение, а не на разединение. Призоваваме категорично да осъдим всяка форма на омраза и агресия, да осъдим антисемитизма, да осъдим национализмите, да се разграничим от онова, което ни отдалечава от надписа на сградата, в която се намираме\", апелира лидерът на ДПС и председател на парламентарната група на партията.\"Думата ни е за езика и символите на омразата и агресията, за носителите, за причините и следствието\", посочи Карадайъ и настоя да помним и знаем как обществото разчита участието на националистите във властта. \"Как се тълкува не просто толерирането на това противопоставяне, а осъществяването на власт и управление под този знак\", посочи той.Карадайъ изтъкна, че за пореден път алармират за липсата на нормалност в държавата. \"Призоваваме всички национално отговорни партии да преосмислят своето отношение към участието на националисти в управлението на страната и категорично да го осъдят и се разграничат. Не можем да изнесем такъв деструктивен модел в Европа и в Европейския съюз, създаден именно като отговор на най-чудовищната част от историята на човечеството\", категоричен бе Карадайъ.", "date": "2017.09.19", "title": "ДПС осъди поругаването на еврейското гробище в София"}
{"url": "https://news.bg/world/nay-golemiyat-suverenen-fond-v-sveta-dostigna-rekordnite-usd1-trln.html", "text": "Най-големият суверенен фонд в света за първи път в 21-годишната си история достигна рекордните 1 трилион долара. Изкачването на Норвежкия фонд във вторник беше стимулирано от ръста на фондовите пазари и отслабналия щатски долар, съобщава Bloomberg, цитиран от Money.bg.Големият успех е бил постигнат по време на ранната търговия във вторник на борсата в Осло, информира Norges Bank Investment Management.\"\", заявява главният изпълнителен директор на дружеството Ингве Слингстад в изявление.\"Ръстът на пазарната стойност на фонда е наистина зашеметяващ\", допълва той.Огромният размер на капиталите обаче не е само положителна новина за фонда. За неговия екип е все по-трудно да намери достатъчно големи пазари, за да инвестира в тях. Междувременно политиците в скандинавската страна се \"изкушават\" да вземат решение за изтегляне на средства от фонда, за да стимулират буксуващата икономика.Тези проблеми принудиха ръководството да предприемат промени, като по думите на Слингстад ще се търсят възможности за инвестиции в други сектори, като инфраструктурата, като проектите в тях изискват по-големи финансирания.В същото време от портфолиото на фонда бяха изключени 23 валути и останаха само три - щатския долар, еврото и паундът.Въпреки затрудненията Норвегия очаква Government Pension Fund Global да нарасне още до 2025 година, като достигне 10,5 трилиона крони или 1,3 трилиона долара.", "date": "2017.09.19", "title": "Най-големият суверенен фонд в света достигна рекордните $1 трлн. "}
{"url": "https://news.bg/world/nay-golyamata-veriga-magazini-za-igrachki-v-sasht-obyavi-bankrut-1.html", "text": "Най-голямата верига магазини за играчки в САЩ Toys \"R\" Us обяви банкрут.Молба за защита от кредиторите при фалит в рамките на процедурите на чл.11 от Кодекса за банкрутите на САЩ компанията е подала вечерта на 18 септември, съобщава Reuters, цитирана от Money.bg.На сайта си Toys \"R\" Us обяснява, че заявлението за банкрут се отнася само до бизнеса на компанията в САЩ и Канада, а 225 магазини извън пределите на тези страни на са влезли в програмата за защита при изпадане в неплатежоспособност.Освен това от компанията посочват, че всичките 1 600 магазинa Toys \"R\" Us продължават своята работа.Както информира CNBC, компанията има $4,9 милиарда дългове, като изплащането на лихви по тях в размер на 400 милиона долара се пада през 2018 г., а $1,7 млрд. - през 2019 година.Дългът на компанията е останал още от 2005 година, когато тя бе придобита за $6,6 млрд. от група инвеститори - Kohlberg Kravis Roberts, Bain Capital Partners и Vornado Realty Trust.", "date": "2017.09.19", "title": "Най-голямата верига магазини за играчки в САЩ обяви банкрут"}
{"url": "https://news.bg/politics/predlagat-oblekchen-rezhim-za-poluchavane-na-sinya-karta.html", "text": "Предлагат облекчен режим за получаване на \"синя карта\". Промените обяви вицепремиерът Валери Симеонов след кръгла маса на тема \"Демографска политика и трудова мобилност\" в Министерски съвет.\"Синята карта\" регламентира достъпа на висококвалифицирани специалисти до трудовия ни пазар. \"Днес в Народното събрание ще бъде предложен на групата на ГЕРБ и Обединени патриоти готов завършен текст, който подготвяме вече в продължение на близо четири месеца\", обяви Симеонов.Завършеният законопроект за промяна ще бъде предложен между двете четения на промените в Закона за МВР. Промените предвиждат отпадане на необходимостта всяка година да се подновява синята карта за тези, които са я получили, удължаване на срока й за четири години.Отпадат специалностите, които са били определени досега и на практика всяка категория служители ще могат да получат синя карта. Списъкът е регламентиран в Закона за трудовата мобилност. Дължимата такса за получаване на \"синя карта\" ще бъде намалена от 400 лв. на 250 лв.Въвежда се ускорена процедура за получаване на синя карта за граждани на трети страни, които са пребивавали в последните пет години на територията на страната с форма на трудово разрешение за работа.Премахва се и заложеният за работодателите пазарен тест за всяка специалност, по която те биха желали да привлекат висококвалифициран специалист. Промените Симеонов определи като \"революционни\".Срокът за получаване на \"синя карта\" става 37 дни. Валери Симеонов обяви, че продължават усилията за облекчаване на процедурата за българско гражданство. Той посочи, че към момента се проточва процедурата. Вицепремиерът благодари на вицепрезидента Илияна Йотова за последователната и работа в тази насока. Целта е срокът да бъде скъсен на шест месеца.\"Това е нормален срок, като от тези шест месеца - 4 месеца и 17 дни ще бъдат процедурите, които се извършват в обхвата на изпълнителната власт - Агенцията за българите в чужбина, Министерство на правосъдието, Съвета по гражданство и министъра на правосъдието и останалото време ще бъде, за да може вицепрезидентът да подпише съответния указ на лицето, което трябва да получи българско гражданство\", коментира Симеонов.Той бе категоричен, че има несъвършенства в законите и проблемът с българското гражданство е тежък. Симеонов констатира, че имаме 53 хиляди заявления със съответните изрядни документи на граждани на Македония, които не могат да станат български граждани, поради несъвършенства в законите. \" Търсим решения и там да получим една ускорена писта за издаването и за получаването на гражданство от тези хора\", увери още Симеонов.", "date": "2017.09.19", "title": "Предлагат облекчен режим за получаване на \"синя карта\""}
{"url": "https://news.bg/bulgaria/bsp-platno-zad-rabotnitsite-ot-emko.html", "text": "\"Когато ГЕРБ управлява, винаги има напрежение във военно-промишления комплекс - скандали, стачки и хора, които са уплашени за работните си места\". Това заяви зам .-председателят на \"БСП за България\" Драгомир Стойнев. Той противопостави управлението на БСП срещу това на ГЕРБ. По думите на Стойнев при управление от левицата, винаги имало оздравяване на предприятията, нови работни места, инвестиции и печелене на поръчки.Драгомир Стойнев обясни, че от партията са се срещнали с работници от завода \"Емко\". Хората се притеснявали за работните си места, а затварянето на завода щяло да доведе до загуби за общо 1000 семейства.Според Стойнев основните заплахи са две - хората да останат на улицата и един район, като Трявна, да \"обезлюдее\".Зам. председателя на \"БСП за България\" припомни случая с МВЗ \"Сопот\", който според него целенасочено бил източван, а без намесата на БСП, предприятието щяло да бъде закрито.\"Заставаме зад работниците. Искаме те да бъдат спокойни, да живеят достойно, да изхранват своите семейства. Призоваваме министъра на икономиката да дойде в комисия, да информира всички парламентарни групи какво се случва и апелираме към бързото решение, което да осигури стабилност на работниците\", категоричен бе Драгомир Стойнев.", "date": "2017.09.19", "title": "БСП плътно зад работниците от \"Емко\""}
{"url": "https://news.bg/crime/npo-iska-proverka-dali-ruski-deputat-e-idval-u-nas-vapreki-zabranata.html", "text": "Антикорупционен фонд подаде сигнал до прокуратурите на България и Русия за проверка на данни за корупционни практики, свързани с проекта \"Южен поток\".В съдебната палата пред журналисти Николай Стайков от фондацията \"Антикорупционен фонд\" посочи, че в техния сигнал има информация, която поражда съмнения за корупционни практики. В него има посочени две лица - депутатът Александър Бабаков и неговият сътрудник Александър Воробьов.Според данните в сигнала те са имали активна роля в договорките около проекта \"Южен поток\", уточни Стайков и добави, че от фондацията настояват тези данни да бъдат проверени. В сигнала има информация от няколко източника. Основният е публикация на Ню Йорк Таймс от 30 декември 2014 г.\"Там се описва директна корупционна ситуация между Александър Бабаков и български зам.-министър в един столичен бар\", каза Стайков. Според публикацията става въпрос за зам.-министъра на икономиката е Божан Стоянов. В статията пише още, че зам.-министърът веднага след това е информирал за ситуацията ДАНС. Въз основа на това от фондацията настояват и за проверка в ДАНС какво е било направено, след като информацията е постъпила.Стайков посочи, че има информация и от други публични източници, които дават за верификация на прокуратурите.Адвокат Грета Ганева, която е директор на управителния център към Антикорупционен фонд, добави, че разполагат с информация, че въпреки забраната на двамата руски граждани да влизат на територията на ЕС, те са посещавали България. Посещенията били с цел да бъдат договаряни корупционни сделки.\"Това са твърденията, които са изложени в източниците, с които ние се снабдихме, и които твърдения очакваме да бъдат потвърдени или отхвърлени след извършената проверка от сезираните институции\", каза Ганева.От фонда очакват прокуратурата да извърши проверка кога и на какво основание Александър Бабаков и Александър Воробьов са посещавали България, какви срещи са организирали, дали на срещите не са присъствали български политици или високопоставени длъжностни лица, дали на тези срещи са уговаряни или са договаряни корупционни сделки, включително и във връзка с \"Южен поток\". Отделно от това очакват и да бъде изяснено какъв е резултатът от проверката на ДАНС.Припомняме, на посещение в България е  Юрий Чайка. Той се срещна с българския главен прокурор Сотир Цацаров, с премиера Бойко Борисов, с патриарх Неофит.", "date": "2017.09.19", "title": "НПО иска проверка дали руски депутат е идвал у нас въпреки забраната"}
{"url": "https://news.bg/politics/po-iskane-na-mosv-kmetovete-aktualizirat-programite-si-za-kachestvo-na-vazduha.html", "text": "Съгласно изискванията на Закона за чистотата на атмосферния въздух, общините с нарушено качество на въздуха са задължени да имат действащи общински програми за качеството на атмосферния въздух (КАВ), които са основно средство за справяне с наднорменото замърсяване.В тази връзка, с писмо до кметовете на 28-те най-големи общини в страната зам.-министърът на околната среда и водите Красимир Живков ги призова да изпълнят този ангажимент, изпращайки указания във връзка с актуализацията на програмите с оглед на това, те да служат за постигане на поставените цели.МОСВ настоява разработваните програми да отговарят на всички изисквания на действащата нормативна уредба. От съществено значение е възможно най-точно да се определят източниците на емисии, разположението им и на количествата вредни вещества, изпускани в атмосферния въздух, което е от изключително значение за набелязването на правилните мерки, заложени в програмите, чрез изпълнението на които следва да бъде постигнато съответствието с нормите за КАВ.Със средства на ОПОС 2014-2020 в момента се актуализират програмите за качеството на атмосферния въздух на общините Асеновград, Благоевград, Варна, Враца, Гълъбово, Димитровград, Монтана, Несебър, Перник, Пловдив, Шумен. Актуализираните програми трябва да определят основните източници на замърсяване на територията и да планират адекватни мерки за подобряването на КАВ, а изпълнението им да доведе до постигане на определените от законодателството норми.В писмото се припомня, че на 5 април, 2017 г. Съдът на ЕС в Люксембург излезе с решение по дело С-488/15, според което България не е спазила нормите за ФПЧ10 във всички агломерации и зони на страната. Решението постановява задължение за изготвяне и изпълнение на планове за качество на въздуха, за да бъде периодът на превишаване на пределно допустимите стойности възможно най-кратък.МОСВ предупреждава, че поради естеството на проблема, който очевидно няма да може да бъде решен в най-кратки срокове, е твърде вероятно решението на съда да доведе до налагането на финансови санкции на България.", "date": "2017.09.19", "title": "По искане на МОСВ кметовете актуализират програмите си за качество на въздуха"}
{"url": "https://news.bg/crime/uslovna-prisada-za-zhenata-planirala-bratoubiystvo.html", "text": "Дадоха условна присъда на 67-годишната Иванка Ройдова от Брани поле, наела убийци да отнемат живота на брат й и цялото му семейство. Причината за подготвяното братоубийство е голямо наследство от САЩ, уточнява БНР.Припомняме, преди година стана ясно, че 66-годишна жена подготвяла убийството на цялото семейство на брат си заради наследство. Тя бе задържана за 24 часа. За същия срок в ареста бяха и килърите, които тя наела от криминалния контингент. Иванка Ройдова искала да обсеби наследство в размер на над 4.5 млн. долара, което получавала от баща си, емигрирал в САЩ преди много време. На килърите, с които преговаряла, Ройдова обещавала да получат 10% от 4,5 млн. долара.Съдът прецени, че  за близките си, но е попаднала на агент под прикрите на правосъдието. Така се стигна до разкриването на престъпния замисъл. По част от другите обвинения Иванка Ройдова беше оправдана. Едно от тях е намирането на наемен убиец от Украйна, което съдът счете за недоказано.Ройдова беше осъдена да плати 4 хиляди лева разноски по делото. Нейната защита заяви, че ще обжалва днешната присъда, която макар и условна е незадоволителна за тях. Целта е пълното оневиняване, заяви адвокат Йордан Давчев.Засегнатите роднини искат осъдителна присъда.Иванка искала брат й да бъде убит, а след това и неговото семейство - пет души, между които и две деца на 8 и 16 години, също е трябвало да бъде ликвидирани. В семейството на брат й трябвало да бъдат убити синът, дъщерята, двете й деца, както и зетят.", "date": "2017.09.19", "title": "Условна присъда за жената, планирала братоубийство"}
{"url": "https://news.bg/world/kremal-amerikanski-orazhiya-v-ukrayna-nyama-da-pomognat.html", "text": "Русия обяви, че потенциално доставяне на \"смъртоносни оръжия\" за Украйна от страна на САЩ няма да способства за урегулиране на конфликта в източноевропейската страна, информират ТАСС и други медии.Говорителят на Кремъл Дмитрий Песков коментира думите на украинския президент Петро Порошенко, който написа в социалната мрежа, че Сенатът на САЩ е одобрил законопроект за доставка на \"смъртоносни оръжия с отбранителен характер за нашата страна\".Песков изтъкна, че доставянето на оръжие няма да помогне и за деескалация на напрежението в Югоизточна Украйна. Говорителят припомни, че руските власти, включително и Владимир Путин, нееднократно са заявявали тази позиция.Порошенко добавил също, че се предвижда и военна помощ на САЩ за Украйна в размер на 500 милиона долара.Обръщайки внимание на опасностите, които могат да произлязат от американска военна помощ за Киев, Песков призна, че \"\".", "date": "2017.09.19", "title": "Кремъл: Американски оръжия в Украйна няма да помогнат"}
{"url": "https://news.bg/world/vertolet-e-izpusnal-raketa-po-zriteli-na-uchenieto-zapad-2017.html", "text": "По време на учението \"Запад-2017\" на полигона \"Лужский\" вертолет Ка-52 е изстрелял ракети по зрителите, съобщава градският портал на Екатерининбург 66.ru, цитиран от \"Комерсант\".По-късно от руското министерство на отбраната, цитирани от РИА Новости, отрекоха информацията за стрелба, засегнала журналисти.Според изданието са пострадали двама журналисти. Те имат тежки наранявания. Според източника на портала, инцидентът е станал на 17 или 18 септември.Източници на \"Комерсант\", близки до военното министерство, твърдят че е потвърдено за извънредно събитие на полигона и че обстоятелствата ще бъдат изяснени от специална ведомствена комисия.Представители на Западния военен окръг (ЗВО) потвърждават факта на случаен запуск на ракети, но не уточняват къде е станал инцидента. \"В системата за насочване на един от вертолетите е имала погрешна цел. В резултат на попадението на неуправляемата ракета е повреден един от товарните автомобили, където не е имало хора\", се казва в съобщението на пресслужбата на Западния военен окръг.Информацията за тежко ранените журналисти и представители на Западния военен окръг назоваха \"преднамерена провокация или нечия персонална глупост\".От Западния военен окръг също заявиха, че има публикувано видео на \"случай, станал в друг период, когато екипажът на вертолета на военната авиация в рамките не летно-тактическо учение са отработвали упражнение по поразяване на наземна цел\".Военните заявиха, че инцидентът е станал преди посещението на президента Владимир Путин на учението \"Запад-2017\". По техни данни няма пострадали.", "date": "2017.09.19", "title": "Вертолет е \"изпуснал\" ракета по зрители на учението \"Запад-2017\""}
{"url": "https://news.bg/world/boris-dzhonsan-mozhe-da-napusne-britanskoto-pravitelstvo.html", "text": "Външният министър на Великобритания Борис Джонсън може да напусне правителството, съобщават британски медии.\"Дейли телеграф\" пише, позовавайки се на източници, че това ще зависи от позицията на премиера Тереза Мей по време на предстоящата й реч във Флоренция тази седмица.Въпреки че Джонсън нарече кабинета \"гнездо с пеещи птици\", той ще реши дали да напусне, ако Мей избере Лондон да продължи да плаща за достъп до единния пазар на ЕС.Кабинетът ще проведе среща на 21 септември, един ден преди речта на Мей в Италия.", "date": "2017.09.19", "title": "Борис Джонсън може да напусне британското правителство"}
{"url": "https://news.bg/world/svetat-se-strahuva-ot-yadrena-voyna-sas-severna-koreya-predupredi-guterish-pred-oon.html", "text": "Светът се страхува от ядрена война със Северна Корея.Това предупреди генералният секретар на ООН Антонио Гутериш преди началото на ежегодния дебат в 72-то Общо събрание на ООН в централата на световната организация в Ню Йорк.След речта му президентът на тазгодишното събрание Мирослав Лайчак официално ще открие сесията, която ще продължи до 25 септември.\"\", изтъкна генералният секретар. Според него световното население е най-обезпокоено от неравенството и климатичните промени.\"Обществата са разпокъсани, политическият дискурс е поляризиран\", изтъкна той и продължи да подчертава колко разделени са обществата.\"Ние сме свят на парчета, трябва да бъдем свят на мира\", убеден Гутериш.След това той очерта седем приоритета на това Общо събрание на ООН.Като първи приоритет генералния секретар посочи ядрените оръжия.\"Категорично осъждам тези изпитания\", заклейми Гутериш опитите на Северна Корея.Според него всички държави трябва да \"покажат по-голям ангажимент към свят без ядрени оръжия\".Като втори приоритет Гутериш посочи тероризма. За да се отговори на това, държавите трябва да обърнат внимание на проблемите, които карат хората да се радикализират, според него.\"Никой не печели днешните войни\", заяви генералният секретар и изброи кризите в Сирия, Йемен, Южен Судан и Афганистан. Той призова за конкретни отговори при разрешаването на конфликтите, включително и насилието срещу рохингите в Мианмар. По думите му мианмарското правителство трябва да предостави \"безпрепятствен хуманитарен достъп\".Шефът на ООН подкрепи решението за две държави - Израел и Палестина, пояснявайки, че това е \"единственият път\".Гутериш също като заплахи посочи климатичните изменения, споменавайки унищожителните урагани в Карибите и САЩ.Генералният секретар дълго говори за \"човешката мобилност\".\"\", убеден е той.По думите му всяка страна има правото да защити границите си, но предупреди, че някои държави не са толкова приятелски, колкото трябва да бъдат.Призовавам тези страни да покажат гостоприемство към милиони разселени хора, каза той, с което си спечели аплодисменти от присъстващите в залата.Миграцията трябва да бъде вариант, а не необходимост. Трагедиите в Средиземно море няма да приключат с по-стриктни мигрантски политики. Безопасната миграция не може да бъде запазена за световния елит, продължи той.\"\", заключи той.Тазгодишната тема на дебата е \"Фокусиране върху хората: Борба за мир и приличен живот за всички на една устойчива планета\".", "date": "2017.09.19", "title": "Светът се страхува от ядрена война със Северна Корея, предупреди Гутериш пред ООН"}
{"url": "https://news.bg/politics/nyama-problem-aviatsiyata-da-e-na-zemyata-otseche-karakachanov.html", "text": "Нямам притеснение изтребителната ни авиация да остане на земята. Това становище изрази военният министър Красимир Каракачанов за . Той все пак призна, че започването на нова процедура ще забави процеса по закупуване на нов тип боен самолет за авиацията ни. Стартирането на нова процедура означава целият този път, който е извървян досега, да започне отначало, подчерта министърът. Каракачанов не е притеснен от това обаче.Около 5 милиарда лева ще струва цяла ескадрила от 16 самолета и ние не бързаме с тази покупка. Министърът на отбраната предпочита да ремонтираме авиацията ни.Не ме притеснява това, че ще прегледаме нещата от начало, посочи Каракачанов. Вземат се мерки за действието на МИГ 29. По думите му миговете до 2020 - 2030 година можели да летят. С по-малко пари можело да възстановим нашите самолети. Имаме достатъчно самолети, които стоят на земята, подчерта военният министър, според когото е въпрос на време да купим нови изтребители и не трябва да се бърза.Поне в следващите 10-12 години нашата авиация ще е в боеспособност, ако я ремонтираме. Иначе Каракачанов иска нов самолет, а не втора или трета ръка.На въпрос на News.bg не се ли притеснява да не влезе в противоречие с държавния глава Румен Радев, той каза: \" Правителството се избира в тази сграда от Народното събрание. По Конституция Народното събрание е органът, който може да вземе решение в една или друга посока\".Каракачанов е против самолетите ни да стоят в хангарите, след като можем да ги ползваме. Една ескадрила нямала да ни реши проблемите. Министърът беше категоричен, че не иска за неговото управление да се говори, че са извършени неща, с които е ощетена държавата.Припомняме, в последните няколко дни отново се разви задочен спор през медиите  и  по въпроса за избора и закупуване на нов изтребител. За поредното нагнетяване на напрежение по темата допринесоха и взаимните намеци за лобизъм.Утре предстои последното заседание на временната комисия в Народното събрание, на която трябва да се гласува и ", "date": "2017.09.19", "title": "Няма проблем авиацията да е на земята, отсече Каракачанов"}
{"url": "https://news.bg/politics/glavniyat-prokuror-na-rusiya-chayka-se-sreshtna-i-s-vitseprezidenta-jotova.html", "text": "Обмяната на опит, двустранната информираност и координацията между България и Руската федерация в борбата с тероризма са важни и трябва да работим за подобряването им. Нито една държава не може сама да се пребори с предизвикателствата пред сигурността на гражданите в днешно време.Това заяви вицепрезидентът Илияна Йотова, която прие на работна среща в президентството генералния прокурор на Руската федерация Юрий Чайка.Вицепрезидентът призова да има скоро конкретни и добри резултати от споразумението в полза на гражданите от подписаната Програма за сътрудничество между главните прокурори на България и Руската федерация.Основните теми по време на разговора в президентството бяха борбата с тероризма и корупцията. \"Когато става дума за безопасността на гражданите и антикорупционното законодателство, нека оставим експертизата да надделее над политиката\", призова Илияна Йотова по време на разговора.Илияна Йотова и Юрий Чайка се съгласиха, че повече усилия в днешно време институциите насочват към справянето и предотвратяването на киберпрестъпността.Вицепрезидентът Илияна Йотова обърна внимание на радикализацията на млади хора като сериозен проблем и за двете държави. Тя се обяви за повече превантивни комуникационни кампании и по-широка осведоменост между младежите за съвременните прояви на насилие и тероризъм.И правосъдният министър Цецка Цачева се срещна с генералния прокурор на Руската федерация Юрий Чайка. На срещата присъстваха главният прокурор Сотир Цацаров, заместникът му Ася Петрова и Н.Пр. Анатолий Макаров.По време на разговорите бяха обсъдени правомощията и дейността на Министерство на правосъдието и взаимодействието със съдебната власт.Цачева запозна руската делегация със законодателните инициативи на Министерството. Тя им представи измененията в Наказателно - процесуалния кодекс, както и дебатите по обсъждането на Антикорупционния закон.Припомняме, руският главен прокурор се срещна и с патриарх Неофит, с премиера Бойко Борисов по време на посещението си по покана на своя български колега Сотир Цацаров.", "date": "2017.09.19", "title": "Главният прокурор на Русия Чайка се срещна и с вицепрезидента Йотова"}
{"url": "https://news.bg/world/dyasnata-raka-na-merkel-zove-germantsite-da-ne-glasuvat-otkolkoto-za-alternativa-za-germaniya.html", "text": "Шефът на канцеларията на германския канцлер Ангела Меркел заяви, че е по-добре германците да не гласуват на федералните избори в неделя, отколкото да пуснат бюлетина за \"Алтернатива за Германия\", информира ДПА.Социологическите проучвания показват, че \"Алтернатива за Германия\" за първи път ще влезе в Бундестага.В интервю за германския вестник \"Билд\" Петер Алтмайер изтъкна, че \"определено\" е по-добре да не се гласува, отколкото за \"Алтернатива за Германия\".\", каза той.Макар че не иска да насърчи да не се гласува, по думите му, тези, които не гласуват също изразяват мнението си.Анкетите са категорични, че партията на Меркел ще спечели изборите, но няма достатъчно подкрепа, за да управлява сама.\"Алтернатива за Германия\" се очаква да спечели между 8 и 12%.Междувременно ново проучване показва, че социалдемократите са намалили изоставането си от консерваторите.Изследването на \"Форса\" за RTL и списание \"Щерн\" показва, че блокът на Меркел е подкрепян от 36 на сто (-1%), докато социалдемократите остават с 23 на сто без промяна.Левицата е трета с 10%, а зад нея се нареждат: Свободните демократи и \"Алтернатива за Германия\" с по 9% и Зелените с 8 на сто.Това означава, че може да има още една голяма коалиция между консерваторите и социалдемократите или неизпитаната коалиция \"Ямайка\" между християндемократите, Свободните демократи и Зелените.В проучването са участвали 2 501 души, което е проведено между 11 и 15 септември.", "date": "2017.09.19", "title": "„Дясната ръка” на Меркел зове германците да не гласуват, отколкото за „Алтернатива за Германия”"}
{"url": "https://news.bg/regions/v-sofiya-izchistiha-blizo-4-km-reki.html", "text": "Още 3 805 метра речни корита бяха почистени през миналата седмица от реките в столицата. Почистените участъци са от р. Владайска в централна градска част - от пл. \"Сточна гара\" до пл. \"Лъвов мост\" и в район \"Овча купел\" (2725 м), Суха река в район \"Студентски\" (500м) и река Искър (580м).Продължава почистването на река Перловска в центъра на града, река Суходолска в район \"Люлин\", отводнителен канал западно от с.Мировяне, река Войнежка в с. Войняговци, както и на язовирните стени на язовирите \"Суходол 2\" и \"Бистрица\".През настоящата седмица предстои да започнат дейности по почистване на река Суха Лешница и река Владайска в с. Владая, дере Беравица и река Какач в район \"Връбница\", с обща дължина 3,5 км.", "date": "2017.09.19", "title": "В София изчистиха близо 4 км. реки"}
{"url": "https://news.bg/world/makron-bombardiran-sas-sms-i.html", "text": "Френският президент Еманюел Макрон е бил бомбардиран с текстови съобщения след публикуване на мобилния му номер онлайн, пише \"Политико\", позовавайки се на бизнес списанието Challenges.Това не е точно каквото Макрон имаше предвид, когато предложи по-пряка демокрация в политиката, коментира медията.Макрон е получил десетки sms-a и телефонни обаждания, някои от тях \"обиждащи\" и най-малко един от тях със заплахи, съобщи френски министър.Номерът на единия от двата Айфона на Макрон е разпространен през последните 10 дни, след като е бил откраднат телефонът на журналист, който е имал контактите на президента.Според представител на Елисейския дворец службите са потърсили автора на текстовото съобщение със заплахи, а телефонният номер на Макрон е променен.Телефонният номер е използван от Макрон за комуникация с хора, които не са от правителството.", "date": "2017.09.19", "title": "Макрон бомбардиран със смс-и"}
{"url": "https://news.bg/world/sblasatsi-v-kirkuk-zaradi-vota-na-irakskite-kyurdi.html", "text": "В Киркук са избухнали сблъсъци между кюрди и туркменци, заради референдума за кюрдска независимост следващата седмица, съобщи местен туркменски официален представител, цитиран от АП.Иракските кюрди възнамеряват да проведат референдума на 25 септември включително и в богатата на петрол провинция Киркук.Багдад, Турция, Иран и международната общност отхвърлиха гласуването и помолиха кюрдите да го отменят, за да избегнат по-нататъшно дестабилизиране на региона.Вечерта вечерта, нападатели на мотоциклети са открили огън в един от офисите на \"Иракски туркменски фронт\", съобщава Мохамед Самаан Канаан, който отговаря за офисите на Фронта. Охраната е отвърнала на огъня, убивайки един и ранявайки двама от нападателите, добавя Канаан.Часове по-късно полицейският патрул, включващ брат на убития нападател, атакува друг офис, предизвиквайки сблъсъци, коментира Канаан. Няма жертви при вторият сблъсък.В Киркук живетя араби, кюрди, туркмени и християни. Кюрдските сили поеха контрола над провинцията и други оспорвани райони през лятото на 2014 г., когато ИДИЛ мина през Северен и Централен Ирак.В понеделник върховният съд на Ирак временно прекрати референдума за независимост на северния кюрдски регион, заявявайки, че \"е издал национална заповед за спиране на процедурите за референдум ... до разрешаването на делата относно конституционността на това решение\".На 12 септември  и на 14 септември депутатите гласуваха за освобождаване на кюрдския губернатор на етнически смесената провинция Киркук, който подкрепя референдума.Въпреки силната опозиция от Багдад, регионалните лидери продължават да обещават, че гласуването ще се проведе.", "date": "2017.09.19", "title": "Сблъсъци в Киркук заради вота на иракските кюрди"}
{"url": "https://news.bg/world/do-belgiya-otkriha-germanska-podvodnitsa-ot-parvata-svetovna-voyna.html", "text": "Добре запазени останки от германска подводница от Първата световна война са открити до белгийското крайбрежие, информира местното радио VRT, цитирано от Ройтерс.Според медията вероятно в подводницата все още се намират останките на 23-членния екипаж.Властите обявиха, че няма да разкрият местоположението на подводницата.През войната Германия използва подводници, за да блокира британските търговски коридори в Английския канал и Северно море, което е част от военната тактика на Берлин.", "date": "2017.09.19", "title": "До Белгия откриха германска подводница от Първата световна война"}
{"url": "https://news.bg/crime/partiite-nyama-nuzhda-da-savetvat-prezidenta-za-ukaza-za-shef-na-vas-savetva-slavov.html", "text": "Двойни стандарти, фаворизиране на хора, които са далеч от изискванията за високи професионални и нравствени качества, и обслужване на статуквото в съдебната система. Това, според преподавателя по конституционно право Атанас Славов, е големият проблем на сегашния състав на Висшия съдебен съвет (ВСС), чийто мандат изтича този септември.Припомняме, преди седмица  за председател на Върховния административен съд. Другият кандидат за поста бе Соня Янкулова - бивш зам.-военен министър и по-късно - зам.-вътрешен министър в кабинета на Тройната коалиция. Според Славов не е необходимо президентът Румен Радев да има специални мотиви, с които да не издаде указ за назначаването на Чолаков. Пред БНР Атанас Славов обясни, че доверието към този състав на ВСС е под 10%. Няма как да очакваме един избор да е достатъчно авторитетен, достатъчно легитимен при толкова ниско доверие. Изборът на Георги Чолаков се вписва съвсем хармонично в целия мандат на този ВСС.Не можеш да избереш нещо, което не приемаш, обясни Славов. При тези мотиви президентът не е нужно да ползва някакъв твърде висок стандарт за противозаконност или противоконституционност. Не е нужно мотивите да са на това ниво. Президентът като орден, който издава указа, намира собствено убеждение, собствена воля и може да ползва включително мотиви по целесъобразност от гледна точка на Конституцията и на закона, т.е. липсата на достатъчно легитимност, липсата на проведено задълбочено изслушване, съмненията, които витаят около професионалната биография на кандидата.Славов коментира и посещението на руския генерален прокурор в България. За него е притеснително, че генералният прокурор на Русия - Юрий Чайка, се среща в България с вицепрезидент, с министър на правосъдието, с министър-председател и дори с патриарха. Според Славов, руският прокурор е трансмисията на олигархично авторитарния модел в Русия, без него този модел е невъзможен до голяма степен.\"За мен това прилича по-скоро на посещение на един вицекрал в подчинена територия, отколкото на главен прокурор с друг главен прокурор\", обясни Атанас Славов.", "date": "2017.09.19", "title": "Партиите няма нужда да съветват президента за указа за шеф на ВАС, съветва Славов"}
{"url": "https://news.bg/world/kitay-obezpokoen-sasht-i-seul-obmislyat-razgrashtane-na-yadreno-orazhie.html", "text": "САЩ имат \"много\" военни опции срещу КНДР, включително някои, които не поставят Сеул под риск. Това заяви военният министър на САЩ Джим Матис, цитиран от световни агенции.Коментарът му идва след засиления от американската администрация натиск над КНДР. Вашингтон заплаши Пхенян да бъде \"унищожен\", ако откаже да прекрати \"безразсъдното\" си поведение с ядрената и ракетната си програма.\"\", каза Матис пред журналисти в Пентагона.Той не разкри подробности, но отговори утвърдително, когато беше запитан дали в тях има варианти, които няма да поставят Сеул пред голям риск.Матис също потвърди, че Вашингтон и Сеул са обсъдили вариант за изпращане на ограничени по размер \"тактически\" ядрени оръжия в Южна Корея.Въпросът за Северна Корея се очаква да доминира на Общото събрание на ООН.На фона на призиви САЩ и Япония да свалят изстрелваните от КНДР ракети Матис заяви, че няма нужда да се прави, защото не са пряка заплаха.Според него Вашингтон ще предприеме действия, ако ракетите се превърнат в заплаха за Гуам и Япония.В същото време външното министерство на Китай обяви, че заплахите да се предприемат действия или риториката не могат да помогнат за разрешаването на ситуацията на Корейския полуостров, след като Матис намекна, че съществува и военен вариант.Говорител на ведомството поясни, че заплахите само водят до напрежение и усложняват постигането на целта за Корейски полуостров без ядрени оръжия.", "date": "2017.09.19", "title": "Китай обезпокоен, САЩ и Сеул обмислят разгръщане на ядрено оръжие"}
{"url": "https://news.bg/int-politics/iranskata-yadrena-sdelka-e-na-tseliya-svyat-a-ne-na-sasht.html", "text": "Споразумението за иранската ядрена програма принадлежи на целия свят, а не на САЩ. Така Федерика Могерини коментира възможното излизане на Вашингтон от сделката, съобщава ТАСС.Споразумението работи и Техеран изпълнява задълженията си. \"Казвала съм много пъти, че споразумението работи, МААЕ [Международната агенция за атомна енергия]  изпълнява задълженията си\", коментира Могерини.Коментирайки възможното оттегляне на САЩ от сделката, Могерини подчертава, че тези споразумения не са сключени \"с която и да е държава\". \"Тази сделка принадлежи на международната общност\", казва тя.Могерини вижда задачата на Европейския съюз \"да се увери в пълното изпълнение на сделката от всички участници\".Могерини отбелязва, че на 20 септември ще се състои срещата на министрите на Русия, Великобритания, Китай, САЩ, Франция, Германия и Иран по изпълнението на ядрената сделка. Според нея това е \"добър знак\", тъй като обикновено такива редовни срещи се провеждат на равнище заместник-външни министри.Иран и шестте световни сили постигнаха споразумение за разрешаване на иранския ядрен въпрос през 2015 г. и приеха съвместен цялостен план за действие (CFA). Този план предвижда премахването на санкциите, наложени на Иран във връзка със своята ядрена програма от Съвета за сигурност на ООН, Съединените щати и Европейския съюз.В замяна на това Техеран обеща да ограничи ядрените си дейности, поставяйки я под международния контрол. Сделката влезе в етапа на изпълнение през януари 2016 г.На 16 август посланикът на САЩ в ООН Ники Хейли постави под въпрос значението на ядрената сделка с Иран, заявявайки, че тя позволява на Техеран да \"задържа целия свят като заложник\".", "date": "2017.09.19", "title": "Иранската ядрена сделка е на целия свят, а не на САЩ "}
{"url": "https://news.bg/bulgaria/api-sezira-dans-za-falshiviya-dokument.html", "text": "Агенция \"Пътна инфраструктура\" сезира компетентните органи за разпространените от нейно име фалшива информация. Сигнал беше изпратен до Данс по повод разпращането на неистинските документи за избор на изпълнител на обществената поръчка за тол системата.Агенция \"Пътна инфраструктура\" сезира Държавна агенция \"Национална сигурност\" и останалите компетентни институции за разпространените снощи от нейно име фалшива информация и документи.След като невярната информация беше разпространена, от Агенция \"Пътна инфраструктура\"са извършили проверки на информационните системи на АПИ и е установено, че имейла не е изпратен от електронна поща на агенцията и информационните системи не са били обект на хакерска атака.Става ясно, че електронното съобщение е разпратено от интернет платформа, имитираща името на АПИ, е разпратено електронното съобщение.Работата на тръжната комисия за избор на изпълнител в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа продължава.", "date": "2017.09.19", "title": "АПИ сезира ДАНС за фалшивия документ "}
{"url": "https://news.bg/crime/da-se-otlozhi-ratifikatsiyata-na-seta-iskat-ot-za-zemyata.html", "text": "Българското правителство да отложи ратификацията на СЕТА - всеобхватното търговско и икономическо споразумение между ЕС и Канада. Това съветват проф. Гюс Ван Харнет, преподавател по административно и международно инвестиционно право в Канада и проф. Лорънс Анкерсмит, експерт по европейско право във Великобритания.Двамата учени са в България по покана на неправителствената организация \"За Земята\". Аргумент за това е очакваното становище на Европейския съд, който може да бъде използван от българското правителство за отлагането на ратификацията. На практика, ако Европейският съд постанови, че СЕТА противоречи на европейското законодателство, тогава ЕК ще трябва да стартира наново преговорите по споразумението.Ако правителството не ратифицира споразумението, това би означавало край на заложените в него арбитражни механизми. Именно в тях канадският професор Гюс Ван Харнет вижда особена опасност, тъй като на практика те фаворизират правото на международните корпорации, дават им специални привилегии, без това да е съпроводено с каквито и да било ангажименти.Проф. Хартън изтъкна, че през последните години тези защити са използвани за повдигане на стотици искове на инвеститори срещу правителствата. Такъв е примерът и от Канада, където в края на 90-те години американска компания е принудила канадското правителство да обяви една добавка в горивото \"ММТ\" за безвредна за здравето, въпреки че е доказана връзката й с по-високата заболеваемост при децата, и да плати компенсации на въпросната компания. Производителят е базиран в САЩ използва клауза в НАФТА и правен механизъм, извън националната съдебна система на Канада.Арбитражната система ICS/ISDS има отрицателното отражение в областта на екологията и устойчивото развитие и способства написването на новите правила на глобализацията изцяло в полза на най-силните като се изключват най-слабите - обикновените граждани.Проф. Хартън изтъкна, че при въпросните арбитражи липсва справедлив процес, защото само компанията инвеститор може да ги започне. Освен това те се провеждат при извънредни правила и един вид всеки съдия работи в полза на поверения му арбитраж. Белгия, например, е изисквала становище във връзка с регулаторното сътрудничество. Казусът с Белгия е много важен, тъй като доказва наличието на правни съображения, че СЕТА противоречи на европейската правна рамка.Становище доколко съвместими са въпросните арбитражи договорени в СЕТА ще трябва да даде и България. Най-вероятно това ще направи Министерство на правосъдието. Проф. Хартън бе категоричен, че в СЕТА и ТПТИ не става въпрос просто за търговски споразумения, които премахват мита, а съдържат цялостен процес на либерализация.СЕТА влиза в сила от 21-ви септември. Тогава от мито се очаква да бъдат освободени повечето от стоките. Квотите и митата за някои селскостопански продукти се очаква да отпаднат постепенно в период от 4 до 7 години. Така например в рамките на ЕС се увеличава вносът на ниско и среднокачествена пшеница на 100 хиляди тона на година.Проф. Анкерсмит припомни, че СЕТА е одобрена от крайно дясното правителство на Стивън Харпър и предвижда създаването на Форум за регулаторно сътрудничество с Канада. Въпросният форум обаче би бил добър лобистки инструмент за намеса в законодателството на ранен етап, още преди публичния дебат на национално ниво. Ивайло Попов от \"За Земята\" бе категоричен, че още в процеса на разработването на споразумението не е имало никакво гражданско участие.Той посочи, че отнасянето на споразумението към Конституционния съд от страна на президентската институция през юли месец касае само процедурата по ратификация, а не самото споразумение и дебат по същество не е имало.", "date": "2017.09.19", "title": "Да се отложи ратификацията на СЕТА, искат от \"За Земята\""}
{"url": "https://news.bg/world/ne-ni-dostavyate-orazhie-a-go-davate-na-teroristite-bezplatno-oplaka-se-erdogan-ot-sasht.html", "text": "Турският президент Реджеп Ердоган разкритикува американското правителство, след като оттегли предложение за сключване на оръжейна сделка за 1,2 милиона долара, която щеше доведе до оборудване на охраната му, пише вестник \"Дейли сабах\".Ердоган подчерта, че САЩ предоставят оръжие на терористични групи безплатно, докато в също време спират сделки със съюзника си.В понеделник Държавният департамент на САЩ информира Конгреса, че ще оттегли запланувана сделка, пояснявайки, че решението е по-молба на производителя на оръжия Sig Sauer, който поиска лиценза от американското правителство, необходим за износ на оръжие от САЩ.Решението е взето, след като избухнаха сблъсъци между охраната на Ердоган и поддръжници на ПКК пред Белия дом през май.По време на визитата си в Ню Йорк Ердоган заяви пред PBS: \"И след като не можем да се сдобием с тези оръжия от САЩ, защо ги дават на терористи в Сирия\".\"\", оплака се турският лидер.", "date": "2017.09.19", "title": "Не ни доставяте оръжие, а го давате на терористите безплатно, оплака се Ердоган от САЩ"}
{"url": "https://news.bg/bulgaria/chayka-se-sreshta-i-s-patriarh-neofit.html", "text": "Негово Светейшество Неофит, Патриарх Български и митрополит Софийски, прие генералния прокурор на Руската федерация Юрий Чайка.На срещата присъстваха и архимандрит Филип, настоятел на Патриаршеското представителство в София, представител на Московската патриаршия и на цяла Русия към Българския патриарх, главният прокурор Сотир Цацаров, заместникът му Ася Петрова и Н.Пр. Анатолий Макаров.\"Вярата и православието са изключително важен спояващ елемент между хората в обществото и православните народи\", изтъкна Юрий Чайка. Българският патриарх подари на руския си гост книгата \"Летопис на Българската православна църква\" и диск с песнопения в изпълнение на самия Патриарх.", "date": "2017.09.19", "title": "Чайка се среща и с Патриарх Неофит"}
{"url": "https://news.bg/world/porivite-na-vyatara-na-uragana-mariya-dostignaha-260-km-ch.html", "text": "Ураганът \"Мария\" отново достигна пета категория, след като за кратко отслабна до четвърта до остров Доминика, информира АП.Националният център за наблюдение на ураганите в Маями съобщи, че рано тази сутрин ураганът е достигнал пета категория. Центърът пояснява, че поривите на вятъра са достигнали 260 километра в час. Бурята е локализирана на около 100 километра западно-югозападно от друг карибски остров - Гваделупа. Движи се с 15 километра в час в западно-северозападна посока.Ураганът се е насочил към Вирджинските острови и Пуерто Рико, които ще бъдат ударени във вторник и сряда.Метеоролози не изключват да се увеличи интензивността на урагана и да създаде много проблеми.В същото време ураганът \"Хосе\" създаде опасни течения по Източното крайбрежие на САЩ. Бурята се намира на около 390 километра североизточно от Северна Каролина. Ураганът се придвижва с 15 километра в час. Поривите на вятъра достигат 120 километра в час.", "date": "2017.09.19", "title": "Поривите на вятъра на урагана \"Мария\" достигнаха 260 км/ч"}
{"url": "https://news.bg/crime/80-000-lv-vzeli-turchina-ispanetsa-i-konya-ot-ograbeniya-chuzhdenets.html", "text": "Разкрита и информация относно вчерашния грабеж в района на \"Илиянци\".Административният ръководител на СГП Емилия Русинова коментира, че извършителите са били задържани малко след престъплението.Чужденец е бил засечен, като пред неговия автомобил е спрял бус, а зад него друга лека кола. Тогава от спрялата зад него кола излизат маскирани, счупват стъклата на автомобила и взимат чантичката на пътуващия.В нея е имало около 80 000 хил.лв. Четиримата извършители са били задържани. Те са стари познайници на МВР и прокуратурата. Един от арестуваните е бил задържан за последните 8 месеца 3 пъти. Предстои да им бъде повдигнато обвинение.Припомняме, в началото на февруари, Али, Турчина, Пачата и Пирона са заловени от полицията в момент, когато са извършвали две взломни кражби на каси.Групата е съпричастна към извършване на множество взломни кражби, разбивания на каси и въоръжени грабежи, а по нея оперативно е работено повече от година.Изключително добре организирана престъпна група, коментира главният секретар на МВР.", "date": "2017.09.19", "title": "80 000 лв. взели Турчина, Испанеца и Коня от ограбения чужденец"}
{"url": "https://news.bg/crime/bandata-zadarzhana-na-am-trakiya-ubila-svoy-aver-za-da-ne-propee.html", "text": "Разкрито е убийството на таксиметров шофьор, извършено през февруари тази година в столицата. Това бе съобщено на съвместен брифинг на Софийската градска прокуратура, Специализираната прокуратура и МВР.Говорителят на градската прокуратура Емилия Русинова посочи, че убийството е било извършено на 11 февруари тази година в кв. \"Надежда\". По думите й в резултат на работата по това дело се е стигнало до арестуването на няколко души, за които са събрали доказателства , че са съпричастни към извършеното престъпление.Русинова уточни, че на две от лицата е повдигнато обвинение за убийство. Те са задържани за срок от 72 часа и в рамките на днешния ден ще бъдат изправени пред съда с искане за налагане на най-тежката мярка за неотклонение \"задържане под стража\".В хода на работата е било установено, че тези лица извършват разнородна престъпна дейност, но това е предмет на разследване на спецпрокуратурата. Единият от задържаните е физическият извършител, а другият е подбудител, уточни Русинова.Иван Гешев, административен ръководител на спрецпрокуратурата, добави, че починалият таксиметров шофьор е бил подсъдим по производство от 2012 г. за участие в организирана престъпна група за контрабанда и разпространение на наркотици.Основната версия за убийството е, че шофьорът е убит от групата, в която е участвал, защото другите членове са се опасявали, че през него ще изтече информация за дейността им.След като от СДВР са започнали работа по убийството е станало ясно, че групата се е занимавала с широк спектър от престъпна дейност. Тогава ГДБОП и спецпрокуратурата са се включили в разследването. В резултат на това за били задържани и привлечени като обвиняеми още три лица.В рамките на разследването са задържани огромно количество контрабандни цигари на стойност на 3,5 мнл. лв в един контейнер на пристанище Варна. Освен цигарите са задържани и малко количество амфетамини, марихуана, кокаин.На свой ред главният секретар на МВР Младен Маринов коментира, че групата е добре организирана, а самото убийство на таксиметровия шофьор показва, че \"нямат спирка\", когато има заплаха от изтичане на информация по отношение на членове на групата. По думите му е имало и други случаи, в които те са използвали силови действия спрямо други членове на групата. Убитият таксиметров шофьор е бил в състава на такава група, но е бил преценен като \"слабо звено\" в групата, уточни Маринов.", "date": "2017.09.19", "title": "Бандата, задържана на АМ \"Тракия\", убила свой авер, за да не пропее"}
{"url": "https://news.bg/world/tramp-obmislya-4-yuli-da-se-otbelyazva-s-golyam-voenen-parad.html", "text": "Впечатлен от военния парад на Деня на Бастилията във Франция, президентът на САЩ Доналд Тръмп обмисля на американския празник на 4 юли да се организира военен парад, информират световни агенции.Според вижданията на американския лидер парадите ще се провеждат в столицата Вашингтон на 4 юли. В тях ще участват танкове и самолети.Американският държавен глава сподели идеята си по време на разговори с френския си колега Еманюел Макрон, който покани Тръмп и първата дама Мелания на военния парад в центъра на Париж на Деня на Бастилията през юли.Тръмп изтъкна, че двучасовата процесия е била \"изключително нещо за Франция и за духа на Франция\", намеквайки, че иска същото и за американците.В обичайния си стил президентът на САЩ каза, че иска парадът да бъде по-голям и по-хубав от този, който е видял във Франция.\"Беше един от най-големите паради, които някога съм виждал\", изтъкна Тръмп.\"\", каза той.Доналд Тръмп подчерта, че на парада във Франция е имало представители от различни войски и въоръжените сили са били облечени с различни униформи.\"Наистина беше направено толкова добре\", смята той.Така че наистина обмисляме да организираме голям парад на 4 юли на Пенсилвания авеню, за да покажем военната си мощ, добави Тръмп.Американският лидер изтъкна, че е обсъдил идеята с шефа на канцеларията си Джон Кели.", "date": "2017.09.19", "title": "Тръмп обмисля 4 юли да се отбелязва с голям военен парад"}
{"url": "https://news.bg/politics/iskat-ostavkata-na-emil-karanikolov-ot-da-balgariya.html", "text": "Оставката на министъра на икономиката Емил Караниколов поискаха от партия \"Да, България\".В псевдо опит да оправдае своята активност за незаконно превземане на независим частен субект - оръжейното предприятие \"Дунарит\" АД - министър Караниколов първоначално обяви, че държавата ще спасява дружеството. Без то да има каквато и да е нужда да бъде спасявано, пишат от партията.Припомняме, лицензът на отбранителната фабрика бе замразен за 6 месеца през август. Към онзи момент предприятието имаше договори за близо 60 млн. долара. Чистата му печалба за 2016 година е 29 млн. лева, по думите на Караниколов пред bTV - 24 млн. лева. Ръководството на \"Дунарит\" подаде оставка, работниците неколкократно излизат на протест, а министърът на икономиката ги уверява, че държавата се грижи за тях.От политическата формация определят поведението на Караниколов, показано в първите 100 дни от управлението на кабинета \"Борисов 3\", като неадекватно и вредно.\"Дунарит\" се оказа длъжник на държавата след близо 2-годишна сага около неговия корпоративен контрол, както и след напълно преднамерени и добре планирани цесии, осветили търговски отношения на държавните институции с офшорката Viafot Ltd.. Единствената цел е то да бъде поставено в зависимост и да бъде превзето, смятат от формацията.Изплащането на , както и действията на друг частен субект \"Емко\" ООД, по отношение придобиването на контрол върху дружеството, за кратко поставиха държавата в ролята на догонващ. Това обаче само засили непремерените реакции на институциите, чието \"острие\" се оказа Караниколов - отнети лицензи, преместени поръчки, протакане на процедури, проверки от полиция и прокуратура.Сигналът е даден и той е недвусмислен -  ще бъдат погазени закони и Конституцията, по отношение защитата на частната собственост и осигуряването на еднакви правни условия за стопанска дейност.Това не е първата укорима изява на Караниколов, но категорично е достатъчна да го накара да поеме политическа отговорност предвид поста, който заема. В миналото, като директор на Агенция за приватизация, той има своята роля за прокарването на скандални сделки като продажбата на \"Булгартабак\" или пък Дипломатическия клуб в Бояна, удобно и безпроблемно озовали се в контрола на Делян Пеевски, мотивират искането си за оставката на министъра на икономиката от Да, България.От партията смятат, че предложенията на Караниколов за придобиване на , заедно с идеята за оглавяване от негова страна на нов междуведомствен съвет за развитие на оръжейните предприятия, е очевиден пример за впрягане на държавната мощ за . Там приходите са над 1 млрд. евро годишно, припомнят от партията на бившия правосъден министър Христо Иванов.Действията на министъра не са изненада. Още по време на приватизацията на \"Булгартабак\" той беше заявил, че: \"Държавата може да бъде изключително груба и самата Конституция го позволява, нищо че е частна собственост...\", припомнят думите на бившия председател на Агенцията за приватизация и настоящ министър на икономиката.Прочитът му на Конституцията, в която се е клел, трудно може да бъде по-неверен. Караниколов очевидно се провали в това да е изпълнител на волята и интересите на нацията, да се ръководи единствено от закона и да бъде политически неутрален. Затова настояваме да подаде своята оставка, пишат в открито писмо от \"Да България\".", "date": "2017.09.19", "title": "Искат оставката на Емил Караниколов от \"Да България\""}
{"url": "https://news.bg/disasters/uraganat-mariya-dostigna-peta-kategoriya.html", "text": "Ураганът \"Мария\" достигна пета категория. Това е най-високата степен на бедствието, което се движи по пътя на урагана \"Ирма\" в Карибския басейн, съобщиха световните информационни агенции. Скоростта на ветровете е до 260 км/час. Той удари Доминикана и се нарочва към Вирджинските острови. Предупреждения за задаващата се стихия са издадени за Гваделупа, Доминика, Сейнт Китс и Невис, Монсерат и Мартиника.Наредена бе евакуация на намиращите се там хора. Някои от тези острови все още се възстановяват, след като бяха ударени от \"Ирма\", който беше от петата най-висока категория и който остави след себе си най-малко 37 жертви и предизвика щети за милиарди долари.САЩ следят с внимание движението на урагана. Метеоролог от AccuWeather заяви, че надеждите са бедствието да промени курса си, преди да достигне Флорида, но това едва ли ще се случи.", "date": "2017.09.19", "title": "Ураганът \"Мария\" достигна пета категория "}
{"url": "https://news.bg/int-politics/sasht-prashtat-oshte-3000-voenni-v-afganistan.html", "text": "САЩ ще изпратят още 3000 военни в Афганистан. Такова е решението на министъра на отбраната Джеймс Матис, предадоха световните информационни агенции.От Пентагона обаче няма да дадат повече детайли. Това заяви министърът пред журналисти, като припомни желанието на президента Доналд Тръмп нарочно да не се разкрива информация, която да бъде използвана от врага. Някои от военните вече са заминали за Афганистан. Предстои Матис да подпише последните заповеди. Припомняме, че в края на август стана ясно, че ще бъдат разположени още военни. Не беше решено обаче колко точно ще са те. Тръмп тогава одобри документ за новата стратегия на Белия дом за Афганистан.Към момента в Афганистан има около 8400 американски военни и около 5000 от други партньорски държави от НАТО.", "date": "2017.09.19", "title": "САЩ пращат още 3000 военни в Афганистан "}
{"url": "https://news.bg/int-politics/tramp-se-nadyava-demokratsiyata-da-se-vazstanovi-skoro-vav-venetsuela.html", "text": "Американският президент Доналд Тръмп изрази надежда демокрацията във Венецуела скоро да се възстанови, съобщиха световните информационни агенции. Той направи това изявление на вечеря с латиноамериканските лидери преди речта му пред Общото събрание на ООН. Държавният глава призова колегите си към повече ангажираност и помощ на страната в този тежък период. По думите му, като отговорни съседи те трябва да са подготвени да окажат съдействие на венецуелския народ да си върнат страната. Ние сме готови на действия, ако това продължи, заяви той без да уточнява какви са те. Венецуела е изправена пред влошаваща се икономическа криза, която предизвика недостиг на храна и лекарства. Протестите на опозицията доведоха до 125 жертви между април и юли.Каракас обаче редовно обвинява външни сили, сред които най-вече САЩ за положението в страната. ", "date": "2017.09.19", "title": "Тръмп се надява демокрацията да се възстанови скоро във Венецуела "}
{"url": "https://news.bg/bulgaria/ns-izbira-shef-na-noi.html", "text": "Парламентът избира нов управител на Националния осигурителен институт, припомни БНТ.Единствен кандидат за поста е заместник социалният министър Ивайло Иванов, номиниран от ГЕРБ и Обединените патриоти.Миналата седмица той беше изслушан от социалната комисия в парламента. Иванов увери, че няма да прави съкращения.Концепцията му до 2021 година предвижда въвеждането на повече електронни услуги.От 2019 година документите за майчинство и безработица ще се подават по интернет.Като първа своя задача той посочи ревизия на издадените болнични, а след анализ на данните ще се предприемат мерки срещу фалшивите документи.За първата половина на настоящата година НОИ е изплатил 238 милиона лева за болнични листове.", "date": "2017.09.19", "title": "НС избира шеф на НОИ"}
{"url": "https://news.bg/politics/ot-nyu-jork-prezidentat-moli-savetnitsite-okolo-borisov-da-chetat-poveche.html", "text": "Президентът Румен Радев коментира пред БНТ, че премиерът е подведен от своите съветници по въпроса за избора на боен изтребител за армията.В Ню Йорк, където е на посещение за сесията на общото събрание на ООН, Радев определи избора на \"Грипен\" като напълно прозрачна процедура.Той отрече да е давал становище за този тип самолет, ставало въпрос за нещо съвсем друго нещо, за делегация идваща в България. \"Не може да си прочел един хвърчащ документ, а има сто такива, и да излизаш и казваш най-странни твърдения\", заяви още Румен Радев. Президентът уточни също така, че премиерът Пламен Орешарски не е търсил негова експертиза по отношение на шведския изтребител \"Грипен\".Темата за изтребителите е вече досадна на народа, смята Радев. Помолен да коментира думи на министър-председателя Бойко Борисов по отношение на придобиването на нов боен самолет, президентът посочи, че в ръцете на правителството са ресурсите, но и отговорността за модернизацията на Българската армия.Радев се надява, премиерът да не си мени решенията. \"Национална сигурност не се гради с ежедневна смяна на позициите. Товa е стратегическа сфера за сигурността и за бъдещето на страната\", категоричен е държавният глава. Румен Радев съветва и моли Бойко Борисов и съветниците му да четат и да не се заблуждава премиера с глупави становища. За казусът с изтребителя, той коментира, че това е най-добрата процедура в България по равнопоставеност, прозрачност и обективност.Радев повторно помоли \"тези хора да четат, не го правят изобщо.\"Държавите-членки на ООН трябва да представят своите предложения и да постигнат консенсус за предприемането на реформи, които да увеличат ефективността в работата на Организацията и да ускорят процеса по вземане на решения в случаи на кризи, коментира президентът Румен Радев пред представители на български медии.\"Кризите възникват и се развиват много бързо, а постигането на консенсус понякога изисква твърде много време\", подчерта държавният глава.", "date": "2017.09.19", "title": "От Ню Йорк президентът моли съветниците около Борисов да четат повече"}
{"url": "https://news.bg/education/nad-200-hil-detsa-lipsvat-ot-obrazovatelnata-sistema.html", "text": "Има много деца, които преждевременно са отпаднали от образователната система. Най-общата информация показва, че малко над 200 000 липсват, но една част от тях са трайно извън страната. Това каза министърът на образованието Красимир Вълчев в ефира на БТВ.Учебната година започна спокойно, но пред системата има множество предизвикателства и задачи, каза Вълчев. Основната е всяко дете да бъде включено ефективно в образователната система като се започне още от детската градина.Мобилните екипи са обходили до вчера около 50 000 адреса, каза Вълчев. По думите му част от тези деца не са в страната, друга част живеят на други адреси, трети вече са се записали към 15 септември. Вълчев каза, че до края на октомври ще има информация за всяко едно дете от тези 200 000.Освен, че ще бъде записано дали то е включено в системата или е в чужбина, ще има и предписани мерки за тези деца, които са в България, уточни министърът.Вълчев посочи, че 13-14% от учениците са преждевременно отпаднали от системата. Това е значително предизвикателство пред страната ни, каза Вълчев и добави, че сред приоритетите на правителството е да се направи така, че да се обхванат тези деца и да бъдат включени ефективно в образователната система.Един мобилен екип е съставен от педагози, учители, представители на агенцията за социално подпомагане и др, уточни Вълчев. Първата им задача е да намерят родителите и да ги убедят да запишат децата си. Провеждат се и разговори и има и санкции, добави Вълчев.\"Обвързали сме посещаемостта със семейните помощи. Ще предложим заедно с Министерството на труда и социалната политика и други социални плащания да се обвържат с посещаемостта\", заяви министърът на образованието.Той добави, че ако едно дете не знае български в първи клас то започва да изостава. Вълчев посочи, че 18-24% са децата, чиито българският език не е майчин.По отношение на агресията в училище, Вълчев смята, че това е един от проблемите на съвременното ни общество. По думите му този проблем не може да се реши с единични мерки.\"Надявам се от началното на идната календарна година да имаме повече психолози и педагогически съветници в училищата\", добави Вълчев.Най-важна е работата с учителите, подчерта още министърът. Трябва да се работи с детето и индивидуалната работа е ключът за справяне с агресивното поведение.Липсват начални учители и такива по природни науки, заяви Вълчев.", "date": "2017.09.19", "title": "Над 200 хил. деца липсват от образователната система"}
{"url": "https://news.bg/bulgaria/ryanair-otmenya-poletite-na-nad-400-hil-patnitsi.html", "text": "Ryanair отменя полетите на 400 000 пътници до края на октомври, съобщава \"Гардиън\". Авиокомпанията изтъква като основната причина подобряването на точността на полетите.На пресконференция в Дъблин след негодувание на пътниците и спад на цената на акциите на компанията, главният изпълнителен директор Майкъл О'Лиъри се извини \"безрезервно\" .Ryanair ще анулира 40 до 50 полета всеки ден до 31 октомври, а авиокомпанията обещава да съсредоточи съкращенията върху маршрути, където алтернативните полети са по-лесно достъпни. О'Лиъри заяви, че клиентите, чиито полети са били отменени, са получили имейл до понеделник вечерта.Той каза, че 75% до 80% от пътниците ще бъдат пренасочени безплатно в рамките на един ден от очакваната им дата на заминаване и ще бъде изплатена компенсация от 240 до 400 евро (от £ 212 до £ 354) в зависимост от продължителността на пътуването.\"Няма да плащаме за полети на други авиокомпании\", каза той. \"Не можем да си позволим да плащаме високите разходи на нашите конкуренти\".", "date": "2017.09.19", "title": "\"Ryanair\" отменя полетите на над 400 хил. пътници"}
{"url": "https://news.bg/int-politics/liderat-na-mianmar-osazhda-vsichki-narusheniya-na-choveshkite-prava.html", "text": "Лидерът на Мианмар Аун Сан Су Чи коментира, че не се страхува от \"международно разследване и наблюдение\" на управлението на правителството във връзка с кризата с мюсюлманите рохинги, съобщава БиБиСи.Това е първото ѝ национално обръщение по въпроса за насилието в северния щат Ркахайн, където повече от 400 000 рохинги преминаха в Бангладеш.Тя каза, че повечето мюсюлмани не са избягали от щата и че насилието е престанало.Тя заявява и че от 5 септември няма \"въоръжени сблъсъци или операции по изчистване\". Допълва, че иска да говори с избягалите и останалите мюсюлмани, , за да разберат какво е в основата на кризата.Тя смята че разказите и ситуацията са изкривени от \"огромен айсберг на дезинформация\" и че напрежението се подклажда от фалшиви новини, популяризиращи интересите на терористите.Аун Сан Су Чи е изправена пред тежки критики заради начина на справяне с кризата.Насилието започна през август, когато имаше въоръжена атака срещу полицейски постове, за което бяха обвинени бойци на Рохинги.Мерките от страна на военните бяха Рохингите започнаха да бягат в Бангладеш, разказвайки се, че селата им са били изгорени и че те са били подложени на преследване от страна на военните.Военните твърдят, че операциите в северната щат Ракхайн са насочени към изкореняването на бойци и отрича насочването към цивилни граждани.Г-жа Су Чи коментира, че тази нейна реч е, защото не е в състояние да пътува до Общото събрание на ООН тази седмица.Тя допълва, че иска международната общност да знае какво прави правителството, за да се справи с положението.\"Ние осъждаме всички нарушения на човешките права и незаконно насилие. Ние сме ангажирани с възстановяването на мира, стабилността и върховенството на закона в цялата държава\", коментира Су Чи.Докато Су Чи е де факто ръководител на цивилното правителство на Мианмар, известен също като Бирма, военните имат истинска власт в щата Ракхайн, тъй като отговаря за вътрешната сигурност.", "date": "2017.09.19", "title": "Лидерът на Мианмар осъжда всички нарушения на човешките права"}
{"url": "https://news.bg/politics/za-jotova-atakata-sreshtu-radev-ne-pravi-chest-na-nito-edin-politik.html", "text": "Атаката, която идва от страната на парламентарната група на ГЕРБ и нейния председател Цветан Цветанов и квалификациите, които се отправят към президента Радев, според мен не правят чест на нито един политик. Това заяви в ефира на БТВ вицепрезидентът Илияна Йотова.Според нея президентството не води война с институциите. \"Работя добре с част от министрите, с които имаме допирни точки във връзка с моите правомощия\", каза Йотова.По повод критиките на Йотова към правителството, че се е забавило с позицията си по повод Украйна и за това, че там закон възпрепятства ученето на майчин език в училище, вицепрезидентът коментира, че това е недопустимо.\"Закъсняха, защото не е сериозно да имаш позиция, когато вече законът е приет. В момента се чака указът на президента Порошенко\", посочи Йотова. Тя уточни, че законът предвижда да няма български паралелки и учене на майчин език изцяло след 5 клас.\"Едно национално малцинство, за да поддържа своето самосъзнание, езикът е първата и най-важна неотменна част\", смята Йотова. На въпрос какво може да направи България в тази ситуация, Йотова каза, че ще има среща с вицепремиера, които отговаря по тези въпроси и трябва да се направи една сериозна българска позиция и официално да се представи на украинските власти.По думите й лошото било, че българската общност също не е знаела за този закон. Според нея не е нормално, когато се отнемат такива права, съответните малцинства да не бъдат запознати.Във връзка с Шенген Йотова коментира, че истинският успех за България ще е, когато Холандия и Германия кажат своето \"да\", а не, когато Жан-Клод Юнкер го заяви. Според нея условията за прием в Шенген ще бъдат затегнати.", "date": "2017.09.19", "title": "За Йотова атаката срещу Радев не прави чест на нито един политик"}
{"url": "https://news.bg/health/ruskiyat-paraplanerist-vse-oshte-e-s-opasnost-za-zhivota.html", "text": "През тази нощ руският парапланерист, който пострада тежко при падане в района над Сопот, близо до х. Незабравка е претръпял по спешност операция в Клиниката по ортопедия и травматология на УМБАЛ \"Св. Анна\" - София АД.Фиксирани са тежките счупвания на двете подбедрици и глезена.Предстои му и операция на фрактурите на бедрена кост и гръбнака. Установени са фрактури на ребрата.Пациентът е стабилизиран, но все още е с опасност за живота, заяви проф. Стефан Станчев - началник на Клиниката по ортопедия и травамтология на УМБАЛ \"Св. Анна\" - София АД.", "date": "2017.09.19", "title": "Руският парапланерист все още е с опасност за живота"}
{"url": "https://news.bg/bulgaria/desislava-atanasova-dumite-na-prezidenta-ne-tryabva-da-se-sblaskvat-s-fakti.html", "text": "\"Мина изслушването на кандидатите за членове на ВСС в правна комисия. Предстои гласуването в пленарна зала\", обясни Десислава Атанасова от ГЕРБ пред БНТ. Атанасова предположи, че през тази седмица, ако влезе като точка в програмата за работа, ще се случи и гласуването.Тя коментира и че обвиненията, отправени към президента Румен Радев, са свързани с факти. По думите й предстои Комисията, която ще проучва сделката за купуване на изтребители в Народното събрание, да провери тези факти.\"На хората и на обществото вече им е досаден разговорът за лобисти. Надявам се всички, в каквито и позиции да са били, да са лобирали за българския интерес\", изтъква депутата от ГЕРБ.По мнението на Атанасова колегата й Антон Тодоров има конкретни факти и тя предполага, че сформираната в НС комисия, ще провери тези факти.\"За да имат тежест думите, дори и на президента, те не трябва да са в сблъсък с фактите\", допълни тя.Управляващите и президентът задочно водят спор относно купуването на бойни самолети.От ГЕРБ обявиха, че президентът Румен Радев в качеството си на командир на Военновъздушните сили е водил преговори с производителите на \"Грипен\". на това изказване, президентът отговори от Ню Йорк, където е на 72-та сесия на Общото събрание на ООН.", "date": "2017.09.19", "title": "Десислава Атанасова: Думите на президента, не трябва да се сблъскват с факти"}
{"url": "https://news.bg/crime/politsiyata-otkri-40-migranti-v-stolichniya-kv-moderno-predgradie.html", "text": "Намерени са 40 нелегални мигранти тази сутрин в къща в столичния квартал \"Модерно предградие\" при мащабна полицейска операция, съобщава БТВ.Мигрантите са от Ирак и Сирия, а сред тях има и девет деца. Търсят се преводачи, които да говорят със задържаните.По непотвърдена информация, на адреса и друг път са намирани незаконно пребиваващи. На място има заселено полицейско присъствие, а собственикът на къщата се издирва. Операцията продължава.", "date": "2017.09.19", "title": "Полицията откри 40 мигранти в столичния кв. \"Модерно предградие\""}
{"url": "https://news.bg/bulgaria/prezidentat-vrachi-otlichiya-za-borba-s-ekstremizma.html", "text": "\"Изправени сме пред предизвикателството да се противопоставим на екстремизма не само като общества, но и като личности и можем да постигнем успех само ако отстояваме своите ценности и отдаваме почит към хората, които са преoдолели страха си и са се опълчили срещу насилието\" - това заяви президентът Румен Радев на международен форум в Ню Йорк под патронажа на ЮНЕСКО, на който беше представена \"Глобалната коалиция за надежда\". Румен Радев е начело на българската делегация, която участва в 72-ата сесия на Общото събрание на ООН.\"Глобалната коалиция за надежда\" всяка година дава отличия на хора, които са рискували живота си в борбата с екстремизма или са извършили действия в защита на културното наследство и изграждането на мостове между културите.\"Краят на студената война породи надежда за създаването на сигурен и проспериращ свят, но днес сме изправени пред все повече предизвикателства, които застрашават мира и стабилността\", подчерта в изказването си Румен Радев. Държавният глава призова никога да не се забравя примерът на хората, които имат убедеността, куража и силата да се борят за по-доброто бъдеще на човечеството.Българският президент отличи полковник Матю Богданос за приноса му в изобличаването на връзката между трафика на културни ценности и финансирането на тероризма. Държаният ни глава връчи отличие и на лейтенант Кохар Салех за приноса ѝ в борбата с Ислямска държава.На среща с водещите еврейски организации от САЩ по-рано днес, президентът призова за увеличаване на инвестициите от САЩ и Израел в България като акцентира на областта на информационните технологии. Държавният глава заяви, че по-скорошното отпадане на визите за българските граждани, които пътуват и работят в САЩ, ще даде нов импулс на двустранното икономическо сътрудничество.", "date": "2017.09.19", "title": "Президентът връчи отличия за борба с екстремизма"}
{"url": "https://news.bg/politics/glavchev-privikva-ukrainskiya-poslanik-za-izuchavaneto-na-maychin-ezik-v-ukrayna.html", "text": "Председателят на парламента Димитър Главчев привиква украинския посланик у нас по темата за ограниченията за изучаване на майчин език в Украйна.Предстои двамата да направят изявления след срещата, която ще се проведе по обед в сградата на НС. Припомняме, България, Гърция, Румъния и обучението на майчин език, както се предвижда в Образователния закон, който бе приет на второ четене от украинския парламент.Преди дни външните министри на четирите страни, изпратиха писма до украинския си колега, с копия до генералния секретар на Европейския съвет Торбьорн Ягланд и Върховният комисар на ООН за националните малцинства Ламберто Заниер.Украинското законодателство предвижда възможността за изучаването на майчин език до пети клас, след което всички предмети, ще бъдат учени на украински език.Освен това, се предвижда украинският да стане единствен език в системата на средното, професионалното и висшето образование.", "date": "2017.09.19", "title": "Главчев привиква украинския посланик за изучаването на майчин език в Украйна"}
{"url": "https://news.bg/bulgaria/shofyori-zaginaha-na-myasto-pri-tezhka-katastrofa-kray-dobrich.html", "text": "Шофьорите на товарни автомобили загинаха на място при сблъсък на тир-овете, съобщава БНТ.Тежката катастрофа е станала в района на \"Пети километър\" край Добрич. При сблъсъка на двата товарни автомобила на място са загинали шофьорите и на двете превозни средства.Пътят по участъка от Добрич до разклона за с. Стефаново временно е затворен. Обходния маршрут е през Добрич - с. Бранище - с. Стефаново - с. Стожер.", "date": "2017.09.19", "title": "Шофьори загинаха на място при тежка катастрофа край Добрич"}
{"url": "https://news.bg/world/obedineni-islyamistki-grupirovki-zapochnaha-ofanziva-kray-hama.html", "text": "Джихадисти стартират голяма атака срещу сирийското правителство близо до Хама, съобщава Ройтерс.Групите започват голяма атака срещу държаните от правителството райони в Северозападна Сирия, съобщава и сирийската обсерватория за правата на човека и медия ръководена от ливанската група \"Хизбула\".Атаката на север от град Хама, оглавявана от джихадистки групи, е най-голямата офанзива в тази област от март насам и подчертава усложненията, пред които са изправени руските дипломатически усилия за запазване на прекратяването на огъня в Западна Сирия.Няколко групи са включени в добре планираната атака срещу селата, държани от правителството, съобщи Обсерваторията, включително Тахрир ал-Шам - съюз на ислямистки групировки, ръководени от джихадистката група, известна по-рано като фронта \"Нусра\".Военният информационен център, ръководен от Хизбула, коментира че армията и нейните съюзници отблъскват мащабна атака в района от фронта \"Нусра\" и свързани с нея фракции.Обсерваторията съобщава, че военни самолети извършват въздушни удари в района и са започнали ожесточени сблъсъци. Бунтовниците, участващи в нападението, включват джихадистката група \"Ислямска партия на Тюркистан\" и група от Свободната сирийска армия.Северният район на Хама е в съседство с бунтовната провинция Идлиб, която до голяма степен се контролира от Нусра.", "date": "2017.09.19", "title": "Обединени ислямистки групировки започнаха офанзива край Хама "}
{"url": "https://news.bg/press/balgariya-e-predala-na-turtsiya-oshte-9-politicheski-begaltsi-sofiya-pregovarya-za-evropari-za-tretata-liniya-na-metroto.html", "text": "Турция. \"Сега\":България е предала на Турция още 9 политически бегълциМиналата есен МВР предаде седем турски граждани, които искаха убежище у нас. За случая се разбра от турските медии.България продължава да играе по свирката на режима в Турция и да пренебрегва политиката на Европейския съюз, който осъжда остро масовите гонения след опита за преврат на 15 юли 2016 г. Страната ни все така масово отказва закрила на турци, поискали убежище по политически причини, показва справка на Държавната агенция за бежанците (ДАБ).От началото на годината до края на август 12 граждани на Турция са поискали закрила в България. Девет от тях са получили отказ за бежански или хуманитарен статут, останалите трима очевидно са избягали от страната, защото производствата им са прекратени. Според справката на агенцията става дума само за мъже на възраст между 18 и 64 г. В справките за предоставен бежански и хуманитарен статут не фигурира нито един турчин. Ог агенцията не отговориха на въпросите на \"Сега\" с какви мотиви отказват на южните ни съседи, но от съдебните решения в Софийския административен съд може да се добие представа за какво става дума.Метро. \"Монитор\":София преговаря за европари за третата линия на метротоСтоличната община води преговори с Европейската инвестиционна банка за финансиране на третата линия на метрото. Това стана ясно след срещата на кмета на София Йорданка Фандъкова с президента на ЕИБ Вернер Хойер. София ще иска пари и за трета фаза на Завода за преработка на отпадъци, с която ще бъде изградена RDF гориво в \"Топлофикация - София\". От Общината очакват и разрешението на ЕИБ с остатъка от средствата за закупуване на автобуси, който е в размер на 8.6 млн. лева, да бъде насочен за закупуване на нови 22 броя автобуси на природен газ.\"С финансовата подкрепа на банката в столицата през последните години са реализирани много важни проекти. Над 251 млн. евро са вложени при строителството на втората линия на метрото и разширението на първа \"Младост - Цариградско шосе\", първа и втора фаза на Завода за преработка на битови отпадъци, кръстовища на две нива, инвестиционна програма за рехабилитация на улици и булеварди, доставка на нови автобуси за градския транспорт\", отбеляза Фандъкова.НАТО.\"Дума\":Борисов готов за война с Москва, ако НАТО кажеБойко Борисов призна, че е готов да обяви война на Русия, ако НАТО поиска това. В коментар за доклада за националната сигурност, в който Москва е обявена за заплаха, той се оправда, че това било позиция на НАТО, чийто член е България. В доктрината на НАТО основната заплаха е Русия - това съм казал, това пише в доклада, това го пишеше и миналата година, заяви премиерът.Русия не е заплаха, а стратегическа възможност за европейска България, категорична е Корнелия Нинова. Тя даде примери с други страни членки на НАТО като Германия, Франция, Унгария и Гърция, чиито лидери определят Русия като партньор. Това са лидери, които знаят какво е национален интерес и как се брани той, смята Нинова.\"Грипен\".\"24 Часа\":Депутат от ГЕРБ обвини президента Радев, че е преговарял за \"Грипен\"Президентът Румен Радев е лобирал за покупката на шведските изтребители \"Грипен\" още като зам.-командир на ВВС. Това обяви депутатът от ГЕРБ Антон Тодоров в отговор на думите на президента, че в комисията за проверка на покупката на нов боен самолет лобистите са победили експертите.Тодоров е член на тази временна комисия. Тя откри, че е била подменена методиката за избор на нов изтребител без задължителното одобрение на министър.Тодоров показа документи от 2014 г. От кабинета на тогавашния премиер са поискали от Радев, който освен зам.-командир на ВВС е бил и шеф на екипа за избор на нов боен самолет, опорни точки за разговор с изпълнителния директор на СААБ Хакан Бушке.", "date": "2017.09.19", "title": "България е предала на Турция още 9 политически бегълци; София преговаря за европари за третата линия на метрото"}
{"url": "https://news.bg/regions/katastrofa-ogranichi-dvizhenieto-po-patya-pleven-lukovit.html", "text": "Катастрофа ограничи движението по път I-3 Плевен-Луковит, в района на Горни Дъбник.Това съобщиха от пресцентъра на АПИ. Обходният маршрут е Г. Дъбник-Крушовица-Садовец-Телиш.", "date": "2017.09.19", "title": "Катастрофа ограничи движението по пътя Плевен-Луковит"}
{"url": "https://news.bg/regions/poreden-protest-za-zapazvane-na-bedechka-provedoha-starozagortsi.html", "text": "Нетрадиционен протест за пълно запазване на \"Бедечка\" като парк и срещу застрояването на зелените площи се проведе в понеделник вечерта в Стара Загора, предаде bTV.Състезание за най-големи сапунени мехури, занятия по йога и игри на стражари и апаши бяха част от акцията.За протеста бе съобщено преди дни. Поводът са намеренията на община Стара Загора южната част на парка да бъде изключена като зона за залесяване и в нея да може да се строи.В края на септември Общинският съвет ще разглежда устройствения план и ще реши окончателно съдбата на спорната територия.Целта на протеста е в три основни насоки. От \"Запазете Бедечка\" очакват, че вновия общ устройствен план няма да се отредят в последния момент нови петна за строителство и няма да се издават нови разрешителни. Най-застрашени са околностите на Стария чинар в сърцето на парка. Там вече са построени няколко кооперации, но има апетити за нови.Организаторите на протеста очакват, че няма да се отрежда за застрояване територията на парка в близост до т.нар. Зелен клин. Там има дървета, които трябва да останат. Теренът е на популярна верига хипермаркети.Припомняме, че референдумът по темата да се строи ли в местността или да се превърне в парк се провали поради ниска активност. В допитването участваха едва 16% от имащите право на глас. Но с 85% мнозинство, надделя позицията за запазване на застрашения от застрояване парк  ", "date": "2017.09.19", "title": "Пореден протест за запазване на \"Бедечка\" проведоха старозагорци "}
{"url": "https://news.bg/world/pochina-stanislav-petrov-predotvratil-yadrena-voyna-mezhdu-sssr-i-sasht.html", "text": "Бивш съветски военнослужещ, който се твърди, че е предотвратил ядрена катастрофа в пика на Студената война, е починал на 77 г., информира БиБиСи.Станислав Петров е бил на смяна в руски център за ранно предупреждение при ядрена заплаха през 1983 г., когато компютрите погрешно засичат, че САЩ са изстреляли ракети към СССР. Той взема важно решение, че тревогата е фалшива и не докладва на началниците си. Действията му, появили се на бял свят години по-късно, вероятно предотвратяват ядрена война.Петров е починал в дома си в Москва през май, но информацията за смъртта му става публична едва тази седмица.В интервю за БиБиСи през 2013 г. Петров разказа как е получил информация в ранните часове на 26 септември 1983 г., която подсказвала, че са изстреляни американски ракети., разказа той.Вместо да се свърже с началниците си, Петров съобщава на дежурния офицер в щаба за неизправност в системата.Ако Петров е взел друго решение, минути по-късно е имало вероятност от ядрена война., спомня си Петров.По-късно разследване показва, че съветските сателити погрешно са идентифицирали слънчевата светлина, която се е отразила върху облаци като двигатели на междуконтинентални балистични ракети.Петров, пенсионирал се като подполковник, е починал на 19 май.", "date": "2017.09.19", "title": "Почина Станислав Петров, предотвратил ядрена война между СССР и САЩ"}
{"url": "https://news.bg/world/tramp-aktsentira-na-osta-na-zloto-v-predstoyashtata-rech-pred-oon.html", "text": "Американският президент Доналд Тръмп ще използва първата си реч пред Общото събрание на ООН днес следобед, за да призове международната общност да предприеме действия срещу Северна Корея и Иран, които той ще обрисува като двойна заплаха за глобалната сигурност.Това съобщи Белият дом, представяйки извадка от речта на Тръмп, която ще изнесе на 72-то Общо събрание на ООН, пише \"Гардиън\".Държавният глава ще предупреди страните членки, че рискуват да влязат в \"историята като наблюдатели\", ако не се мобилизират срещу подобни заплахи, поясни представител на Белия дом.Източникът добави, че Тръмп също ще използва обръщението си, за да представи визията си как държавите могат да си сътрудничат пред подобни предизвикателства, но без да се компрометира техният суверенитет. Подходът на Тръмп ще е в съответствие с визията му за \"Америка преди всичко\".Представителят поясни, че речта на американския лидер е с фокус \"световните режими, които заплашват сигурността\".Но Тръмп ще направи разлика между иранското правителство и иранския народ.Кризата във Венецуела и заплахата от тероризъм също ще бъдат повдигнати от Тръмп.Решението да акцентира върху Северна Корея и Иран вероятно ще доведе до сравнения с речта на Джордж У. Буш \"За състоянието на съюза\" пред Конгреса през 2002 г., когато той описа Северна Корея, Иран и Ирак като \"оста на злото\".Малко по-късно Буш нахлу в Ирак.", "date": "2017.09.19", "title": "Тръмп акцентира на „оста на злото” в предстоящата реч пред ООН"}
{"url": "https://news.bg/bulgaria/i-premierat-obsadi-sigurnostta-s-chayka.html", "text": "Министър-председателят Бойко Борисов се срещна с генералния прокурор на Руската федерация Юрий Чайка.На официалната срещата присъстваха и главният прокурор Сотир Цацаров и Н.Пр. Анатолий Макаров, извънреден и пълномощен посланик на Руската федерация.Премиерът и генералният руски прокурор обсъдиха актуални теми относно сигурността и борбата с тероризма. По време на разговора в Министерския съвет Борисов изтъкна българския интерес руски туристи да посещават страната ни. Премиерът благодари и на службите на двете страни, че са осигурили спокоен сезон за почиващите у нас.Министър-председателят коментира и търговско-икономическите отношения между България и Русия. По негови думи ще е от взаимна полза тяхното развитие да продължи.Припомняме, че вчера руският генерален прокурор се срещна с главния прокурор на България Сотир Цацаров.Двамата обвинители също обсъждаха борбата с екстремизма и сигурността. ", "date": "2017.09.19", "title": "И премиерът обсъди сигурността с Чайка"}
{"url": "https://news.bg/world/v-evropa-ekstremistkata-propaganda-nay-razprostranena-na-ostrova.html", "text": "Онлайн джихадистката пропаганда привлича повече кликвания във Великобритания в сравнение с друга държава в Европа. Това показва , цитирано от БиБиСи.Великобритания е петата държава в света по разпространение на екстремистко съдържание сред гражданите си след Турция, САЩ, Саудитска Арабия и Ирак, става ясно от изследването.Институтът подсказва, че британското общество би подкрепило ново законодателство, криминализиращо четенето на съдържание, възхваляващо терора.Правителството на Обединеното кралство е призовало компании като Facebook и Google да направят повече за премахване на джихадистки материали.Бившият американски военен шеф генерал Дейвид Петреъс, който е подготвил предговора на доклада, отбелязва, че усилията в борбата срещу онлайн екстремизма са \"неадекватни\".По думите му бомбената атака в лондонското метро през миналата седмица \"просто още веднъж подчертава естеството на тази заплаха\".\"Статуквото е неприемливо\", допълва той.В доклада са поместени данни от анкетирането на 2001 души във Великобритания. 74 на сто от респондентите подкрепят нови закони, криминализиращи \"постоянно консумиране\" на екстремистки онлайн материали.В изследването от 130 страници се посочва, че ДАЕШ (\"Ислямска държава\") създава повече от 100 нови статии, видеоматериали и вестници на седмица.", "date": "2017.09.19", "title": "В Европа екстремистката пропаганда най-разпространена на Острова"}
{"url": "https://news.bg/politics/konsensus-konkurentosposobnost-i-koheziya-sa-stalbovete-na-predsedatelstvoto-ni.html", "text": "Консенсус, конкурентоспособност и кохезия са трите основни стълба на председателството ни на ЕС. Това стана ясно от коментарите на министъра по европредседателството Лиляна Павлова на дискусия в НС за сигурността по време на ръководството ни на общността.Приоритет остава европейската перспектива на Западните Балкани, както стана ясно от думите на министъра. Очаквано ще бъде поставена темата за сигурността. Декември ще има готова програма за председателството ни. Павлова подчерта , че календарът с мероприятията за евроръководството ни вече е готов. Над 230 събития ще се проведат у нас. 1400 ще са събитията за председателството ни в Брюксел.Правосъдният министър Цецка Цачева очаква да се подобри комуникацията с гражданите. ЕС трябва да е фактор на стабилността и сигурността, според нея. Силна единна и независима европейска прокуратура иска Цачева. До момента е извървян един нелек път, подчерта тя. Очаква се ЕП да приеме регламент за създаването й.Прокурорите в отделните членки ще могат да работят съвместно, а тяхната независимост ще е гарантирана. Приоритет по време на председателството остава електронното правосъдие. Електронното правосъдие е тема, която е изключително важна, отчете министър Цачева.Силовият министър Валентин Радев акцентира пък върху Брекзит. Според него европредседателството е шанс. Основните теми в Европа са миграцията и сигурността, отчете той. Важно е активното полицейско сътрудничество и обмена на информация.Вече се говори за качествена информация, която да се обменя между базата данни на членките. Радев отчете намален миграционен натиск. Огромни очаквания има да се постигне консенсус по регламента Дъблин.Председателят на вътрешната комисия Цветан Цветанов също вижда шанс за страната ни. Той похвали страната ни за начина, по който охранява външната граница на ЕС. Цветанов смята,че сме надежден партньор на общността.", "date": "2017.09.19", "title": "Консенсус, конкурентоспособност и кохезия са стълбовете на председателството ни "}
{"url": "https://news.bg/world/parva-publichna-sreshta-mezhdu-sisi-i-netanyahu.html", "text": "Президентът на Египет Абдел Фатах ал Сиси проведе първа публична среща с израелския премиер Бенямин Нетаняху, обявиха от прессекретарята на държавния глава на Египет, цитирани от АП.Срещата се проведе в Ню Йорк. Двамата обсъдиха мирния процес в Близкия изток.Сиси подчертал важността да се \"\", се подчертава в съобщението.Двамата лидери са обсъдили \"начини за възобновяване на мирния процес и установяването на палестинска държава\", се казва още.Мирните усилия между палестинците и израелците влязоха в задънена улица през пролетта на 2014 г. след поредния опит на САЩ да помогнат за организирането на разговори.Американският президент Доналд Тръмп, който посети Израел и Западния бряг през май, вярва, че може да посредничи за сключване на споразумение за траен мир.Тръмп се срещна с Нетаняху в Ню Йорк преди началото на дебата в Общото събрание на ООН. Той отново изрази надежда да се достигне до мир в региона.", "date": "2017.09.19", "title": "Първа публична среща между Сиси и Нетаняху"}
{"url": "https://news.bg/bulgaria/baltadzhi-uveryava-che-balgarite-v-ukrayna-shte-uchat-maychiniya-si-ezik.html", "text": "Председателят на парламента Димитър Главчев сподели след срещата си с украинския посланик у нас Микола Балтаджи своята загриженост от спорния закон.Стана ясно, че председателят на Народното събрание ще бъде на посещение в Украйна. Там Главчев ще се срещне с българите и желае да може да им даде коректна информация.Посланикът Микола Балтаджи коментира пред медиите, че в Украйна се извършва радикална образователна реформа. Той иска в Украйна да има европейска, а не съветска или постсъветска образователна система.Балтаджи подчерта, че основният език в Украйна е украинският, а според него с реформата няма да се засегнат правата на малцинствата.По думите му украинският просветен закон е пратен за съгласуване в Съвета на Европа. Микола Балтаджи подчерта, че Украйна ще работи в сътрудничество с европейските институции.Оказва се, че децата от малцинствата от различни общности не учели достатъчно украински и отпадали от образователната система. Отпадали и от пазара на труда и се самоизолирали, поясни посланикът.Българите и останалите малцинства и занапред ще продължат да учат майчин език, увери Балтаджи. \"Нищо не се закрива, нищо няма да се закрива\", поясни посланикът и посочи, че българчетата щели да продължат да изучават майчин език.Самият Димитър Главчев е доволен, че няма да се ограничи правото на бесарабските българчета да учат български език.", "date": "2017.09.19", "title": "Балтаджи уверява, че българите в Украйна ще учат майчиния си език"}
{"url": "https://news.bg/world/40-3-mln-robi-po-sveta-prez-2016-g.html", "text": "40,3 милиона души са жертва на модерно робство през 2016 г. ¼ от тях са деца. Това показва нова световна статистика за робството, цитирана от \"Гардиън\".Данните са изнесени от Международната организация на труда и Walk Free Foundation.24,9 милиона души по света са в капана на принудителния труд, включително 16 милиона в частния сектор, 4,1 милиона са жертва на принудителен труд, наложен от държавата, включително задължителна военна служба и селскостопанска работа, 4,8 милиона души са сексуално експлоатирани, а 15,4 милиона души принудително са сключили брак през миналата година. От общо 40,3 милиона роби 10 милиона са деца, показва докладът 2017 Estimates of Modern Slavery.50% от подложените близо 25 милиона души на принудителен труд са превърнати в роби заради дълг.Принудителният брак пък за първи път е включен към данните за модерното робство.Най-вече робство е регистрирано в Африка, Азия и района на Тихия океан, въпреки че тези резултати трябва да се приемат \"предпазливо\" заради липса на информация от арабски държави и Западното полукълбо.Авторите на изследването са установили, че повече от 70% от 4,8 милиона жертви на секс трафик са в Азия и Тихоокеанския регион, докато принудителният брак преобладава в африкански държави.Информацията е събрана за период от 5 г., включително интервюта с повече от 71 000 души от 48 държави.", "date": "2017.09.19", "title": "40,3 млн. роби по света през 2016 г. "}
{"url": "https://news.bg/politics/izbraha-ivaylo-ivanov-za-shef-na-noi.html", "text": "На извънредно заседание в парламента избраха Ивайло Иванов за председател на НОИ.В пленарна зала 183 депутати гласуваха \"за\", един гласува \"въздържал се\". Ивайло Иванов е избран за срок от 4 години.Припомняме, Иванов бе единственият кандидат за поста. Досега той бе заместник социален, номиниран от ГЕРБ и Обединените патриоти. Предишният управител на НОИ - Бисер Петков, бе назначен за социален министър в кабинета \"Борисов-3\".Миналата седмица той беше изслушан от социалната комисия в парламента. Иванов увери, че няма да прави съкращения.Концепцията му до 2021 година предвижда въвеждането на повече електронни услуги. Таван на болничните не може да има, обеща Иванов пред медиите в първия си коментар. Той планира редица срещи с европейските институции.Иванов ще проведе срещи с министъра на здравеопазването и с шефа на НЗОК. Ще бъдат предложени законодателни промени на народните представители, за да може да се прецизира отпускането, тъй като ръстът на болничните за последната година е изключително голям. Няма да лишаваме хората от права, подчерта Иванов.", "date": "2017.09.19", "title": "Избраха Ивайло Иванов за шеф на НОИ"}
