{"url": "https://news.bg/politics/borisov-kreditnite-agentsii-oprovergavat-idiotshtinite-che-zadlazhnyavame.html", "text": "\"От Fitch казват, че очаквали да реализираме излишъци. Никъде не пише, че задлъжняваме за младите поколения - идиотщини, които чувам напоследък. И банковият сектор остава стабилен. А Moody\"s все едно са преписвали от тях\".Това заяви министър-председателят Бойко Борисов във Варна като коментар на високите оценка на големите кредитни агенции Fitch и Moody\"s.\"Не можеш да кажеш на глобалните кредитни агенции какво да пишат\", отбеляза той и допълни, че когато те излязат със своите становища целият свят ги чете и се ориентира.\"Видими са нещата, които се правят. Може някъде да допускаме грешките, но тези, които са сгрешили биват отстранявани. Дори и най-важните хора, които са символи за партията. Не че не ми е криво, но само това е начинът, посочи премиерът.Борисов подчерта, че и според Fitch, и според Moody's показателите на страната ни са стабилни. Затова и доходите на българите щели да се повишат с още 10% догодина.\"През последните години - това е и в отговор на президента - България се характеризира с нарастващи бюджетни излишъци, стабилно намаление на държавния дълг. Е, това е вече \"прогерберската позиция\", която не може да им се прости и трябва да се обърнат срещу тях\", пошегува се Борисов.Той коментира и изграждането на магистрала \"Хемус\". \"Не трябва да има метър, на който да не се строи. Парите вече са отделени. Ако съм на мястото на варненци, ще си кажа: \"Ще търпя ГЕРБ, докато ми направят \"Хемус\". Освен това, за Варна трябва още един мащабен проект - да се отвори града към пристанището. За втори мост ще мислим дали е нужен\", коментира премиерът.Той отбеляза още, че на 3 септември е поканен в Германия, за да говори пред Бундестага. Темата на изказването му щяла да бъде рекордният износ, който страната ни реализира.По отношение на  Борисов заяви, че в този проект има смисъл само ако бъде конструиран правилно.\"Сега е по-добре, че не сме в Шенгенското пространство. Ако бяхме там, нямаше да успеем да връщаме всички нелегални мигранти, които идват от Гърция. С Турция споразумението за мигрантите работи прекрасно. Шенген просто сега няма. Вече стана повече като клише\", изтъкна още Борисов.По повод , той заяви, че имало контролни органи, които да следят. На него му омръзнало да уволнява и да взема оставки.\"Тя може да се пусне да работи, но има риск и не искам да рискувам\", допълни премиерът.", "date": "2019.08.31", "title": "Борисов: Кредитните агенции опровергават идиотщините, че задлъжняваме"}
{"url": "https://news.bg/int-politics/vodni-oradiya-i-salzotvoren-gaz-sreshtu-protestirashtite-v-honkong.html", "text": "Протестите в Хонконг продължиха и днес за 13-та поредна седмица, като хиляди демонстранти настояха автономията на специалния административен район да бъде запазена и зачитана от централното правителство в Пекин, съобщават световните осведомителни агенции.Протестиращите са хвърляли балони с вода и коктейли \"Молотов\" по стена, обграждаща централата на полицията, която се намира в централния правителствен комплекс. Атакували са и сградата на Законодателния съвет и са палили огньове.Междувременно органите на реда са използвали сълзотворен газ и водни оръдия срещу протестиращите, след като полицията е била наложила забрана за протестиране. Някои от протестиращите са носили \"китайското\" знаме, показващо свастика, направена от жълти звезди на червен фон.Броят на участниците в протестната демонстрация обаче е бил по-малък в сравнение с предишните седмици.Тази седмица бяха арестувани седем души заради активизма им срещу Пекин в миналото, включително Джошуа Вон, който оглавяваше протестите през 2014 г., и Анди Чан, лидер на забранена партия, бореща се за независимост. Арестувани са били и местни депутати.Протестното движение се поникна от демонстрации срещу спорен законопроект за екстрадиция - вече отменен, който би позволил заподозрени в извършването на престъпления да бъдат екстрадирани в континентален Китай за разпити.", "date": "2019.08.31", "title": "Водни оръдия и сълзотворен газ срещу протестиращите в Хонконг"}
{"url": "https://news.bg/crime/zatvoriha-izvesten-restorant-v-plovdiv.html", "text": "Затвориха популярен ресторант на \"Брезовско шосе\" в Пловдив заради открити множество нередности, съобщи БНР.Проверката е предизвикана след оплакване на граждани от силна музика в заведението, където често се провеждат сватби и празнични ритуали.На мястото пристигнали екипи на Икономическа полиция, Специализирани полицейски сили, РДПБЗН, ОДБХ и Инспекция по труда.При идването им музиката вече била спряна, но последвалата проверка констатирала куп нарушения. Съставени са два протокола и акт за възбрана.Инспекторите по труда са установили неточности в документите на петима души от персонала, единият от които е непълнолетен.По отношение на противопожарните изисквания също предстои съставяне на акт. Наказание налага и полицията по Закона за българските документи.Предстои да бъде сезирана териториалната дирекция на НАП за неработещи касови апарати, а по отношение на законността на търговския обект - Общинската администрация.Проверките на територията на Пловдив продължават.", "date": "2019.08.31", "title": "Затвориха известен ресторант в Пловдив"}
{"url": "https://news.bg/crime/arestuvaha-9-dushi-pri-narkoaktsiya-na-gdbop-v-burgasko.html", "text": "ГДБОП с мащабна акция срещу разпространението на наркотици в Бургас и Созопол. Арестувани са 9 души, сред тях има служители на Дирекцията по горите в Бургас, съобщи bTV.По неофициална информация акцията е започнала вчера и ще продължи до понеделник.В процеса на разследването, служители на реда са се натъкнали на нива между морските села Габър и Зидарово, където са били засадени огромни количества с канабис. Наркотиците са иззети.Припомняме, че преди вчера имаше мащабна акция и срещу ", "date": "2019.08.31", "title": "Арестуваха 9 души при наркоакция на ГДБОП в Бургаско "}
{"url": "https://news.bg/regions/pozhar-gori-v-avtoserviz-kray-blagoevgradskoto-selo-pokrovnik.html", "text": "Пожар блокира главния път за благоевградското село Покровник, съобщи bTV.Огънят е тръгнал от сервиз за коли край шосето. Бързо се е разрастнал и е стигнал до една от къщите в района.Две пожарни са на място и се борят с огъня.", "date": "2019.08.31", "title": "Пожар гори в автосервиз край благоевградското село Покровник"}
{"url": "https://news.bg/politics/za-ninova-e-zaguba-na-vreme-da-komentira-karayancheva.html", "text": "\"Всеки има право на мнение. Въпросът е колко тежи то. Нека Цвета Караянчева, Бойко Борисов или който искате от ГЕРБ, се яви на пряк, мажоритарен избор пред народа. Ако получат подкрепата на над 2 млн. милиона българи, колкото получи президентът Радев, да ги коментираме. Сега просто ще е загуба на време\".Това заяви лидерът на БСП Корнелия Нинова в Русе по повод По думите й Караянчева и Борисов нахъсвали младите хора с агресия и отрицание срещу президента и лидера на опозицията.Тя е категорична, че в изказванията и на двамата не е имало нито дума за образованието и заетостта на младите.Попитана за разцеплението на ГЕРБ в Русе, Нинова заяви: \"техните проблеми са си тяхна работа. В други партии не се месим. Борисов да се оправя\".", "date": "2019.08.31", "title": "За Нинова е загуба на време да коментира Караянчева "}
{"url": "https://news.bg/int-politics/razmiritsi-v-glazgou-sled-demonstratsiya-v-podkrepa-na-edinstvoto-na-irlandiya.html", "text": "Полицията обеща \"задълбочено\" разследване, след като протестиращи срещу демонстрация за единството на Ирландия предизвикаха размирици в най-големия шотландски град Глазгоу вчера, пише \"Гардиън\".Полицейски части за борба с безредиците, щурмови хеликоптер и кучета са били използвани за справяне със \"значителното безредие\".Първият министър на Шотландия Никола Стърджън осъди безредиците. Тя написа в \"Туитър\": \"Това, което се случи в Глазгоу снощи, е крайно неприемливо. Приветствам ангажимента на Общинския съвет на Глазгоу да преразгледа процедурите около протестните маршове. Мирният протест е част от нашата демокрация - насилствените и сектантски безредици не са.\"От полицията заявиха, че планираното шествие през градския район Гован, организирано от привърженици на обединението на Ирландия, е било посрещнато от стотици агресивни контрадемонстранти.Очевидци съобщават, че са били използвани димки. От полицията допълниха, че това е довело до \"значително безредие\" около \"Гован роуд\", който е бил блокиран от униформени.От полицията подчертаха, че са задължени да улесняват шествията и всеки мирен протест, но поведението на протестиращите срещу шествието е крайно неприемливо.От Общинския съвет излязоха с изявление, в което нарекоха събитията \"неприемливи\" и посочиха, че е имало твърде много подобни инциденти през последната година.", "date": "2019.08.31", "title": "Размирици в Глазгоу след демонстрация в подкрепа на единството на Ирландия"}
{"url": "https://news.bg/int-politics/latviya-otseche-pribaltiyskite-strani-nikoga-ne-sa-vlizali-v-sssr-byaha-okupirani.html", "text": "Министърът на външните работи на Латвия Едгарс Ринкевичс обяви, че прибалтийските републики (Литва, Латвия и Естония) никога не са влизали в СССР, а са били окупирани от него.По този начин реагира латвийският първи дипломат на публикация за независимостта на страните от Прибалтика в профила в \"Туитър\" на руското външно министерство.\"В началото на 1990-те години страните от Прибалтика придобиха независимост. Това събитие породи надежда балтийските републики от Съветския съюз да се превърнат в модерни и демократични правови държави, но за съжаление това никога не се случи\", се изтъква в публикацията на руското външно ведомство.Според латвийския външен министър руските дипломати лъжат.\"Тук никога не е имало съветски балтийски републики. Прибалтийските страни бяха окупирани от Съветския съюз съгласно споразумението между Хитлер и Сталин (пакта Рибентроп-Молотов от 23 август 1939 г.), а след това възстановиха независимостта си и сега са модерни, независими и правови държави. Има лъжи, големи лъжи и туит на руското външно министерство\", написа Ринкевичс в \"Туитър\".Посолството на Русия в Латвия също се намеси в спора, като отбеляза, че не разбирали логиката на латвийския външен министър.\"Логиката е наука. Тази теза, изглежда, не може да бъде оспорена. В нашия многоцветен свят обаче всичко е възможно. Латвийска ССР не е съществувала - имало е \"окупация\". Не можете да излезете, без първо да влезете\", написаха в страницата си във Фейсбук от руското посолство.", "date": "2019.08.31", "title": "Латвия отсече: Прибалтийските страни никога не са влизали в СССР, бяха окупирани"}
{"url": "https://news.bg/politics/vmro-zashtitavalo-sanarodnitsite-si-ot-liberalniya-genotsid-i-palzyashtiya-liberalizam.html", "text": "Предстоят важни (местни) избори. Сега трябва да препокрием резултатите от евроизборите. Сега трябва да се фокусираме и да направим така, че да продължим да отстояваме интересите на българските граждани.За това е настоял евродепутатът и заместник-председател на ВМРО Ангел Джамбазки по време на конференция в Мелник под наслов \"Европейският съюз и националните държави\". \"В българското политическо пространство има една родолюбива политическа организация и това е ВМРО. Сега е моментът ВМРО да стане неизменна част от управлението на държавата, за да продължим да отстояваме интересите на българските граждани. Европа на отечествата и нациите е на дневен ред в дебата за ЕС. Идеята да отстояваш суверенитета и националността, за да бъде сложен край на либералния геноцид. Сега е времето да отстоим вековните си идеали и да защитим нашите сънародници от пълзящия либерализъм\", изтъкна войводата.От своя страна столичният общински съветник и член на ръководството на ВМРО Карлос Контрера посочи, че както на европейско, така дори и на общинско ниво основната тема, която вълнувала хората, е сигурността. Организационният секретар на партията Юлиан Ангелов е казал: \"Ние всички в тази зала работим безкористно за каузата на ВМРО. За нас изборите не са самоцел, а защита на кауза. За нас е важно да защитаваме правата на българите тук и зад граница. Местните избори са важни, защото трябва да бъдем полезни на хората.\"Министърът на околната среда и водите Нено Димов пък е изнесъл лекция по темата консерватизъм. \"Срещу безродниците политическата битка е успешна, когато се провежда без войни и кръв. Консервативно-патриотичната вълна, която се надигна в Европа, ще се радвам да даде своите плодове преди да се стигне до крайности\", отбелязал Димов.По думите му \"либералните идеи атакуват консервативните ни ценности\".", "date": "2019.08.31", "title": "ВМРО защитавало сънародниците си от либералния геноцид и пълзящия либерализъм"}
{"url": "https://news.bg/int-politics/hilyadi-rusnatsi-po-ulitsite-na-moskva-nastoyavat-za-svobodni-izbori.html", "text": "Хиляди руснаци излязоха по улиците в центъра на Москва, за да настояват за провеждането на свободни избори за столичния общински съвет на 8 септември, противопоставяйки се на забраната за протести, която беше наложена от властите с насилствени арести по време предишните протести, съобщава \"Ройтерс\".Седмици на демонстрации във връзка с изборите за местния парламент в Москва се превърнаха в най-голямото протестно движение в Русия след периода 2011-2013 г., когато протестиращи заляха улиците срещу манипулациите на изборите.Скандирайки \"Русия ще бъде свободна!\" и \"Това е нашият град!\", около 2000 протестиращи преминаха през една от пътните артерии на Москва.Демонстрантите настояха опозиционно настроените кандидати да бъдат допуснати до изборите, след като властите им отказаха регистрация за участие. Протестиращите също така призовават за освобождаване на активисти, задържани по време на предишни демонстрации.\"Ако спрем да излизаме (и да протестираме), изобщо няма да остане надежда\", изтъкна 23-годишната протестираща Александра Росиус, допълвайки: \"Трябва да покажем на властите, че няма просто да се предадем и да приемем факта, че невинни хора са в затвора и изборите са похитени.\"16-годишният ученик Артьом каза, че \"възмущението и страхът\" са го до довели на митинга.\"Не искам... да ми бъдат счупени краката, да бъдат убит, да бъда хвърлен в затвора\", подчерта момчето, добавяйки: \"Властите отказват да правят компромиси, започнаха да разпръсват хора, да ги хвърлят в затвора. Смятам, че това е неприемливо.\"Днешният протест, последният преди изборите другата седмица, беше по-малък в сравнение с някои от предишните, на които присъстваха десетки хиляди хора. През първия час на митинга полицията не е направила опит да арестува протестиращи, но им е заявила чрез високоговорители да се разпръснат.", "date": "2019.08.31", "title": "Хиляди руснаци по улиците на Москва настояват за свободни избори"}
{"url": "https://news.bg/crime/zadarzhaha-za-72-chasa-dvamata-bludstvali-s-momicheto-ot-sotirya.html", "text": "Прокуратурата в Сливен е задържала за 72 часа непълнолетния Христо Х. и 68-годишния Йордан И., обвинени в извършване на блудствени действия спрямо 7-годишно момиче, съобщиха от Районната прокуратура в Сливен. 15-годишният Христо Х. е обвинен за това, че на 30 август в сливенското село Сотиря, макар и непълнолетен, но като е могъл да разбира свойството и значението на извършеното, и да ръководи постъпките си, чрез употреба на сила, извършил действия спрямо момичето с цел да възбуди и удовлетвори полово желание без съвкупление, уточняват от прокуратурата.  68-годишният Йордан И. е обвинен за това, че през юли в с. Сотиря чрез употреба на сила извършил действия с цел да възбуди и удовлетвори полово желание без съвкупление спрямо момичето.Предстои (в следващите дни) прокуратурата да внесе в съда искане за налагане на мярка за неотклонение \"задържане под стража\" спрямо обвиняемите.", "date": "2019.08.31", "title": "Задържаха за 72 часа двамата, блудствали с момичето от Сотиря"}
{"url": "https://news.bg/int-politics/hilyadi-britantsi-iskat-spirane-na-prevrata-i-boris-dzhonsan-da-se-zasrami.html", "text": "В цяла Великобритания се провеждат протести срещу  Борис Джонсън да разпусне временно парламента в навечерието на Брекзит.Хиляди протестиращи излязоха по улиците в различни градове, включително Лондон, Манчестър, Лийдс, Йорк и Белфаст.В Лондон централната улица Whitehall беше блокирана, като демонстрантите скандираха \"Борис Джонсън, засрами се\".Малка група контрапротестиращи, демонстриращи в подкрепа на премиера, също пристигна в района на Уестминстър.Планът на Джонсън да прекрати работата на парламента предизвика гневна реакция от страна на депутати и противници на Брекзит без споразумение, след като той го обяви в сряда.Когато британският парламент е затворен временно, не се провеждат дебати и гласувания. Това е различно от \"разпускането\" на парламента, при което всички депутати се отказват от мандата си, за да започнат кампания за парламентарни избори.Ако всичко по затварянето на парламента се случи според очакванията, парламентът няма да работи в продължение на 23 работни дни.Критици гледат на продължителността и сроковете на затварянето, идващи само седмици преди крайния срок за Брекзит на 31 октомври, като опит на Джонсън да не позволи на парламента да се произнесе по въпроса.Протести се провеждат днес в повече от 30 по-големи и по-малки градове в Обединеното кралство, включително Единбург, Кеймбридж, Ексетер, Нотингам, Ливърпул и Бирмингам.В Оксфорд протестиращите се събраха пред колежа, където Джонсън е учил в университета.Под наслов \"Спрете преврата\", протестите са организирани от активистката група \"Друга Европа е възможна\", която е против Брекзит.Групата също така заяви, че са планирани протести в Амстердам, Берлин и латвийската столица Рига.Министърът на финансите в сянка Джон Макдонъл и вътрешната министърка в сянка Даян Абът се изказаха пред протестиращите в Лондон.\"Борис Джонсън, не става въпрос за парламента срещу народа, става въпрос за вас срещу народа\", настоя Макдонъл.Говорейки на сцена близо до \"Даунинг стрийт\", Абът подчерта пред протестиращите: \"Не можем да позволим на Борис Джонсън да затвори парламента и да затвори устата на обикновените британци.\"", "date": "2019.08.31", "title": "Хиляди британци искат \"спиране на преврата\" и Борис Джонсън да се засрами"}
{"url": "https://news.bg/regions/masova-prodan-na-hoteli-i-kashti-za-gosti-v-tarnovsko.html", "text": "44 процента от хотелите и къщите за гости в област Велико Търново са обявени за продажба, съобщава БНР.В агенциите за недвижими имоти за продажба са пуснати 52 действащи хотела и къщи за гости. В областта общо функционират 119 места за настаняване на туристи.Над 11 милиона лева е най-високата цена, която е обявена за 7-етажен хотел в централната част на Велико Търново.В Арбанаси най-скъпият туристически имот, пуснат за продажба, е оценен на 9 милиона лева. Продават се много къщи за гости в Еленския Балкан, където цените са от 400 хиляди до 2 милиона лева.Според брокери на недвижими имоти собствениците на хотели тестват пазара, като имало туристически имоти, които са печеливши, но не намират нов стопанин с години.", "date": "2019.08.31", "title": "Масова продан на хотели и къщи за гости в Търновско"}
{"url": "https://news.bg/int-politics/polsha-i-ukrayna-iskat-zapazvane-i-zasilvane-na-sanktsite-na-zapada-sreshtu-rusiya.html", "text": "Президентът на Полша Анджей Дуда обяви, че страната му смята за необходимо западните санкции срещу Русия заради анексирането на Крим да бъдат запазени, съобщават световните осведомителни агенции.\"Украйна трябва да възстанови териториалната си цялост такава, каквато е била преди 2014 г., и да си върне контрола над окупираните територии, преди всичко Крим, но и Донецка и Луганска област\", настоя Дуда на съвместна пресконференция с украинския си колега Володимир Зеленски, който е на посещение във Варшава.Дуда заяви също, че Полша е привърженик Украйна да се сближи с Европейския съюз и НАТО. От своя страна Зеленски настоя, че каквито и да е евентуални промени в санкциите срещу Русия трябва да вървят в посока засилване, а не отмяна на санкциите.\"Нашата позиция е, че без изпълнение на Минските споразумения и възстановяване на териториалната цялост в международно признатите граници санкциите на ЕС могат да се преразглеждат единствено в посока засилването им, а не обратно\", подчерта той.Зеленски също така разкритикува руско-германския газопровод \"Северен поток 2\", като го нарече заплаха за целия европейски континент.", "date": "2019.08.31", "title": "Полша и Украйна искат запазване и засилване на санкците на Запада срещу Русия"}
{"url": "https://news.bg/int-politics/gartsiya-vzima-merki-sreshtu-napliva-na-migranti.html", "text": "Гърция обяви, че ще подсили граничните патрули и ще премести мигранти, намиращи се на нейните острови, към континенталната част в опит да се справи с възраждането на потоците от мигранти от съседна Турция, съобщава \"Ройтерс\".Съветът по външните работи и отбрана към правителството заседава извънредно след едновременното пристигане в четвъртък на повече от 10 плавателни съда с мигранти от Турция, първото по рода си от три години насам.Увеличаването на пристигащите мигранти засили натиска върху пренаселените мигрантски центрове по островите, като всички те са приели хора два пъти повече от капацитета им.Пристигащите мигранти, предимно афганистански семейства, са се увеличили през август, когато е регистриран най-големият брой пристигнали мигранти от три години насам. Гръцкият лагер Мория на остров Лесбос, където условията са нечовешки според хуманитарни организации, приютява най-много хора след сключването на споразумението между Европейския съюз и Турция за спирането на мигрантските потоци.Днес гръцкото правителство обяви, че ще премести търсещите убежище в съоръжения, намиращи се в континенталната част на страната, ще засили граничния контрол заедно с европейската гранична агенция \"Фронтекс\" и НАТО, а също така ще засили полицейските патрули в Гърция, за да идентифицира мигрантите, на които им е било отказано убежище, но са останали в страната.Правителството също така планира да съкрати дължината на процеса по предоставяне на убежище, който може да отнеме няколко месеца до приключването му. Освен това правителството ще обедини 116 деца с техните семейства в други европейски страни.Гърция беше основната отправна точка към Северна Европа през 2015 за над 1 млн. мигранти и бежанци. Споразумението между ЕС и Турция през март 2016 г. ограничи мигрантския поток, но затварянето на границите на Балканите доведе до десетки хиляди мигранти, блокирани в Гърция.Хуманитарни организации разкритикуваха Гърция, че не прави достатъчно за подобряване на жизнените условия в лагерите си, което те определиха като \"срамно\".", "date": "2019.08.31", "title": "Гърция взима мерки срещу наплива на мигранти"}
{"url": "https://news.bg/crime/sgs-ostavi-za-postoyanno-v-aresta-dvamata-zapodozreni-po-sluchaya-negovan.html", "text": "Софийски градски съд остави за постоянно в ареста Пламен Шляпашки и Георги Нанчев, обвинени за двойното убийство на бившия треньор по борба Йордан Атанасов и съпругата му Марияна, съобщава БНР.Шляпашки и Нанчев са обвинени в предушмишлено убийство с . Двамата вече направиха самопризнания за извършеното от тях престъпление.Те бяха доведени в съда под засилена охрана. Двамата мъже отказаха да отговарят на журналистически въпроси, като криеха лицата си от камерите. Те казаха пред съда, че са виновни и съжаляват. Служебните им адвокати поискаха по-лека мярка - \"домашен арест\", но съдът не уважи желанието им.Припомняме, че останки от телата на жертвите . По-късно стана ясно, че убийството е било извършено на 14-ти юли в апартамента на семейството на столичния булевард \"Витоша\". Жертвите са били убити с два пистолета със заглушител. За да могат да пренесат телата, Шляпашки и Нанчев са ги разчленили в апартамента, след което в специално закупени за целта бидони ги пренесли през града и захвърлили край Негован. По-късно телата бяха намерени от местен рибар.За престъплението, за което двамата са обвиняеми, законът предвижда от 15 до 20 години затвор, доживотен затвор или доживотен затвор без право на замяна.", "date": "2019.08.31", "title": "СГС остави за постоянно в ареста двамата заподозрени по случая \"Негован\" "}
{"url": "https://news.bg/finance/moody-s-povishi-perspektivata-za-kreditniya-reyting-na-balgariya-na-polozhitelna.html", "text": "Moody's Investors Service повиши перспективата за кредитния рейтинг на България от стабилна на положителна и  на страната в чуждестранна и местна валута Baa2, съобщиха от Министерството на финансите.Положителната промяна отразява силната фискална позиция и благоприятните перспективи пред икономическия растеж. Запазването на кредитния рейтинг на Baa2 отчита баланса между положителното фискално и макроикономическо развитие, както и заявената готовност за присъединяване към еврозоната и съществуващите предизвикателства пред страната, произтичащи от негативните демографски тенденции и наличието на слабости в някои области на политиката.Агенцията акцентира върху подобряващите се фискални показатели и провежданата последователна и благоразумна политика. През последните години България се характеризира с нарастващи бюджетни излишъци, стабилно намаление на държавния дълг, подобрение в кредитоспособността, значителен фискален резерв и положително влияние на пенсионната реформа върху фискалната устойчивост.Moody's очаква през 2020 г. бюджетният баланс да остане на излишък (0.8 % от БВП), а държавният дълг да продължи да се понижава и да достигне 19 % от БВП.Според Moody's стабилните перспективи за растеж в България се обуславят от продължаващата интеграция в ЕС и повишената конкурентоспособност. След 2015 г. растежът на икономиката е над 3 % годишно и Агенцията очаква положителните развития да продължат през следващите години, като нарастването на икономиката се установи около потенциала.Икономическият растеж ще бъде подкрепен и от някои важни инфраструктурни проекти, като автомагистрали \"Хемус\" и \"Струма\", железопътната линия София-Пловдив и по-високото усвояване на средства от европейските фондове. Повишената конкурентоспособност е подкрепена от нарастващите експортни дялове и излишъците по текущата сметка на платежния баланс, което отразява структурните подобрения в икономиката след кризата.Moody\"s очаква едновременното присъединяване към ВМ II и Единния надзорен механизъм (ЕНМ) да допринася за провеждането на благонадеждни макроикономически политики и по-нататъшното укрепване на институциите. Очаква се също Планът за действие по присъединяване към ВМ II и ЕНМ, както и усилията за задълбочаване на сътрудничеството на България с ОИСР да насърчат приемането на допълнителни реформи за подобряване на ефективността в областта на корпоративното управление, бюджетното планиране и публичната администрация.Рейтингът може да бъде повишен при поддържане на положителното икономическо и фискално развитие. По-нататъшният напредък в програмата на правителството за реформи (образование, здравеопазване, държавни предприятия), както и присъединяването към еврозоната и членството в ЕНМ също биха имали положителен ефект върху рейтинга.", "date": "2019.08.31", "title": "Moody's повиши перспективата за кредитния рейтинг на България на положителна"}
{"url": "https://news.bg/weather/slanchevo-bez-valezhi-2.html", "text": "Денят ще бъде слънчев и идеален за плаж, отново с температури над 30 градуса, но на морския бряг ще е малко по-прохладно.През нощта ще бъде ясно и почти тихо.В следобедните часове, предимно над планинските райони ще има временно увеличение на облачността, но не се очакват валежи.Вятърът ще бъде слаб до умерен, ориентиран от изток и североизток.Максималните температури са в интервала 30-35 градуса, малко по-ниски по Черноморието.Нощните температури са предимно между 14 и 19 градуса, по Черноморието - и малко по-високи.Температурата на морската вода е 26-27 градуса, вълнението е 1-2 бала.", "date": "2019.08.31", "title": "Слънчево, без валежи"}
{"url": "https://news.bg/press/karayancheva-obvini-radev-v-klakyorstvo-na-bsp-zaplatite-rastat-s-10-godishno-rayna-kabaivanska-s-maystorski-klas.html", "text": "Съботните вестници цитират председателя на парламента Цвета Караянчева - за новата парламентарна сесия и напрежението между институциите.\"Председателят на Народното събрание Цвета Караянчева не приема критиките на президента Румен Радев, отправени от Шипка, към управляващите.\"Аз не знам откъде се информира президентът, защото вчера председателят на Европейската комисия беше в България и каза, че България се развива изключително добре, икономически ръст има и аз това го забелязвам. Не знам дали той не се информира единствено и само от партийната си телевизия - БСП, защото говори като беквокал на госпожа Нинова\", коментира Караянчева във Варна...\" - в. \"Сега\".\"Очаквам много динамична парламентарна сесия, защото началото на предизборната кампания почти съвпада с нея, каза във Варна председателят на Народното събрание Цвета Караянчева, която присъства на започналия днес 12-ти летен университет на младежката структура на ГЕРБ. Според нея тонът в парламента ще е същият както преди изборите за Европейски парламент. Тя смята, че ще има доста по-засилени политически дебати, защото това е възможността от парламентарната трибуна да се отправят политически послания. Надявам се колегите да не се увличат в черния пиар, да не бъдат толкова жлъчни и арогантни понякога, добави Караянчева. За предстоящата сесия тя каза още, че НС има 18-то вето от президента, което предстои да бъде разгледано следващата седмица. Караянчева допълни, че есенната сесия е бюджетна, защото това е най-важният закон на държавата. Структурите на ГЕРБ са мобилизирани, работят и очакваме добро представяне на предстоящите избори, каза още Караянчева в отговор на въпрос. По думите й август е месец за почивка, а хубавото е, че хората могат да си позволят и по-дълги ваканции, което показва, че икономиката върви и покупателната способност на българина се повишава. Тя коментира още за предстоящите местни избори, че предизборните кампании в България са изключително изострени, с много черен пиар, но ГЕРБ ще останат верни на себе си и продължат да работят както досега - да разказват какво е направено до момента и какво може да се направи занапред, което е добро за страната и за българските граждани. Караянчева каза още, че в момента се работи върху платформата за местните избори и в скоро време тя ще бъде официализирана. В отговор на въпрос за критиките, отправени от президента Румен Радев на Шипка, Караянчева посочи, че не знае откъде се информира президента, защото по думите ѝ \"вчера в България беше председателят на ЕК и каза, че страната ни се развива изключително добре, има икономически ръст\". Аз това го забелязвам и не знам дали той не се информира само от партийната телевизия на БСП, защото говори като беквокал на Корнелия Нинова, коментира председателят на НС.\" - в. \"Стандарт\".Доходите и осигуряването на гражданите също са сред актуалните теми.\"През последните тримесечия България отчита едни от най-високите темпове на нарастване на средната заплата в Европейския съюз през последното тримесечие - с около 10% на годишна база. Това заяви министърът на труда и социалната политика Бисер Петков по време на международна конференция \"Синдикални политики за устойчива заетост, достоен труд и преодоляване на нарастващата несигурност на работното място\", организирана от КТ \"Подкрепа\", съобщиха от Министерството на труда и социалната политика. През последните години усилията на българското правителство са насочени към увеличаване на доходите, поддържане на икономическа стабилност и привличане на нови инвестиции. Това са основните предпоставки за осигуряване на устойчива заетост и достоен труд, отбеляза министър Петков. Налице са и определени резултати от прилагането на тези политики - нарастваща заетост и намаляваща безработица, достигаща рекордно ниски нива от 4.2% по данни на Националния статистически институт за второто тримесечие на 2019 г. В същото време обаче България е една от страните, в които се полага най-много извънреден труд, който не се заплаща като такъв. Причината за това е системата на сумираното изчисляване на работното време. Синдикалните организации са започнали подписка, с която настояват за ограничаване на сумираното изчисляване на работното време на европейско ниво, предаде Bulgaria ON AIR. В изказването си министър Петков се спря на последствията от засилващата се дигитализация на обществото и икономиката. Резултатите са повишаване на разнообразието от режими на работа, нови бизнес модели, нарастваща фрагментация на икономическите субекти и появата на световни производствени мрежи. Дигиталната трансформация поставя нови изисквания към професионалния профил на работната сила, свързани с притежаването на необходимите цифрови умения, които придобиват ключово значение за устойчива заетост и намиране на работа, заяви министър Петков...\" - в. \"Труд\".\"За четвърта година поред нивата на осигуряване по професии и браншове ще бъдат определени административно.Работодателските организации отказват да участват в определянето им вече четвърта година поред. Резултатът е, че кабинетът ги вдига с административен процент - от догодина с около 10 на сто. Въведените по време на тройната коалиция минимални осигурителни прагове по икономически дейности и професии с които трябваше да се пребори укриването на доходи и осигуровки, все още съществуват в същия си вид от 2003 г. Тогава - в годините, когато масово заплатите се плащаха под масата, идеята беше да се определи минимална сума, върху която да се начисляват осигуровките за пенсия, дори официалната заплата да е по-ниска. Днес работодателите наричат този подход отживелица и бойкотират преговорите за конкретните суми в знак на протест. Позицията на правителството е, че трябва да се работи за замяна на механизма на минималните осигурителни доходи с договаряне на минимална работна заплата по икономически дейности и сектори, коментира днес пред журналисти министърът на труда и социалната политика Бисер Петков, помолен от медиите да реагира на поредния отказ на работодателите да участват в преговорите за размера им. Със същите думи той коментира темата и преди година, но сближаване на позициите на бизнеса и синдикатите за формулата за определяне на минималната заплата също не е постигнато засега. Според министъра, цитиран от БТА, разговорът трябва да продължи, но това не може да стане за 2020 г. Според бюджетната процедура към началото на септември минималните суми, върху които да се начисляват социалните осигуровки на работещите, би трябвало да са ясни, за да може на тяхна основа да се състави бюджетът на социалното осигуряване за следващата година. В момента по него се работи на експертно ниво в Националния осигурителен институт. Срокът за внасяне на държавни бюджет в Народното събрание е 31 октомври. \"Съжалявам, че не се проведоха за поредна година преговори, но знаете категоричната позиция на работодателските организации, че те няма да преговарят и настояват час по-скоро да отпаднат минималните осигурителни доходи\", каза министърът. Национално представителните организации на бизнеса подчертават, че в някои сектори и компании, както и по региони праговете се разминават драстично с икономическата ситуация като вместо да ограничават, понякога увеличават сивия сектор. За да плащат по-високи административно определени осигуровки на хора с ниска квалификация, мениджърите са принудени да намаляват нетното възнаграждение на останалите, е един от аргументите им. Ето и някои примери за осигурителни прагове в различни сфери - ръководител на компания за производство на напитки е достатъчно да се осигурява върху 869 лв., докато човек със същите задължения, но в месопреработването - върху 1486 лв. Едновременно с това прагът за общите работници и в двата типа компании е 560 лв. Ръководител на авиокомпания трябва да плаща вноски за пенсия върху поне 1201 лв., докато колегата му във финансите и застраховането - 1589 лв. Във фирмите за пощенски и куриерски услуги пък и шефът и общият работник имат еднакъв праг - 560 лв. В отрасъла, който дава 13% от БВП - туризма, прагът за шефовете е далеч под средната заплата за страната - 966 лв., а за колегите им строителни предприемачи е още по-нисък - 790 лв. - твърде близо до сумата, върху която внасят вноски за подчинените си без никаква квалификация - 560 лв. Според средносрочната програма на правителството догодина минималната заплата трябва да се вдигне с 9.8%, което е ориентир за процента, с който ще скочат и минималните прагове.\" - в. \"Дневник\".Изборите неизменно са сред тематичните акценти.\"Предизборната кампания под тепетата тръгна. Символично я откри не друг, а Бойко Борисов с посещението си в сряда. Премиерският десант издаде колко важен е Пловдив за ГЕРБ, а спечелването му съвсем не е сигурно заради натрупаното разочарование през ерата \"Тотев\", пише в свой коментар в. \"Марица\". Освен че удари мощно рамо на кандидата на ГЕРБ за кмет Здравко Димитров, Борисов показа как се прави агитация по учебник. Той натисна три невралгични за електората точки - рестарта на стадиона на \"Ботев\" - болка и мечта за десетки хиляди футболни фенове, ремонта на Семинарията - реверанс към вярващите. Последната спирка бяха разкопките на Малтепе, откъдето чакаме сензационни разкрития за славната античност на Филипополис - мехлем за душата на всеки пловдивчанин. Издигането на областния управител е ловък ход, макар и нелишен от рискове. Зико ще съумее да представи безспорните резултати от бурното икономическо развитие и обновената инфраструктура, без да обира негативите от работата на сегашния кмет. Пловдив е извънредно ценен и неговата загуба би нанесла тежък деморализиращ удар за ГЕРБ. Всъщност най-големият враг на управляващите са самите те. Ако партията се раздели на хора на Зико и хора на Тотев, фиаското е почти сигурно. С кандидат на ГЕРБ като Здравко Димитров опозицията остава без един от най-силните си козове, тъй като няма да може да му пришие несполуките на модела \"Тотев\". Едно от най-добрите качества на Димитров е умението да обединява хора с най-различни възгледи, професии и социални прослойки. След епохата на интригите и разделението фигурата на обединителя е най-належащото, от което има нужда градът...\" - в. \"Дневник\".В. \"24 часа\" цитира лидера на ВМРО Красимир Каракачанов: \"ВМРО е заедно с ГЕРБ в кметската битка за 7 области града... Местните избори са отворени избори. Аз винаги съм казвал, че местните структури имат приоритет - те преценяват с кого да се коалират. Като е ясно, че с ДПС е забранена коалиция. На някои места нашите структури на ВМРО предпочитат да се явяват заедно с НФСБ и това ще бъде уважено. На други места смятат, че коалицията трябва да включва и СДС. На трети места водят преговори с другите ни коалиционни партньори от ГЕРБ. За София задължително ще извадим собствена кандидатура... Сега в началото на септември, като говорим за София на заседанието, ще изясним този въпрос. Иначе за Пловдив Славчо Атанасов е общ кандидат на ВМРО и НФСБ. Ген. Шивиков ще е кандидат за кмет на Карлово. В Русе кандидатът за кмет ще бъде от ВМРО и колегите от НФСБ са заявили готовност да го издигнем заедно. След заседанието на Изпълнителния комитет на ВМРО в началото на септември ще обявим нашите кандидатури. Не бих желал да коментирам, защото не се знае какво ще бъде окончателното решение.\"В. \"Дневник\" информира за майсторски клас на Райна Кабаиванска: \"Оперната певица Райна Кабаиванска ще поеме своя 19-и поред международен майсторски клас, организиран от Нов български университет, обявиха оттам.Тя пристига в България на 10 септември и ще проведе прослушване на кандидатите, за да подбере 12 млади оперни певци, с които да работи за усъвършенстване на вокална техника и артистична интерпретация. След това, на 29 септември от 19 ч., ще се проведе и галаконцерт на лауреатите в Софийската опера и балет. Вчера, 29 август, Кабаиванска бе посрещната от публиката в Арена ди Верона с възторжени аплаузи. Там тя бе почетен гост за 500-ия спектакъл на един от големите диригенти в съвременния оперен свят Даниел Орен. В тържествената вечер във Верона Орен дирижира \"Тоска\". Водещата роля бе изпълнена от световноизвестното сопрано от китайски произход Хюи Хе. Тя се изявява във всички най-големи световни оперни театри, а в Арена ди Верона участва за 15-и пореден сезон. Хюи Хе е първата (и единствена засега) азиатка, канена за \"Тоска\" в \"Ла Скала\", Милано. През 2002 г. Райна Кабаиванска е в Театро Реджо ди Парма за своята последна \"Тоска\" на италианска сцена. За да дебютира в ролята, там е и Хюи Хе. Великата примадона обучава младото сопрано. \"Трябва много да благодаря на г-жа Кабаиванска за всичко, на което ме научи. Тя ми помогна да разбера, че за да бъда своята героиня, трябва да мисля като нея. Научи ме да интерпретирам и да предавам емоцията на публиката\", споделя младата певица. Поводът Кабаиванска да бъде сред почетните гости на спектакъла във Верона е дългогодишното творческо партньорство с диригента Даниел Орен, което започва още през 1980 г. в Римската опера с \"Манон\" от Масне и продължава повече от 20 години във всички големи италиански театри с \"Адриана Лекуврьор\", \"Тоска\", \"Мадам Бътерфлай\", \"Веселата вдовица\", \"Фалстаф\", \"Манон Леско\", \"Роберто Деверьо\". Исторически са спектаклите им на \"Тоска\" в Римската опера през 1990 г. с участието и на Лучано Павароти. Особено преклонение Орен изпитва към превъплъщението на Райна Кабаиванска в образа на Адриана Лекуврьор. \"В продължение на 20-25 години, в които представяше тази роля, Райна Кабаиванска бе единствената и най-голяма Адриана\", споделя той.Кабаиванска дебютира като Адриана Лекуврьор през 1968 г. в \"Театро реджо ди Парма\". Под диригентството на Орен я изпълнява в Римската опера, \"Ла Фениче\" във Венеция, \"Карло Феличе\" в Генуа, \"Верди\" в Триест, \"Сан Карло\" в Неапол и Театро реджо Торино, където е и последната Адриана на певицата през 1994 г.\"", "date": "2019.08.31", "title": "Караянчева обвини Радев в клакьорство на БСП, заплатите растат с 10% годишно, Райна Кабаиванска с майсторски клас… "}
{"url": "https://news.bg/world/uzhasnite-istini-za-braziliya-kokain-ubiystva-orazhiya.html", "text": "Бразилия е шестата по площ страна в света, шестата най-голяма икономика и на пето място по износ на хранителни продукти. По-малко известен е фактът, че страната е втора след САЩ по брой на хората, консумиращи кокаин. Тя е и сред държавите с най-много насилие - на 100 000 души се падат 30 убийства. Само през 2018 година в Бразилия са били убити 60 000 души - близо двойно повече, отколкото са загиналите във войната между наркокартелите в Мексико през същата година.Но случващото се в Бразилия е важно не само за самата страна. То засяга и САЩ, откъдето за Бразилия заминават огромни количества оръжия. Засяга и Европа, тъй като за престъпни организации като италианската Ндрангета Бразилия е трамплин за трафика на кокаин към Европа.Но как така Бразилия се оказа вторият най-важен пазар за кокаин? На какво се дължи това? Страната има обща граница с десет други държави, три от които - Боливия, Перу и Колумбия, са най-важните доставчици на кокаин. Според данни на ООН, Боливия произвежда 10%, Перу - 20%, а Колумбия - 70% от световната продукция на кокаин.И в трите страни-производителки един грам кокаин струва 1 долар. В Бразилия същото количество се продава за 5 долара - колкото една кутия цигари. В САЩ един грам кокаин струва между 30 и 50 долара, а в Европа - между 58 и 180 долара. Вижда се, че разходите за транспорта на дрогата през твърде пропускливите граници на Бразилия са значително по-ниски. И докато в много страни по света консуматорите на кокаин принадлежат към по-заможните среди, в Бразилия всеки може да си го позволи. Нищо чудно тогава, че около 1,46 милиона бразилци консумират кокаин. А ако към тях прибавим и онези, които употребяват кокаинови деривати, например крек, броят на консуматорите достига 5,6 милиона.За престъпния свят в Бразилия рисковете, произтичащи от търговията с кокаин, са минимални. Затова и бизнесът с дрогата процъфтява. В страната се крадат огромно количество автомобили, които после се продават на черно в Парагвай, а с парите от продажбите се купуват кокаин и оръжия. Един Toyota Pickup например може да се продаде в Парагвай за около 3 000 долара. Тези пари са достатъчни за покупката на 3 килограма кокаин в Колумбия, Боливия или Перу, които при продажбата в Бразилия носят около 15 000 долара. Тези пари после се реинвестират в покупката на още кокаин. И на оръжия.Една от най-добре организираните престъпни групи, търгуващи с кокаин в Бразилия, носи името Primeiro Comando da Capital (PCC). Организацията е създадена през 1993 в Сао Пауло от група крайно опасни затворници. Макар босовете на групировката от над 20 години да са зад решетките, те успяват оттам да ръководят престъпната организация, която контролира и повечето затвори в останалите бразилски щати. По данни на бразилските власти, PCC има над 20 000 членове и годишен оборот от 200 милиона долара.Напоследък групировката разширява периметъра на своята дейност, пускайки пипала и към Европа. Само преди няколко седмици бразилската полиция арестува в Сао Пауло един от най-важните дилъри на калабрийската Ндрангета. Негов доставчик е била именно PCC.", "date": "2019.08.31", "title": "Ужасните истини за Бразилия - кокаин, убийства, оръжия"}
{"url": "https://news.bg/world/maae-iran-znachitelno-e-nadhvarlil-limita-za-obogatyavane-na-uran.html", "text": "Иран вече разполага с над 350 килограма уранов хексафлуорид, което е над допустимия лимит от 300 килограма, определен с договора за Съвместния всеобхватен план за действие (СВПД) и ограничителните мерки, предаде Дойче веле.Иран значително е превишил ограниченията по СВПД за допустимото ниво на обогатяване на уран, се казва в поредния отчет на Международната агенция по атомна енергия, цитиран от dpa. Техеран разполага с 241.6 кг слабо обогатен уран. Това съответства на съответства на 357 кг уранов хексафлуорид, което е с 57 килограма над лимита.Освен това Иран е обогатил урана до 4.5%. Според условията на споразумението, Иран не може да обогатява урана над ниво от 3.67%.По-рано Техеран обяви, че смята да в началото на септември да повиши нивото на обогатяване на уран , както и че няма да спазва с ангажимента си по Виенското ядрено споразумение от 2015 г., с което постановена забраната за обогатяване над 3.6%.Съвместният всеобхватен план за действие, който беше подписан от Иран и шесторката международни посредници - САЩ, Русия, Китай, Германия, Франция и Великобритания, предвижда Техеран да изпълни редица стъпки за ограничаване на ядрената си програма в замяна на отменянето на санкциите, въведени от САЩ и ЕС.След като американският президент Доналд Тръмп обвини Иран, че нарушава ядреното споразумение и САЩ се оттеглиха от него през 2018 г., Тегеран обяви, че няма да спазва някои от поетите ангажименти по СВПД.", "date": "2019.08.31", "title": "МААЕ: Иран значително е надхвърлил лимита за обогатяване на уран"}
{"url": "https://news.bg/disasters/uraganat-dorian-dostigna-chetvarta-stepen.html", "text": "Ураганът \"Дориан\" достигна четвърта степен по петстепенната скала късно в петък, предаде CNN. Очаква се силата му да продължи да нараства докато достигне източния бряг на Флорида.Максималната скорост на вятъра достигна 130 мили в час (209 км/ч). може да предизвика катастрофални поражения.В цяла Флорида е въведено извънредно положение. Президентът Доналд Тръмп упълномощи Федералната агенция по управление на извънредните ситуации да координира всички усилия по ликвидиране на последиците от стихийните бедствия.Властите призоваха хората да се запасят с храна, вода и лекарства поне за седмица напред.Очаква се \"Дориан\" да достигне Бахамските острови през уикенда, а в понеделник и Флорида.", "date": "2019.08.31", "title": "Ураганът „Дориан“ достигна четвърта степен"}
{"url": "https://news.bg/world/oon-riskuvame-da-dostignem-tochkata-na-neobratimost-v-klimatichnite-promeni.html", "text": "Ситуацията с пожарите в Амазония е \"извънредно тревожна\" за глобалната екосистема. Такава позиция изрази изпълнителният директор на ООН по биологичното многообразие Кристина Паска Палмър.Тя призова държавите, компаниите и потребителите да променят отношенията си с природата, пише \"The Guardian\".По думите й, унищожаването на най-голямата тропическа гора на планетата се е превърнало в мрачно напомняне за необходимостта от нов подход за стабилизиране на климата. Необходимо е да се положат усилия, за да не позволим екосистемите да преминат точката на необратимост, което ще доведе до страшни последици за човечеството, допълва тя.\"Пожарите в Амазония показаха, че сме изправени пред много сериозна криза\", подчертава Кристина Паска Палмър.\"Но не става дума само за горите на Амазонка. Обезпокоени сме от това, което става в други гори и екосистеми, от широкообхватната и бърза деградация на природата. Рискът е в това, че се движим към повратен момент, след който, както казват учените, ще започне каскаден срив на природните системи. \" - пояснява Палмър.", "date": "2019.08.31", "title": "ООН: Рискуваме да достигнем точката на необратимост в климатичните промени"}
{"url": "https://news.bg/world/haknaha-profila-v-twitter-na-shefa-na-kompaniyata-dzhak-dorsi.html", "text": "Хакери разбиха акаунта в Twitter на генералния директор на компанията Джак Дорси.В профила му се появиха няколко кратки съобщения, включително с расистки призиви и заплаха за взрив. По-късно те бяха отстранени, достъпът на Дорси до профила му беше възстановен.Представителят компанията Брендън Борман заяви, че Twitter изяснява обстоятелствата по случая.Дорси е един от основателите на компанията. Профилът му има около 4.2 милиона последователи.", "date": "2019.08.31", "title": "Хакнаха профила в  Twitter на шефа на компанията Джак Дорси"}
{"url": "https://news.bg/int-politics/tramp-publikuva-sekretna-snimka-na-iranskiya-poligon-homeyni-kadeto-se-vzrivi-raketa.html", "text": "Американският президент Доналд Тръмп е публикувал в Twitter засекретена спътникова снимка на иранския полигон \"Хомейни\", където се взриви ракета, предаде телевизия CNBC.В постинга си Тръмп заяви, че САЩ нямат нищо общо експлозията. Той изрази най-добри пожелания към Иран и пожела късмет при изясняването на случая. Съобщението беше илюстрирано с изображение с много високо качество.Журналистите отбелязват, че именно качеството на снимката е дало основание на някои експерти да заключат, че става дума за секретен документ. По думите им, спътникови снимки с такава яснота почти никога не се публикуват.CNBC цитира експерта от центъра Open Nuclear Network Мелиса Ганами, която заяви, че не е трябвало президентът да разпространява изображението.Експертът по неразпространение на ядреното оръжие и редактор на \"Nonproliferation Review\" Джошуа Полак, коментира, че тъй като е заснет секретен обект, публикуването на снимката вероятно ще има глобални последици. Според него постъпката на Тръмп е \"върховна безотговорност\".", "date": "2019.08.31", "title": "  Тръмп публикува секретна снимка на иранския полигон „Хомейни“, където се взриви ракета"}
{"url": "https://news.bg/regions/katastrofa-zatrudnyava-dvizhenieto-na-am-struma.html", "text": "Катастрофа затруднява движението по автомагистрала \"Струма\", съобщи Нова телевизия. Ударили са се два автомобила, като единият от тях се е врязал в мантинелата.Инцидентът е станал в посока Благоевград при местността Дяково. Мястото се намира  преди седмици и компрометира колоните на магистралата.Нанесени са сериозни материални щети и по двете коли. Няма данни за жертви.На мястото на катастрофата има сигнализация за участък в ремонт. Причините за катастрофата се изясняват.", "date": "2019.08.31", "title": "Катастрофа затруднява движението на АМ \"Струма\""}
{"url": "https://news.bg/society/ogranichavat-dvizhenieto-prez-shipchenskiya-prohod-prez-pochivnite-dni.html", "text": "Ограничават движението през Шипченския проход - пътя Габрово - Шипка за почивните дни, съобщиха от АПИ.Спирането на трафика е за провеждането на традиционното автомобилно планинско състезание \"Шипка - Дамасцена 2019\".По време на състезанието превозните средства ще бъдат пренасочени по обходни маршрути. За моторните превозни средства до 3,5 тона, пътуващи от Габрово към Казанлък по път I-5, движението ще се отбива при 170-ти км и ще се насочва по пътя връх Шипка - връх Бузлуджа. След това ще преминава по общинския път Национален парк Бузлуджа и ще се включва отново в път I-5 за Казанлък при 188-ми км.По време на състезанието третокласният път III-5005 връх Шипка - връх Бузлуджа ще бъде отворен само за МПС до 3,5 тона само в посоката връх Шипка - връх Бузлуджа.За превозните средства над 3,5 тона, идващи от Габрово движението ще се отбива по пътя Проход на Републиката - гр. Гурково, след което трафикът ще минава през пътния възел на път II-55 с I-6 и след това движението ще продължава по Подбалканския път I-6 Калофер - Бургас.За пътуващите от Южна към Северна България преминаването е през Прохода на Републиката. Шофьорите, идващи от Стара Загора към Габрово ще се отбиват по пътя Стара Загора - Казанлък при 204-ти км (пътен възел\"Мъглиж\"). Ще се насочват по път I-6, а на пътния възел на I-6 и II-55 ще минават към път II-55 Гурково - Проход на Републиката - Велико Търново.От АПИ съветват шофьорите да карат внимателно, да спазват поставената сигнализация и указанията на \"Пътна полиция\".От пътната агенция поясняват, че движението ще бъде възстановено след 17.30 часа в неделя, 1 септември.", "date": "2019.08.31", "title": "Ограничават движението през Шипченския проход през почивните дни"}
{"url": "https://news.bg/world/talibanite-atakuvat-afganistanski-grad-na-fona-na-mirnite-pregovori-sas-sasht.html", "text": "Талибанските сили нападнаха северния афганистански град Кундуз на фона на мирни преговори със САЩ, предаде \"Ройтерс\".Тежки сражения се водят в град Кундуз, след като в петък вечер талибанските бойци атакуваха от няколко посоки, принуждавайки афганистанските сили да си отмъстят и да осигурят подкрепление, за да не позволят на въстаниците да получат контрол над части от града.Електричеството и повечето телефонни услуги бяха прекъснати, а жителите се приютяваха в къщите си.Правителствените служители в Кундуз и Кабул заявиха, че талибаните търсят подслон в домовете, което прави невъзможно афганистанските и американските сили да извършват въздушни удари, а някои от изтребителите са влезли в основната болница в града.Министерството на вътрешните работи съобщи, че най-малко 34 талибански бунтовници са убити при наземни и въздушни операции в три района на град Кундуз, а операциите по разчистване са в ход.\"Силите за сигурност отблъскват нападението на талибаните в някои части на град Кундуз. Техният основен приоритет е защитата на цивилните \", заяви Седик Седики, говорител на афганистанския президент Ашраф Гани.По думите му талибаните винаги заемат позиции в граждански райони.Говорителят на талибаните Забихула Муджахид потвърди атаката срещу град Кундуз. През последните две години бунтовническата група три пъти успя да завземе големи части от районите около града, преди да бъде изгонена след дни на бой с афганистанските сили и въздушни удари, провеждани от американските сили.Споразумението между САЩ и талибаните само по себе си не би сложило край на сраженията в Афганистан, но би отворило пътя за преговори между талибаните и правителството в Кабул за по-широко мирно споразумение.Президентът на САЩ Доналд Тръмп заяви, че САЩ водят добри преговори с талибаните, но все още не са постигнали споразумение с ислямистката група за изтегляне на американските войски от Афганистан.Талибаните заявиха, че изявлението на Тръмп, че Съединените щати ще продължат да поддържат сили в Афганистан, дори и след постигането на споразумение, е неприемливо за тях, тъй като те изискват пълно изтегляне на чуждестранните сили от страната.Около 20 000 чуждестранни войски, повечето от които американски, сега са в Афганистан като част от мисията на НАТО, ръководена от САЩ за обучение, подпомагане и съветване на афганистанските сили. Някои американски сили провеждат антитерористични операции.Въпреки мирните преговори, сраженията между талибанските и афганистанските сили, които са подкрепени от американската въздушна сила, не отшумяват.", "date": "2019.08.31", "title": "Талибаните атакуват афганистански град на фона на мирните преговори със САЩ"}
{"url": "https://news.bg/crime/zadarzhani-sa-i-dvamata-napadateli-na-deteto-ot-sotirya.html", "text": "Заловиха единият от нападателите на 7-годишно момиченце в Сотиря. Това съобщи в ефира на Нова телевизия кметът на сливенското село Димчо Георгиев.По думите му момчето е успяло да избяга от местопрестъпление, но малко по-късно е заловен от полицията Това съобщи в ефира на Нова телевизия кметът на сливенското село Димчо Георгиев.\"Когато получихме сигнала, по-малкият нападател беше избягал. Впоследствие полицията го хвана. Повече подробности ще дадат отговорните органи\", заяви Георгиев.Той бе категоричен, че трябват законови промени, за да се спрат подобни престъпления. \"Ако може, трябва да има постоянно присъствие на полиция на селото\", подчерта още кметът.Това е второто нападение на дете в Сотиря само две седмици след жестокото убийство на малката Кристин. Момче на 15 и мъж на 68 опитали да изнасилят детето. По-сериозни последствия предотвратила майката на момиченцето, която случайно видяла как мъжете посягат на дъщеря й и започнала да вика за помощ.Детето е откарано в болница адекватно и без сериозни наранявания.Малко по-късно от МВР съобщиха, че момиченцето е прегледано от съдебен лекар, като не са установени следи от насилствени действия и е предадена на грижите на близките й.Заподозряното 15-годишно момче е задържано за 24 часа. От полицията уточняват, че по случая е задържан и 68-годишен мъж, живял временно без регистрация на адреса на майката, спрямо когото предстои изясняване съпричастен ли е към блудство с малолетната преди време, каквато предварителна информация е съобщена.", "date": "2019.08.31", "title": "Задържани са и двамата нападатели на детето от Сотиря "}
{"url": "https://news.bg/crime/ne-tryabva-da-ima-sakrateno-proizvodstvo-za-ubiytsite-ot-negovan-smyata-advokat-markovski.html", "text": "\"Има два вида съкратено следствие. При единия признаваш фактите и получаваш облекчения, а при другия само признаваш доказателствата на следствието. В първия случай признаваш доказателствата и съдът определя присъдата, без тя да намалява. Вторият вид е признаване на фактите, записани в обвинителния акт\".Това заяви в ефира на Нова телевизия адвокат Марин Марковски по повод тежките престъпления, извършени в последните дни - и По отношение на убийството край Негован той заяви, че в случая не става въпрос дали трябва или не трябва да има съкратено производство.Според него на извършителите не бива да се дава това право, но те го имат по закон.\"При този тип убийства съкратеното съдебно следствие не трябва да се допуска\", категоричен бе адвокат Марковски.На въпрос кой от двамата извършители на убийството - Пламен Шляпашки или помагачът му Георги Нанчев ще получи по-тежко наказание Марковски поясни, че ако полицията събере доказателства, че двамата са се разбрали предварително кой какво да направи, нарязалият труповете става помагач и носи наказателна отговорност, наравно с извършителя.Припомняме, че от  и кастрация при изнасилване. ", "date": "2019.08.31", "title": "Не трябва да има съкратено производство за убийците от Негован, смята адвокат Марковски"}
{"url": "https://news.bg/world/nay-malko-10-raneni-pri-strelba-na-futbolen-mach-v-alabama.html", "text": "Най-малко 10 тийнейджъри са ранени при стрелба на футболен мач в гимназия в Алабама, предаде CNN.Петима от тях са в критично състояние. Ранените са на възраст между 15 и 18 години, съобщават от полицията.Те са били на стадион Лад-Пийбълс в петък вечер за мача между гимназиите Лефлор и Уилямсън, когато са избухнали изстрели.Не е ясно дали е имало сбиване преди изстрелите. Двама души са в ареста за разпит.", "date": "2019.08.31", "title": "Най-малко 10 ранени при стрелба на футболен мач в Алабама"}
{"url": "https://news.bg/society/ekoinspektsiyata-vav-veliko-tarnovo-naredi-zasilen-kontrol-na-smetishtata.html", "text": "Регионалната екологична инспекция във Велико Търново даде предписания на общините в областта да засилят контрола върху закритите градски сметища, за да бъдат предотвратени пожари и замърсяване на околната среда, съобщи БНР.В общините Велико Търново, Горна Оряховица, Елена, Павликени и Полски Тръмбеш все още не е започнало изпълнение на проектите за рекултивация на закритите градски сметища.Екоинспекцията задължава кметовете на тези общини всяка седмица да правят проверки на съществуващите депа. Те трябва да следят за външни лица, за нерегламентирано изхвърляне на отпадъци, има ли замърсяване на близки до депото територии и пътища, както и за запалване на отпадъците.Целта е да се предотвратят пожари на сметищата и замърсяване на околната среда.", "date": "2019.08.31", "title": "Екоинспекцията във Велико Търново нареди засилен контрол на сметищата"}
{"url": "https://news.bg/politics/ninova-ambitsirana-da-uvelichi-dvoyno-kmetovete-si-na-mestnite-izbori.html", "text": "Целта на БСП за предстоящите местни избори е да увеличи двойно броя на кметовете си. Това заяви лидерът на социалистите Корнелия Нинова, която присъства на областната конференция на партията в Русе, цитирана от БНР.По думите й в момента кметовете на БСП са 30, като партията иска да ги увеличи двойно по време на предстоящите местни избори.За битката в София Нинова поясни, че все още се чака решението на Мая Манолова и на 11 септември, когато е градската конференция на партията ще стане ясно дали БСП ще я подкрепи или ще издигне друг кандидат.На въпрос дали социалистите очакват  Борисов, Нинова заяви, че съжалява, че няма да бъдат избори на състезание на аргументи, и на програми, и на идеи.\"Все се оплакваме, че политиката е безидейна, че е жълта, че произвеждаме само скандали, а ето, сега е време за програми. БСП е единствената партия, която има програма за местните избори\", подчерта червеният лидер.По време на пресконференцията Нинова иронизира  и се обърна към журналистите да не се притесняват, че микрофоните са включени и могат да питат всичко, което ги интересува.Лидерът на левица отбеляза и, че кандидатът на БСП за кмет на Русе ще бъде Пенчо Милков.", "date": "2019.08.31", "title": "Нинова амбицирана да увеличи двойно кметовете си на местните избори "}
{"url": "https://news.bg/crime/alo-izmamnitsite-ot-levski-razpolagali-s-dzhobni-kolkoto-edna-minimalna-pensiya.html", "text": "Членовете на организираната престъпна група на \"ало\" измамници,  успели да спестят и да съберат от \"дейността си\" значителни доходи, да закупят 8 луксозни автомобила и да построят много големи къщи.Установено още, че ежедневните разходи на престъпниците, надвишават минималната пенсия на пенсионерите в България.Toва стана ясно на брифинг на говорителя на спецпрокуратурата Сийка Милева в сградата на Главна дирекция \"Национална полиция\"(ГДНП), посветен на неутрализираната организирана престъпна група за телефонни измами в Левски.Досъдебното производство е образувано през май 2019 г. срещу организирана престъпна група, състояща се от осем души и създадена с цел извършване на телефонни измами и користна цел. Престъпната група действала под предлог полицейска операция, а от събрани са доказателства е станало ясно, че групата е действала от началото на 2018 г.Прокуратурата ще поиска мярка за неотклонение \"задържане под стража\" за всички участници в престъпната група. Всички членове на престъпната група са криминално проявени, осъждани са и имат висящи наказателни производства - кражби, грабежи и управление на моторно превозно средство без свидетелство за управление.Претърсени са 9 адреса, леки автомобили и обиски на хора. От претърсванията на адресите са иззети множество телефони, пластики за сим карти, много голяма парична сума и ценности. На един от членовете на престъпната група е намерен тайник в мазето, покрит с пръст, в който са открит 35 златни пендара и масивни златни накити, част от иззетите мобилни телефони са били скрити в тухлена стена, а сим картите - дистанционно управление, поясни прокурор Милева.Припомняме, вчера град Левски осъмна блокиран от полиция и жандармерия при В резултат на акцията бяха претърсени 9 адреса, а арестуваните хора са 8. Седем от тях са от Левски, а един, който се е считал за техен помагач - \"муле\", е заловен в София.Сред арестуваните е и Димитър Серафимов-Келеша, считан за един от тарторите на групата за телефонните измами. Иззети са множество злато, пари и автомобили.Един от участниците в организираната престъпна група на \"ало\" измамниците създал профил в социлната мрежа \"Фейсбук\" под името Васко Богатия, изтъкна прокурор Милева.От своя страна наблюдаващият прокурор по делото Евгения Деянова посочи, че извършителите използвали внушения, с които да въздействат на хората. Престъпниците се представяли за полицейски служители с мотив, че напоследък зачестявали измамите в района. Те са имали за цел да породят преживяването на страх в хората, свързани с дом, семейство и сигурност.По думите на Деянова превенцията би била трудно осъществима, при положение, че хората вярват на такива обаждания и изхвърлят ценностите си през прозореца. Жертвите на телефонните измамници са предимно възрасни хора, които имат отдалечен контакт от близките си хора.Помагачът на престъпната група, в случая \"мулето\" е наето чрез обява за работа от куриерска фирма, за която е трябвало да пренася пакети от точка \"А\" до точка \"Б\". За извършването на тази услуга му е обещавано 10% от сумата, която пренася.Mежду жертвите на престъпната група на \"ало\" измамниците, която действала на територията на цялата страна, бил и 80-годишен човек, но измамата била предотвратена.", "date": "2019.08.31", "title": "\"Ало\" измамниците от Левски разполагали с джобни колкото една минимална пенсия"}
{"url": "https://news.bg/world/12-dushi-zaginaha-i-50-sa-raneni-pri-vzriv-v-himicheska-fabrika-v-zapadna-indiya.html", "text": "Най-малко 12 души загинаха, а около 50 са ранени след серия от експлозии в химическа фабрика в Западна Индия, предаде \"Ройтерс\".Служител на подрайонната болница на Ширпур в квартал Дюле пояснява, че при експлозията са загинали 12 души. \"Тук са приети около 37 ранени, а ние прехвърлихме още 12 пациенти\", допълва той.Първият взрив във фабриката е станал около 9,30 ч. Видеоклипове от инцидента по местните новинарски канали са показали гъст черен дим, който излизал от завода.Първо е избухнал 200-литров химически варел, след това огънят се разпространи в други части на фабриката и е имало следващи взривове. ", "date": "2019.08.31", "title": "12 души загинаха и 50 са ранени при взрив в химическа фабрика в Западна Индия"}
{"url": "https://news.bg/crime/s-33-namalyavat-alo-izmamite.html", "text": "За първите седем месеца на 2019 г. са извършени 459 телефонни измами, спрямо същия период на 2018 г., когато те са били над 688. По този начин такъв тип измами намаляват с 33%.Данните представи заместник-директорът на ГДНП Николай Хаджиев на брифинг, посветен на на неутрализираната организирана престъпна група за телефонни измами в Левски.По думите му това показва, че действията на полицията и прокуратурата дава резултат. Повишава се и процентът на разкриваемост на телефонните измами за първите седем месец на настоящата година - 23%, спрямо 14% за миналата 2018 г.Според Хаджиев трябва да се наблегне повече на превенцията, с която да се популяризира престъпността на телефонните измамници.\"Трябва да стане ясно на хората, че полицията не работи по този начин и когато някои иска съдействие от гражданите по никакъв начин не трябва да бъде обвързано с лични данни, предоставянето на ценности, накити и парични средства\", подчерта Хаджиев.", "date": "2019.08.31", "title": "С 33% намаляват \"ало\" измамите"}
{"url": "https://news.bg/regions/ogromni-opashki-se-izviha-na-gkpp-kalotina.html", "text": "Огромни опашки се образуваха на ГКПП \"Калотина\", съобщи bTV.На около 2 км от пункта започва опашката от автомобили. Традиционно това са турски граждани, които преминават транзит през България и продължават към Западна Европа.От ГД \"Гранична полиция\" поясняват, че за последното денонощие са преминали 15 хил. души и около 4 хил. автомобила.От органите на реда заявиха, че всички служители, дори почиващите, са повикани на смяна.Алтернативни маршрути са ГКПП \"Връшка чука\" и ГКПП \"Стрезимировци\".", "date": "2019.08.31", "title": "Огромни опашки се извиха на ГКПП \"Калотина\""}
{"url": "https://news.bg/int-politics/edin-zaginal-i-devetima-raneni-pri-napadenie-s-nozh-v-lion.html", "text": "Един мъж на 19 години е загинал, а други деветима са ранени при нападение с нож близо до метростанция във Вилюрбан, предградие на френския град Лион.Трима от ранените са с опасност за живота, предаде АФП.За нападението вече е арестуван един човек. Това е 33-годишен афганистанец, кандидатстващ за убежище във Франция. Той предоставил противоречива информация на органите на реда, но представители на властите обявиха, че не става дума за терористичен акт.По първоначална информация нападателите са били двама - единият въоръжен с нож, а другият - с шиш, но към момента от полицията смятат, че са задържали основния заподозрян за нападението. Атаката е станала в събота следобед в района на метростанцията. По-рано днес в социалните мрежи бяха разпространени кадри от мястото на произшествието, на които се виждаше как един от предполагаемите извършители се измъква по ескалатор на метростанцията.Припомняме, че през май в Лион, в центъра на града, заложено от , поддръжник на \"Ислямска държава\". За щастие тогава имаше само леко ранени.  ", "date": "2019.08.31", "title": "Един загинал и деветима ранени при нападение с нож в Лион"}
{"url": "https://news.bg/int-politics/nad-40-zaginali-pri-udar-na-sasht-v-severozapadna-siriya.html", "text": "Американските сили са атакували тази събота специално съоръжение на \"Ал Кайда\" северно от сирийската провинция Идлиб, съобщиха от Пентагона. Най-малко 40 бойци в района на Идлиб са загинали, предаде Ройтерс.\"Тази операция беше насочена към лидерите на \"Ал Кайда\", отговорни за нападенията, застрашаващи живота на американските граждани, на нашите партньори и на невинните цивилни граждани\", обяви подполковник Ърл Браун, прессекретар на Централното командване, в официално съобщение до медиите.По думите му след като специалното съоръжение е унищожено, това ще намали възможностите на \"Ал Кайда\" да извършва атаки и да дестабилизира региона.\"Северозападна Сирия остава сигурно убежище, откъдето лидерите на \"Ал Кайда\" активно координират терористичните си дейности, както на територията на Сирия и Арабския свят, така и в Западния свят\", отбелязва Браун. \"Но благодарение на подкрепата от нашите съюзници и партньори ние ще продължим да атакуваме жестоките екстремисти, за да им попречим да използват Сирия като \"райско място\".От сирийската организация по правата на човека съобщиха, че са били ударени бази, в които е имало изтребители на джихадистите от северозападната част на Сирия. Представители на базираната във Великобритания мониторингова организация обявиха, че при ударите на американските сили в близост до град Маарат Мисрин в провинция Идлиб са убити над 40 бойци, включително и няколко техни командири.Припомняме, че след повече от 8-годишни военни действия северозападната част на Сирия, в която е разположена и провинция Идлиб, е последната голяма част от страната, която е все още в ръцете на бунтовниците.В Идлиб доминиращата сила, която държи контрола в свои ръце, е \"Хаят Тахрир аш Шам\" (Организация за освобождението на Левант) - джихадистки съюз, известен преди като \"Фронтът ал Нусра\". Той прекъсна връзките си с \"Ал Кайда\" през 2016 г. Въпреки това \"Ал Кайда\" продължава да присъства в района с широк спектър от фракции, включително и с бунтовници, имащи подкрепа от Турция.През последните години редица командири от \"Фронтът ал Нусра\" загинаха при военновъздушните удари на американски сили, насочени към мишени в северозападна Сирия.Припомняме, че вчера от Центъра за помирение между враждуващите страни в Сирия към руското военно министерство  сирийската армия ще прекрати едностранно огъня в северозападната сирийска провинция Идлиб.", "date": "2019.08.31", "title": "Над 40 загинали при удар на САЩ в северозападна Сирия"}
{"url": "https://news.bg/regions/pozharat-v-stara-zagora-e-ovladyan.html", "text": "Пожарът в Стара Загора, заради който бяха евакуирани децата в Дома за медико-социални грижи в града, е овладян, съобщиха от Дарик радио.Децата са в безопасност. Преди това те бяха изведени от сградата, тъй като огънят бе обхванал двора и застрашаваше да премине към сградата и да опожари и нея, заедно с обитателите й.С огнената стихия са се борили два екипа огнеборци, включително и доброволци. Пожарът тръгнал от сухи треви в квартал ,,Лозенец\".Директорът на Дома за медико-социални грижи д-р Георги Узунов съобщи за Нова телевизия, че екипът на дома реагирал бързо и адекватно. Над 30 пациентите със затруднено движение са били преместени заради опасността от лумналия около дома пожар.По данни на очевидци, огнище е имало и по пътя за кв. \"Дъбрава\", където имало пламнали сухи треви и храсти. Там екипи на Районната противопожарна служба работят по овладяване на огъня.Междувременно по-рано днес голям пожар в село Тъжа почти напълно унищожи местното училище. Тепърва причините ще се изясняват.", "date": "2019.08.31", "title": "Пожарът в Стара Загора е овладян"}
{"url": "https://news.bg/int-politics/barni-sandars-shte-oproshtava-usd-81-mlrd-meditsinski-dalg.html", "text": "Бърни Сандърс, който през февруари обяви, че, днес предложи план за анулиране на медицински дълг в размер на 81 милиарда долара, който в момента дължат американски граждани. Сандърс обаче не посочи подробности по какъв начин ще бъдат покрити задълженията, съобщава Ройтерс.Планът на Сандърс, който е независим сенатор от щата Върмонт, предвижда правителството да договори и изплати просрочените задължения за покриване на разходите по медицинска помощ, в случаи, за които е подадена информация на колекторски фирми.Сандърс уточнява, че предложението му ще доведе до отмяна на някои точки от Закона за личен фалит, чиято последна по-сериозна редакция бе направена през 2005 г. и така ще стане възможно да отпаднат някои съществуващи и дори бъдещи задължения по изплащане на медицинска помощ.\"В Съединените американски щати вашето бъдеще и бъдещето на вашите финанси не трябва да бъде унищожено, защото вие или член на семейството ви се разболявате\", казва Сандърс. \"Това е недопустимо. Писна ми и ми омръзна да ставам свидетел на това как всяка година над 500 000 американци обявяват банкрут, защото не могат да изплатят скандално високите си разходи по спешна медицинска помощ или болничен престой.\"Според Сандърс така нареченият \"медицински дълг\" е най-честата причина за фалит, като над половин милион американци трупат задължения от този тип всяка година. В същото време Сандърс е убеден, че Законът за личен фалит затруднява погасяването на медицинския дълг, като налага строги условия за имуществено състояние и премахва основните механизми за защита на потребителите.\"Законът за личния фалит обрече много семейства с медицински дълг на бедност - проблем, с който не могат да се справят години наред. Според този закон те трябва да плащат за консултации, които да им бъдат предоставени от колекторски фирми, и след това да подадат заявление за фалит. Така те са принудени да плащат за скъпи юридически услуги, а целта им е единствено по надлежен ред да обявят своя медицински фалит\", обяснява сенаторът.Припомняме, че Сандърс е един от най-левите конкуренти за президентската номинация на Демократическата партия в САЩ. Заедно с близо двадесет други кандидати той участва в надпреварата да получи правото през ноември 2020 г. да се изправи срещу сегашния президент от Републиканската партия - Доналд Тръмп..", "date": "2019.08.31", "title": "Бърни Сандърс ще опрощава $ 81 млрд. медицински дълг"}
{"url": "https://news.bg/weather/parviyat-den-ot-septemvri-slanchev-i-goresht.html", "text": "Първият ден от септември ще бъде слънчев. Ще духа слаб, в Източна България до умерен вятър от изток-североизток. Максимални температури ще бъдат между 30-35 градуса. В София около 30 градуса, съобщават от НИМХ.Атмосферното налягане ще се понижи слабо през деня, като ще бъде малко по-ниско от средното за септември.По Черноморието ще бъде предимно слънчево и топло. Ще духа умерен вятър от изток-североизток. Максималните температури ще са 26-27 градуса, колкото е и температурата на морската вода. Вълнението на морето ще е 1 - 2 бала.", "date": "2019.08.31", "title": "Първият ден от септември - слънчев и горещ"}
