{"url": "https://news.bg/world/svetat-obezpokoen-ot-reshenieto-na-tramp-za-jerusalim.html", "text": "Европейският съюз изразява сериозното си безпокойство относно решението на президента на Съединените щати Тръмп за Ерусалим и последиците, което то може да има за перспективите за мир.Това посочи външният министър на ЕС Федерика Могерини в в комюнике.Френският президент Еманюел Макрон изрази съжаление от решението на президента на САЩ за Ерусалим и призова на всяка цена да се избегне насилието. Макрон е готов да предложи своите услуги на посредник.Статутът на Ерусалим може да бъде дефиниран само чрез преговори, заяви генералният секретар на ООН Антониу Гутериш. Решението на Тръмп за Ерусалим е безотговорно според Турция.Правителството на Йордания, страната пазителка на мюсюлманските светини в Ерусалим, заклейми като нарушение на международното право решението на Тръмп.Анкара смята решението на Тръмп за безотговорно, заяви министърът на външните работи Мевлют Чавушоглу. Осъждаме безотговорната декларация на американската администрация. Това решение противоречи на нормите на международното право и на резолюциите на ООН, заяви той в Туитър.Според Иран Тръмп дори разпалвал нова интифада.Саудитска Арабия изразява дълбоките си съжаления след решението за признаване на Ерусалим за столица на Израел. То вече предупреди за сериозните последици, които може да има това неоправдано и безотговорно решение. Това се посочва в комюнике на кралския дворец, цитирано от държавните медии.Великобритания не е съгласна с решението на американския президент Доналд Тръмп да признае Ерусалим за столица на Израел, защото то няма да помогне на усилията за мир в региона. За това предупреди британският премиер Тереза Мей.", "date": "2017.12.06", "title": "Светът обезпокоен от решението на Тръмп за Йерусалим"}
{"url": "https://news.bg/world/putin-uveri-che-rusiya-nyama-da-boykotira-olimpiadata.html", "text": "Русия няма да бойкотира Зимната олимпиада 2018 в Южна Корея. Това стана ясно от думите на руския лидер Владимир Путин, цитиран от АФП.Путин изтъкна, че Русия няма да попречи на спортистите си да участват на игрите под неутрален флаг след решението на Международния олимпийски комитет.Ние определено няма да обявим бойкот, няма да попречим на нашите олимпийци да се състезават, ако искат да вземат участие, каза той по време на реч в автомобилен завод в Нижни Новгород, където също обяви, че ще се кандидатира за четвърти президентски мандат.Решението на Международния олимпийски комитет да забрани на Руския олимпийски комитет да участва на Зимната олимпиада 2018 г. в Южна Корея е още един опит за \"изолиране\" на страната, каза по-рано говорител на руското външно министерство.Според решението на МОК на игрите ще участват само руски състезатели, които не са уличавани в употреба на забранени стимуланти. Те ще се явят под неутрален флаг.", "date": "2017.12.06", "title": "Путин увери, че Русия няма да бойкотира олимпиадата"}
{"url": "https://news.bg/regions/hvanaha-v-izmama-sluzhiteli-na-byuroto-po-truda-v-lom.html", "text": "Служители на Бюрото по труда в Лом са подписвали безработни без те да знаят това, съобщи БНР.До този извод се стига след подаден сигнал. По сигнала е била извършена проверка, която констатира нарушеняита. Подправените документи вече са предадени в прокуратурата.Проверката в Бюрото по труда е извършена от служители на Рагионалната служба по заетостта в Монтана и Главната дирекция \"Национална полиция\". По думите на директор на Агенцията по заетостта Драгомир Николов в Бюрото по труда в Лом са установени доста нарушения. Едно от нарушенията - липсват документи с лични данни на безработни.Заради разкритията един служител е бил дисциплинарно уволнен. Други трима към момента са в болничен. Сред тях е и директорът на Бюрото по труда в Лом, както и други началнити на отдели.", "date": "2017.12.06", "title": "Хванаха в измама служители на бюрото по труда в Лом"}
{"url": "https://news.bg/int-politics/vsichki-strani-po-sveta-s-plan-za-planeta-bez-zamarsyavane.html", "text": "Страните по света се зарекоха да ограничат пластмасовото и химическото замърсяване на въздуха, почвата, реките и океаните, призовавайки за рязка промяна в начина, по който се произвеждат и консумират стоките, съобщава \"Франс прес\".Правителствените пратеници са излезли с политическа декларация, очертаваща пътя към \"планета без замърсяване\" по време на третата Асамблея на ООН за околната среда в кенийската столица Найроби.\"Замърсяването съкращава живота на милиони хора всяка година\", се изтъква в призива за действие, приет на най-висшия форум в света за вземане на решения по въпросите на околната среда.\"Всеки ден 9 от 10 души дишат въздух, който надвишава указанията на Световната здравна организация (СЗО) за качеството на въздуха и повече от 17 хил. души ще умрат преждевременно заради това\", се добавя в декларацията.Тя ангажира правителствата да насърчават \"устойчива икономическа производителност\" и да стимулират \"по-устойчив начин на живот\", улеснявайки повторното използване и рециклиране на продуктите, намалявайки отпадъците.\"Следващото нещо, което трябва да направим, е да съставим конкретен план за действие\", изтъкна заместник-председателят на Програмата за околната среда на ООН Ибрахим Тяу пред журналисти в последния ден на събитието, което се проведе от понеделник до сряда.Всички 193 страни членки на ООН са членове на Асамблеята на ООН за околната среда.\"Някои от действията ще трябва да са свързани с начина, по който произвеждаме и с начина, по който консумираме\", подчерта още Ибрахим Тяу, като допълни: \"Нашите модели на производство и консумация ще трябва да се променят. Ние не трябва да имаме модели на производство и консумация, които увреждат околната среда и продължават да ни убиват.\"Това би изисквало \"много ясни политики\" от правителствата на национално и местно равнище, допълни Тяу, като забраната на пластмасовите пазарски чанти за еднократна употреба.\"Всяка година ние изхвърляме между 4,8 и 12,7 млн. тона пластмаса в нашите океани и генерираме над 40 млн. тона електронни отпадъци\", се изтъква още в декларацията.", "date": "2017.12.06", "title": "Всички страни по света с план за \"планета без замърсяване\""}
{"url": "https://news.bg/world/kak-da-otseleesh-pri-yadrena-ataka-kitayska-mediya-savetva-zhiveeshtite-do-granitsata-s-kndr.html", "text": "Държавен вестник на местното правителство в китайската провинция Дзилин излезе с обширен материал, в който информира жителите за ефектите от използването на ядрени оръжия и какво да правят в случай на ядрена атака, информират руски медии.Към статията има и илюстрации с описание.Провинцията граничи с КНДР и се намира в близост до ядрения полигон Пунгери.В статията се обяснява колко опасни могат да бъдат ядрените оръжия и какво се случва след експлозията. Радиацията, ударната вълна, електромагнитните импулси при ядрени взривове и радиоактивното замърсяване могат да доведат до сериозно унищожение и жертви, се отбелязва в материала.Освен подробно описание на ефектите, вестникът също пише и за бомбардировките с ядрено оръжие.Вестникът съветва хората, хванати отвън или в сграда по време на атака, да се укрият щом видят ярката светлина от ядрения взрив. Тези, които са отвън по време на нападението трябва да легнат на земята или да скочат във водата, ако е възможно. Тези, които са в сграда трябва да легнат до ъгъл или да се скрият под маса или легло. След отминаването на шоковите вълни незабавно трябва да се затворят вратите и прозорците, за да не влезе радиоактивен прах в сградата, пише вестникът.Жителите на засегнатите райони трябва да вземат йодни таблетки и да следват другите инструкции, които са показани с цветни илюстрации.Коментирайки статията, която е широко обсъждана в Китай, държавният вестник Global Times пише, че няма нужда от паника. Според вестника шансът е малък китайската територия да попадне под ядрена атака.", "date": "2017.12.06", "title": "Как да оцелееш при ядрена атака: Китайска медия съветва живеещите до границата с КНДР"}
{"url": "https://news.bg/health/bls-iska-personalna-otgovornost-za-nezakonniya-iznos-na-lekarstva.html", "text": "От Българския лекарски съюз (БЛС) от години апелират за по-строг контрол върху лекарствената политика, обяви председателят на Българския лекарски съюз д-р Венцислав Грозев по повод казуса с нелегалния износ на лекарства.Докато не се докаже персонална вина, да не бъде уронван авторитетът на съсловието, настоява в становище председателят на БЛС д-р Венцислав Грозев.От години основният преразход в бюджета на НЗОК се формира от това перо, пишат от БЛС. \"Не е тайна, че голяма част от надсъбраните средства за здраве, с които би следвало да се изплати т.нар. \"надлимитна\" дейност на лечебните заведения, която е реално извършена в полза на пациентите, се пренасочват за запълване на дупки в лекарствения сектор\", пишат от съсловната организация и припомнят, че държавните органи разпределят финансовия ресурс и контролират разходването на фискалния бюджет.От Лекарския съюз се надяват виновните за злоупотреба с публични средства да понесат отговорност за действията си. Те са категорични, че не бива медиците да се поставят под общ знаменател със знак за вина.Тиражирането на послания, които навеждат на мисълта за колективна вина на лекарите и участието им в \"схеми\", излишно нагнетяват напрежението в сектора и влошават отношенията между лекар и пациент, които са достатъчно усложнени в последните години, поради хроничното недофинансиране на сектора и условията на труд, в които са принудени да работят медицинските специалисти.\"Всеки, който е дръзнал да спекулира със здравето на пациентите, посредством разходване на държавни средства за лични интереси, заслужава да получи своето законово наказание\", категорични са от БЛС.", "date": "2017.12.06", "title": "БЛС иска персонална отговорност за незаконния износ на лекарства"}
{"url": "https://news.bg/crime/sadyat-lesbiyka-porachala-sapruga-na-lyubovnitsata-si.html", "text": "Районната прокуратура във Враца обвини лесбийка в подбуждане към убийство. Тя поискала да наеме убиец, който да ликвидира съпруга на любовницата ѝ.По случая е установено, че М. Асенова живее в град Мездра. Преди няколко години тя се сприятелила с нейна колежка - П.П., като впоследствие отношенията им преминали в интимни. П.П. обаче била омъжена, а обвиняемата се познавала със съпруга - Г.П.Асенова редовно ревнувала П.П., най-вече от мъжа ѝ, което станало повод за влошаване на отношенията между двете жени през последната година. Двете се скарали много сериозно и П.П. пожелала двете да прекратят взаимоотношенията си.През пролетта на настоящата 2017 г. обвиняемата се свързала с неин познат и по време на срещата му казала, че иска съпругът на приятелката ѝ да бъде убит. Тя съобщила данни за него - местоживеене и работно място. Мъжът отказал да се ангажира, като споделил за разговора с Асенова на негов познат. За случая били сезирани полицейските органи.Обвиняемата не се отказала от престъпните си намерения. Няколко месеца по-късно тя уговорила нова среща с приятеля си. На срещата тя отново споделила желанието си Г.П. да бъде убит, като деянието следвало да изглежда като самоубийство. Тя настоявала всичко да бъде извършено максимално бързо.От своя страна приятелят ѝ споделил, че можел да я свърже с лице, което да осъществи нейния замисъл. Той изпратил на Асенова чрез текстово съобщение телефонен номер, ползван от служител под прикритие. Двойният агент бил определен с разпореждане на председателя на Окръжния съд във Враца по искане за използване на специалните разузнавателни средства (СРС). Въпросният служител бил представен на обвиняемата под името \"Дмитрий\", като бил посочен и ползвания от него телефонен номер.На 3 август 2017 г. Асенова се срещнала в Мездра с \"Дмитрий\", който бил служител под прикритие. Тя му показала снимки и копие от личната карта на лицето, което искала да бъде убито. Уговорено било и възнаграждение - парична сума от 1500 лева. В допълнение на това обвиняемата предоставила информация за местоработата и навиците на съпруга на любовницата си, предала ключ от входната им врата и платила капаро за извършената \"услуга\" в размер на 400 лева.Във връзка с воденото досъдебно производство и действията на обвиняемата, на 16 август 2017 г. тя била задържана от органите на МВР. Предстои срещи нея да започне съдебен процес.", "date": "2017.12.06", "title": "Съдят лесбийка, поръчала съпруга на любовницата си"}
{"url": "https://news.bg/world/siriya-e-osvobodena-sled-palen-razgrom-nad-islyamska-darzhava-obyavi-moskva.html", "text": "Генералният щаб на Русия обяви, че Сирия е освободена и няма територия под контрола на ДАЕШ (\"Ислямска държава\"), информират руски медии.Всички територии, които са били под контрол на ДАЕШ, са освободени при последната операция на сирийската армия, поясняват от щаба.Всички терористични звена на ДАЕШ на сирийска земя са унищожени, територията е освободена, каза шефът на генщаба генерал Валерий Герасимов.Следователно днес няма територия в Сирия, която да се контролира от ДАЕШ, добави той по време на годишна среща с чуждестранните военни аташета.По-рано руският лидер Владимир Путин обяви, че е постигнат пълен разгром над ДАЕШ на двата бряга на река Ефрат в Сирия, цитиран от Ройтерс.Путин подчерта, че военната операция е приключила и сега фокусът ще е към политически процес, който трябва да доведе до организиране на президентски и парламентарни избори.", "date": "2017.12.06", "title": "Сирия е освободена след пълен разгром над „Ислямска държава”, обяви Москва"}
{"url": "https://news.bg/world/tramp-reshenieto-za-jerusalim-e-otdavna-zakasnyalo.html", "text": "Президентът на САЩ Доналд Тръмп обяви, че решението за Йерусалим е отдавна закъсняло, пише израелският вестник \"Аарец\".Американският лидер направи коментара около час преди очаквана реч. Вчера източници разкриха, че Тръмп е взел решение да обяви Йерусалим за столица на Израел и да премести американското посолство от Тел Авив в свещения град.\"\", изтъкна Тръмп и се представи като човек, който се осмелява да изпълни обещание, което не е изпълнено от предишни американски президенти.\"Мисля, че е отдавна закъсняло\", продължи той.Междувременно шефът за външната политика на ЕС Федерика Могерини увери палестинския лидер Махмуд Абас, че съюзът няма да подкрепи решението на Тръмп, информира \"Таймс оф Израел\".Тя подчертала \"категоричната позиция\" на ЕС, че въпросът за Йерусалим трябва да бъде решен на израелско-палестински мирни преговори. Могерини повтори подкрепата на ЕС за решението за две държави и приветства призива на Абас за мирни протести.Стана ясно, че Абас ще се обърне към палестинците след речта на Тръмп.", "date": "2017.12.06", "title": "Тръмп: Решението за Йерусалим е отдавна закъсняло"}
{"url": "https://news.bg/politics/ot-rb-glas-naroden-pitat-i-za-davnostta-na-prestapleniyata-na-komunisticheskiya-rezhim.html", "text": "От РБ-Глас народен питат за давността на престъпленията на комунистическия режим по повод предложените от ПП ГЕРБ промени в Конституцията, които регламентират отмяна на давността на престъпления, свързани с приватизацията. Това съобщиха от Реформаторския блок-Глас народен.Реформаторите тълкуват, че от правна гледна точка това не означава милост към престъпниците. Премахването на давността е гаранция за справедливо правораздаване и призив да няма протакане на законораздаването.Премахването на давността за престъпления, свързани с приватизацията, с промяна в Конституцията поставя евентуалните закононарушения при раздържавяването наравно с престъпленията срещу човечеството (за което има специална конвенция на ООН), тъкуват реформаторите. Това е преувеличаване до абсурд на значението на първите и недопустимо принизяване на вторите, смятат от РБ.Според реформаторите, предлаганата промяна е и лош сигнал към всички български и чужди инвеститори, работещи в страната, както и към тези, които занапред възнамеряват да вложат своите пари в бизнес у нас.Според тях, ако Конституцията бъде променена за това, то давността трябва да отпадне и за:Реформаторите смятат, че такъв подход би изразил реалното желание на парламента за комплексна ревизия на грешките и пороците на прехода.Ако не падне давността и за посочените престъпления, според РБ ще стане: \"реабилитация на комунистическото минало на страната ни, базирано на лъжата за богатата комунистическа държава, която е ограбена от демокрацията\".Приемането единствено на промени за давността за приватизацията предложено от ГЕРБ, ще бъде само нов щрих в цялостната посткомунистическа риторика за дискредитация на задължителните стъпки за създаване на пазарна икономика в България. Това е най-лошата \"визитна картичка\" за встъпване на България в първото й председателство на ЕС.От РБ искат предложените промени да бъдат в чл. 31, ал. 7 от Конституцията на Република България. Писмото е подписано от говорителя на РБ - Петър Москов", "date": "2017.12.06", "title": "От РБ-Глас народен питат и за давността на престъпленията на комунистическия режим"}
{"url": "https://news.bg/regions/dvizhenieto-na-am-trakiya-ot-190-ti-do-195-km-e-vremenno-dvuposochno.html", "text": "До 21 декември движението от 190-ти до 195-ти км на АМ \"Тракия\" ще е двупосочно в платното за Бургас, съобщиха от АПИ. Причината е ремонт на 500 м при 193-ти км - между п. в. \"Чирпан\" и п. в. \"Стара Загора\".От 11 часа в четвъртък, 7 декември, до 21 декември движението между 190-ти и 195-ти километър на АМ \"Тракия\" ще се осъществява двупосочно в платното за Бургас.Ще бъде изпълнена цялостна подмяна на асфалтовата настилка и хоризонталната маркировка. Необходимо е шофьорите да карат внимателно и да спазват пътната сигнализация. Изпълнител на обекта е пътноподдържащата фирма \"Автомагистрали\" ЕАД.", "date": "2017.12.06", "title": "Движението на АМ \"Тракия\" от 190-ти до 195 км е временно двупосочно"}
{"url": "https://news.bg/world/tramp-prizna-jerusalim-za-stolitsa-na-izrael.html", "text": "Американският президент Доналд Тръмп призна Йерусалим за столица на Израел. Това стана в официално обръщение от Белия дом.Когато стъпвах в длъжност аз обещах да не си затварям очите за предизвикателствата, каза Доналд Тръмп.Йерусалим не е само сърце за три световни демокрации, но и сърцето на най-успешната демокрация, припомни американският президент.Признаването на Ерусалим признава очевидното, казва Тръмп.Според него, градът е важен за евреите, християните и мюсюлманите, но отбеляза, че неговите предшествениците му в Белия дом са отказали да признаят изобщо каква столица е.\"Но днес най-накрая признаваме очевидното. Йерусалим е столицата на Израел. \"Тръмп смята, че \" това е правилното нещо, което трябва да се направи\".От своя страна Тръмп дипломатично намекна, че преместването ще стане факт, ако и двете страни - Израел и Палестинската автономия, са съгласни.Американският президент потвърди, че е наредил на Държавния департамент да започнат подготовката по преместването на мисията.Взех решение, че е дошло времето Ерусалим официално да бъде признат за столица на Израел, обяви от Белия дом Доналд Тръмп.Той припомни, че подобно решение е взел американският конгрес през 1995 г.Той все пак припомни, че всяко мирно споразумение с палестинците трябва да включва и статутът на Ерусалим като израелска столица. Американският президент призова и другите страни да последват примера на САЩ и да преместят посолствата си в Ерусалим.САЩ все пак признават, че конкретните граници на израелския суверенитет в Ерусалим са предмет на преговори за окончателния статут, припомни Тръмп.Според него САЩ са готови да подкрепят решение по формулата \"две държави\", ако и двете страни в израелско-палестинския конфликт го подкрепят.Този процес не е насочен обаче срещу поетия от Белия дом ангажимент за постигането на мир в Близкия изток.\"Ние не взимаме позиция по въпросите, отнасящи се до крайните граници или разрешаването на спорните граници. Тези въпроси са за преговарящите страни \", каза Тръмп.Той отбеляза, че САЩ са поели ангажимент да улеснят споразумението \"приемливо за двете страни\".Тръмп добави, че Белият дом \"ще подкрепи решение за две държави, ако се договори и палестинците и евреите \".Американският президент остана верен на стила и не пропусна да отбележи, че забавянето на признаването на Йерусалим за столица на Израел не е допринесло за придвижването на мирния процес.Заварено положение за Храмовия хълмАмериканският президент призова евреи и палестинци да уважават и спазват сега съществуващия статут за Храмовия хълм.Доналд Тръмп призова да се избягва насилието. За целта предстои пътуване на американския вицепрезидент Марк Пенс в региона, за да се обсъди борбата срещу радикализма.\"Време е младите и умерените гласове из целия Близък Изток да поискат за себе си ярко и красиво бъдеще\", призова Доналд Тръмп.\"Нека преосмислим старите предразсъдъци \", поиска американският президент.Той завърши речта си, като поиска от лидерите от региона \"да се присъединят към САЩ в благородния стремеж към траен мир\".Бог да благослови християните, мюсюлманите и евреите, завърши обръщението си Тръмп.С настъпването на нощта стотици палестинци в Ивицата Газа започнаха да палят американски знамена.В същото време хиляди евреи излязоха по улиците на Израел, за да празнуват решението на Доналд Тръмп. Стената на плача на Храмовия хълм беше осветена в цветовете на американското знаме.Решението за Ерусалим е трябвало да бъде взето отдавна, каза американският президент според Доналд Тръмп на заседание на кабинета малко преди дългоочакваната си реч. Той не пропусна да припомни, че много президенти казваха, че искат да направят нещо и не направиха нищо.Очаква се президентът на Палестинската автономия също да говори след речта на Доналд Тръмп.", "date": "2017.12.06", "title": "Тръмп призна Йерусалим за столица на Израел"}
{"url": "https://news.bg/regions/napoitelni-sistemi-kontrolirat-yazovirite-si-uveriha-ot-druzhestvoto.html", "text": "От „Напоителни системи“ постоянно контролират язовирите, увериха от ръководството на дружеството след обсъждане на подробните планове за действие при аварийни условия на язовирите.Целта е да  и бъдат избегнати аварийни ситуации, заяви зам.-министърът на земеделието, храните и горите Атанас Добрев по време на среща на Съвета на директорите на дружеството и управителите на клонове. Тя се проведе в сградата на Министерството на земеделието, храните и горите (МЗХГ), съобщиха от „Напоителни системи”.Повод за обсъждането са падналите обилни валежи от дъжд в страната през изминалата седмица. Всички язовири под юрисдикцията на „Напоителни системи“ разполагат с необходимите свободни обеми за поемане на водни маси, съгласно аварийните планове.Служители на „Напоителни системи“ ЕАД наблюдават язовирите, които се стопанисват от дружеството и сега – през декември, поставят датчици за следене в реално време на обемите постъпваща вода. Дружеството вече е с положителен финансов резултат, увери Изпълнителният директор Снежина Динева.Направен е анализ на всички стратегически обекти от гледна точка на тяхното физическо състояние. Изготвен е инвестиционен план на дружеството, който включва и ремонтно-възстановителни работи на обектите, стопанисвани от „Напоителни системи“ ЕАД.В съобщението липсва информация кой и как контролира язовирите, които не се стопанисват от „Напоителни системи”.", "date": "2017.12.06", "title": "\"Напоителни системи\" контролират язовирите си, увериха от дружеството"}
{"url": "https://news.bg/economics/inspektorite-na-iara-dariha-70-kg-riba-konfiskuvana-na-yazovir-iskar.html", "text": "Инспекторите от Изпълнителна агенция по рибарство и аквакултури са направили 2236 проверки от началото на ноември до днес и са съставили 111 акта. Те са по река Дунав, в Черно море, на пристанище при разтоварване, в търговската мрежа, във вътрешните водоеми и за нерегламентирана продажба на риба и рибни продукти по пътните участъци, съобщиха от ИАРА.Иззети са близо 15 000 м. хрилни мрежи, 51 бр. винтери, 2 бр. драги, 60 кг. бяла пясъчна мида, над 1000 кг. риба, от която общо за страната над 500 кг. е дарена. Останалото количество жива риба и мидите са върната незабавно във водата.В изпълнение на споразуменията за съвместна дейност ИАРА продължава добрата практика за съвместни проверки с други институции.Голямо количество от иззетите шарани са дарени на Социален патронаж Бургас, за да достигне до трапезите на социално бедните граждани.70 кг риба беше дарена от инспекторите на ИАРА в София на два социални дома за интеграция на хора с увреждания и подкрепа на деца и семейства. Рибата е конфискувана при проверка на служителите на язовир Искър. Задържани са 5 мрежи с обща дължина 350 метра и са съставени актове.По-рано през седмицата е конфискуван бракониерски улов от 18 кг с мрежа, дълга 50 м. Уловът е върнат веднага във водата. Общият брой на проверките от Звеното на ИАРА в София-област са 50 само за последната седмица. Част от проверките са извършени съвместно с РДГ София.", "date": "2017.12.06", "title": "Инспекторите на ИАРА дариха 70 кг риба, конфискувана на язовир \"Искър\""}
{"url": "https://news.bg/politics/podkrepyame-usiliyata-na-albaniya-za-chlenstvo-v-es.html", "text": "България ще подкрепи усилията на Албания за присъединяване към ЕС по време на своето Европредседателство. Това заяви премиерът Бойко Борисов на албански си колега Еди Рама по време на работна среща. Тя се проведе ден преди конференцията, организирана от българското правителство и Световната банка в подкрепа на евроатлантическата интеграция и инфраструктурната свързаност на страните от Западните Балкани, съобщиха от Министерския съвет.Борисов и Рама обсъдиха развитието на двустранните отношения, като подчертаха отличния им характер на политическо ниво. Същевременно има потенциал за задълбочаване на търговско-икономическите контакти между България и Албания.\"Ще продължим да работим в тясно сътрудничество с Вашето правителство, за да подпомогнем процеса на реформи в различни сфери. Албания може да постигне необходимия напредък, който да създаде условия за решение за започване на преговори за присъединяване\", отбеляза той.Борисов и Рама се обединиха около тезата, че регионалното сътрудничество има важна роля за укрепването на стабилността и развитието в региона. Като приоритет в това отношение беше определено изграждането на Коридор №8, който ще свърже Адриатическо с Черно море.Министър-председателят Борисов още веднъж благодари на албанския си колега за включването на българското малцинство в Закона за защита на националните малцинства в Албания. Той определи този акт като проява на европейски подход и политическа зрялост.Албанският премиер Еди Рама изказа благодарността си за оказаната хуманитарна помощ от България за пострадалите от наводненията хора, която страната ни изпрати тази сутрин за Тирана.\"България реагира с незабавна доставка на най-необходимото за хората при справяне с бедствието, утре предстои и трети полет до Тирана за следващата пратка\", каза Борисов.Припомняме, по-рано през деня два самолета \"Спартан\" превозиха хуманитарна помощ от България до Албания.", "date": "2017.12.06", "title": "Подкрепяме усилията на Албания за членство в ЕС"}
{"url": "https://news.bg/world/tramp-podpisa-ukaz-za-otlagane-na-mesteneto-na-posolstvoto.html", "text": "Минути след речта си американският президент Доналд Тръмп подписа указ за шестмесечна отсрочка за преместването на американското посолство от Тел Авив в Йерусалим.По този начин ще се даде време на Държавния департамент да сондира сближаване на позициите на палестинците и евреите по проблема.В речта си Доналд Тръмп отбеляза, че преместването на мисията ще става в консултации с Израел и Палестинската автономия.", "date": "2017.12.06", "title": "Тръмп подписа указ за отлагане на местенето на посолството"}
{"url": "https://news.bg/world/netanyahu-istorichesko-i-smelo-reshenie.html", "text": "Решението на американския президент Доналд Тръм да премести посолството от Тел Авив в Йерусалим е историческо и смело.Това заяви в нарочно телевизионно обръщение израелският премиер Бенямин Нетаняху.Според него това е историческа повратна точка за Близкия изток.Решението на президента Доналд Тръмо е важна крачка към мира, защото няма мир, който да не включва Йерусалим като столица на Държавата Израел, припомни израелският премиер.Споделям ангажимента на президента Тръмп за постигане на мир между Израел и всички наши съседи, включително палестинците ... Призовавам всички страни, които търсят мир да се присъединят към Съединените щати, за да признаят Ерусалим за столица на Израел и да преместят своите посолства тук, призова Нетаняху.Аз също искам да изясня: няма да има никаква промяна на статуквото за светите места ... Израел винаги ще гарантира свобода на богослужение както за евреите, християните, така и за мюсюлманите. Президент Тръмп, благодаря ви за днешното историческо решение да признае Ерусалим като столица на Израел, завърши обръщението си Бенямин Нетаняху.", "date": "2017.12.06", "title": "Нетаняху: Историческо и смело решение"}
{"url": "https://news.bg/world/jerusalim-praznuva-reshenieto-na-tramp.html", "text": "Минути след речта на американския президент Доналд Тръмп да признае Йерусалим за столица на Израел, ключови места в града бяха осветени в цветовете на американското знаме.В момента не е известно кога ще започне преместването на американското посолство от Тел Авив в Йерусалим, но това не попречи на местните власти да окачат американското знаме на фасадата на кметството.Свещеният хълм също беше включен в проявата. Тръмп призова той да бъде отворен за последователите на трите световни религии.", "date": "2017.12.06", "title": "Йерусалим празнува решението на Тръмп"}
{"url": "https://news.bg/bulgaria/zatvor-i-globa-za-propovyadvane-na-radikalen-islyam.html", "text": "Предложението на патриотите за криминализиране на проповядването на радикален ислям бе прието от Парламента на първо четене днес. То предвижда наказание с лишаване от свобода от една до пет години и глоба от 5 000 лева за лица, проповядващи радикален ислям или друга идеология, която използва верски убеждения за политически цели, включително пропагандира изменение на съществуващия конституционен и правов ред\", заяви депутатът от НФСБ в групата на \"Обединени патриоти\" Борис Ячев.Той бе категоричен, че криминализирането визира случаите, когато говорим за радикална идеология, а не за религия. Във връзка с това се създава нова алинея 2 в чл. 108 от Наказателния кодекс.Припомняме, че промените бяха внесени и минаха на първо четене в миналото 43 Народно събрание, но предсрочно прекратеният мандат не стигна за неговото разглеждане на второ четене.\"Радикалният ислям е особено агресивна и опасна идеология, която оправдава насилието и убийството на \"неверници\", оправдава и робството, а геноцидът, каквото е религиозното прочистване, е издигнат в ранг на системна политика\", посочи в мотивите Борис Ячев.По тази причина патриотите предлагат легална дефиниция на идеологията радикален ислям, когато едно лице агитира за създаване на Ислямска държава /Халифат/, когато агитира за налагане на законите на Шериата над светските, агитира за насилствено прилагане на религиозни принципи, пропагандира насилие във вид на свещена война срещу немюсюлмани, извършва агитация и набира последователи за терористични организации, базирани на исляма.Патриотите предлагат тази дефиниция да бъде закрепена в чл. 93 от Наказателния кодекс, чрез създаване на нова точка 31.", "date": "2017.12.06", "title": "Затвор и глоба за проповядване на радикален ислям"}
{"url": "https://news.bg/world/abas-sasht-veche-ne-sa-posrednik.html", "text": "САЩ повече не могат да играят историческата си роля на посредник за мир с израелците, заяви в нарочно обръщения президентът на Палестинската автономия Махмуд Абас.Така той коментира решението на президента Доналд Тръмп да признае Ерасулим за столица на Израел.Достойно за съжаление решение САЩ умишлено провалят всички усилия за мир, каза Абас. Той припомни, че Тръмп загърбва мирния процес, когото подкрепяха през последните десетилетия.Ислямисткото палестинско движение Хамас заяви, че решението на Доналд Тръмп да признае Ерусалим като столица на Израел отваря вратите на ада.От Хамас призоваха арабските и мюсюлманските страни да скъсат икономическите и политическите връзки с американските посолства и да експулсират американските посланици.Палестински граждански и ислямистки организации вчера призоваха за обща стачка и протестни митинги през днешния ден, в отговор на решението на американския президент Доналд Тръмп да признае Ерусалим за столица на Израел. ", "date": "2017.12.06", "title": "Абас: САЩ вече не са посредник"}
{"url": "https://news.bg/bulgaria/mvnr-statutat-na-jerusalim-yasen-sled-pregovori.html", "text": "Статутът на Йерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии.Това съобщават от пресцентъра на Министерството на външните работи.Всяка промяна на статута на Йерусалим, която не е постигната посредством израелско-палестински преговори, би могла да се отрази негативно на усилията за възобновяване на близкоизточния мирен процес.В качеството си на страна-членка на ЕС България ще остане ангажирана с регионалните и международните партньори, в това число с \"Квартета\" за Близкия изток, в подкрепа на усилията за възобновяване на мирните преговори за намиране на решение на конфликта на основата на принципа за две държави, съжителстващи в условията на мир и сигурност.", "date": "2017.12.06", "title": "МВнР: Статутът на Йерусалим ясен след преговори"}
{"url": "https://news.bg/world/vreme-e-da-zagarbim-kolonialnoto-minalo-obyavi-makron-v-alzhir.html", "text": "Президентът на Франция Еманюел Макрон е на посещение в Алжир, където той призова за нова глава в отношенията с африканската държава, подчертавайки, че няма да бъде заложник на френското колониално минало, информира Ройтерс.В столицата Алжир той ще разговаря с президента Абделазиз Бутефлика и висши политици в опит да укрепи социалните и търговски отношения между двете държави.По време на войната за независимост на Алжир в периода 1954-1962 г. загиват стотици хиляди алжирци. 80-годишният Бутефлика е един от ветераните, които са се борили срещу френската окупация. Той получи удар през 2013 г. Срещата между двамата президенти се разглежда като последен шанс за Макрон да поднесе извинение за миналото. Но е малко вероятно френският лидер да надмине бившия президент Франсоа Оланд, който се опита да използва по-помирителен тон и описа френската колонизация на Алжир като \"брутална и несправедлива\", но не поднесе извинение.\"\", каза Макрон пред вестник El Watan.Икономическите отношения между двете държави минимално прогресират от 2012 г. и Франция сега е зад Китай като основен партньор. Търговският стокообмен е около 8 милиарда евро в сравнение с 6,36 милиарда евро преди пет години.Повече от 400 000 алжирци получават френска виза на година, което е два пъти повече от 2012 г.Френско-алжирските отношения са чувствителна тема във Франция. Макрон вбеси много французи, когато описа колониалното управление на страната като \"престъпление срещу човечеството\" по време на визита в Алжир на предизборната кампания.", "date": "2017.12.06", "title": "Време е да загърбим колониалното минало, обяви Макрон в Алжир"}
{"url": "https://news.bg/politics/varianti-za-remonta-na-sv-al-nevski-iska-borisov.html", "text": "Българският патриарх Неофит прие премиера Бойко Борисов в Патриаршеския дом, за да обсъдят въпроса с ремонта на патриаршеската катедрала \"Св. Александър Невски\". Двустранната среща се състоя по покана на Българския патриарх Неофит, съобщиха от Министерския съвет.Двамата обсъдиха предприетите до този момент стъпки. Премиерът разпореди на министри да му представят варианти за ремонта на катедралата.Малко преди срещата с патриарха в началото на днешното си заседание на Министерския съвет бе решено 940 хиляди лева да бъдат пренасочени от бюджета на Министерския съвет. Чрез Дирекция \"Вероизповедания\" парите ще отидат за ремонт и изграждане на комуникациите в Южното крило на манастира \"Св. Вмчк. Георги - Зограф\" на Света Гора, Атон.Монаси от българския манастир в Атон подариха издания на Библията на министрите.Средствата ще са достатъчни за цялостната реконструкция на крилото и са осигурени чрез преструктуриране на разходи те и трансферите по централния бюджет за 2017 г., информират от МС.х", "date": "2017.12.06", "title": "Варианти за ремонта на \"Св. Ал. Невски\" иска Борисов"}
{"url": "https://news.bg/int-politics/putin-se-kandidatira-za-prezident-otnovo.html", "text": "Руският президент Владимир Путин обяви намеренията си да се кандидатира на президентските избори през 2018 г., съобщават руските медии.Тъй като той е абсолютен фаворит за спечелване на изборите, това ще бъде неговият четвърти мандат като президент на Русия.\"Ще предложа кандидатурата си за поста президент на Руската федерация\", заявил Путин по време на среща с работници в автомобилния завод ГАЗ.Путин беше избран за първи път за президент през март 2000 г., като през 2004 г. беше преизбан. Между 2008 и 2012 г. беше министър-председател, докато Дмитрий Медведев играеше ролята на президент, като реалната власт остана у Путин. През 2012 г. Путин отново стана президент, а Медведев зае премиерския пост, след като специално за Путин беше променена руската конституцията, която преди да бъде променена постановяваше, че един човек може да бъде президент най-много два мандата. С конституционната промяна беше увеличено и времетраенето на един мандат - от 4 на 6 години.През последните месеци на Путин многократно му беше задаван въпросът за възможността за участие в изборите, но руският държавен глава заявяваше, че още не е решил дали ще се кандидатира.Президентските избори са насрочени за 18 март 2018 г., като предизборната кампания започва по-късно този месец.", "date": "2017.12.06", "title": "Путин се кандидатира за президент отново"}
{"url": "https://news.bg/politics/pravitelstvoto-prie-programata-za-balgarskoto-predsedatelstvo-v-saveta-na-es.html", "text": "Правителството прие Програмата на Република България за Председателството на Съвета на Европейския съюз (1 януари - 30 юни 2018 година).В програмата на председателството се определя политическата рамка и основните послания и конкретни теми, по които нашата страна ще работи през първите шест месеца на 2018 г.Бъдещето на Европа и младите хора - икономически растеж и социално сближаване.По този приоритет водещите за България теми ще са свързани с Многогодишната финансова рамка след 2020 г., Кохезионната политика след 2020 г., бъдещето на Общата селскостопанска политика, Икономическия и паричен съюз, Устойчивата и ориентирана към бъдещето околна среда, Културата като стратегически ресурс за по-доброто бъдеще на ЕС. В приоритета заляга и тема за развитието на младите хора, които заемат основно място в дебата за бъдещето на Европа.Европейска перспектива и свързаност на .По втория приоритет страната ни ще работи за предоставянето на осезаема европейска перспектива за всички страни от Западните Балкани, като от особена важност за нас ще бъде задълбочаването на регионалното сътрудничество и развитието на добросъседските отношения.Сигурност и стабилност в силна и единна Европа.По този приоритет България щ насочи усилията си към повишаване сигурността на гражданите на Европейския съюз, укрепване на контрола по границите и по-ефективно управление на миграционните процеси. Основните теми, които залягат в този приоритет на страната ни са миграция, ефективно, бързо и справедливо правосъдие, енергетика, Европейският съюз като силен глобален участник на международната сцена, както и Устойчив интегриран подход за Дунавския и Черноморския регион.Цифрова икономика и умения на бъдещето.По четвъртия приоритет България ще постави акцент върху конкурентоспособността, Цифровия единен пазар, насърчаването на предприемачеството и социалните иновации и бъдещето на труда в цифрова и по-справедлива Европа.Специфичен приоритет на председателството ни ще бъде европейската перспектива и свързаност на Западните Балкани. По време на Българското председателство в Съвета на ЕС ще се работи за намирането на общи решения в отговор на очакванията на Европа и европейските граждани за повече сигурност, стабилност и солидарност, стремейки се в перспектива към утвърждаването на една силна, цифрова и единна Европа посредством .Националната ни програма е разработена на основата на , които председателстват Съвета на ЕС от 1 юли 2017 година до 31 декември 2018 г. Още на 20 юни 2017 г. Съвет \"Общи въпроси\" одобри 18-месечната програма на Съвета на ЕС, в която са отразени специфичните приоритети на триото председателства, както и стратегическите приоритети на Европейския съюз за постигане на реални, видими резултати в отговор на очакванията на гражданите за повече сигурност, заетост, устойчив растеж и по-силно присъствие на Съюза на световната сцена.Освен на основата на 18-месечната програма на триото, програмата на Българското председателство очертава основните приоритети на работата, както и конкретните цели, които си поставя в рамките на отделните формати на Съвета на ЕС.Проектът на приоритетите на ротационното председателство бяха одобрени от правителството на 13 юли 2017 г., след което те бяха подложени на обществен дебат в продължение на близо шест месеца. Обществени дискусии бяха проведени в цялата страна с всички заинтересовани страни с цел постигане на максимално широк национален консенсус по стратегически важните за България теми.На 1 декември 2017 г. коригираната програма с приоритетите на страната ни беше приета от Съветът по европейските въпроси и от Народното събрание. Депутатите одобриха основните послания за консенсус, конкурентоспособност и кохезия, както и девиза \"\".Парламентът насърчи правителството да работи за приемане на балансирани решения с цел запазване на единството между държавите членки на ЕС, като заедно с това полага усилия за постигане на конкретни резултати в рамките на председателството. След окончателното приемане на приоритетите от правителството, те отново трябва да бъдат докладвани в Народното събрание.Самият документ на Програмата на Република България за Председателството на Съвета на Европейския съюз е съставен от две глави. Той има кратко въведение - първа част, в която са очертани приоритетите, и втора част, в която са посочени конкретните теми и целите, които държавата ни си поставя по тях във всеки един от 10-те различни формата на Съвета на Европейския съюз.", "date": "2017.12.06", "title": "Правителството прие Програмата за Българското председателство в Съвета на ЕС"}
{"url": "https://news.bg/politics/spazvat-se-kontsesiite-za-mineralnata-voda-i-za-ski-zona-bansko-uveryavat-ot-ms.html", "text": "Над 4,5 млн. лв. са приходите от концесионните договори за добив на минерални води и за ски-зоната в Банско през 2016 г., съобщиха от Министерския съвет.Министрите от кабинета \"Борисов-3\" приеха и годишния доклад на комисията за текущ контрол на сключените концесионни договори с екоминистерството за 2016 г.При извършените проверки на място не са констатирани нарушения на концесионните договори, информират от МС.В доклада се отчита изпълнението през 2016 г. на концесионните договори за добив на минерални води, които са изключителна държавна собственост. В него е отчета и за концесионния договор за защитената територия, част от НП \"Пирин\" - \"Ски-зона с център Банско\".Постъпилите по сметка на МОСВ приходи от концесионната дейност по сключените договори за добив на минерална вода и договора за ски-зоната са в размер на 4 515 547,76 лв. за календарната 2016 г., уточниха от МС.Концесионните плащания по 15-те договора за минерална вода са 2 444 883,79 лв. без ДДС. Концесионното плащане към общините, на чиято територия се намират обектите на концесия, е 1 047 807,19 лв. без ДДС. По сметка на държавния бюджет платеното ДДС е 698 538,19 лв.Приходите от плащането по концесионния договор за защитената територия, част от НП \"Пирин\" - \"Ски-зона с център Банско\", са 270 265,49 лв. без ДДС. По сметка на държавния бюджет платеното ДДС е 54 053,10 лв.", "date": "2017.12.06", "title": "Спазват се концесиите за минералната вода и за ски-зона Банско, уверяват от МС"}
{"url": "https://news.bg/world/hristiyanskite-lideri-v-jerusalim-zovat-tramp-da-ne-prichinyava-nepopravimi-vredi.html", "text": "Ръководителите на местните християнски църкви в Йерусалим излязоха със специално писмо до американския лидер Доналд Тръмп, за да изразят тревогата си относно намерението му да признае Йерусалим за столица на Израел и да премести американското посолство от Тел Авив в Йерусалим, пише вестник \"Аарец\".В писмото, изпратено часове преди очакваното изявление на Тръмп, християнските духовници настояват да се откаже от едностранното признаване на Йерусалим за столица на еврейската държава.Те съветват САЩ да продължат да признават настоящия международен статут на Йерусалим, тъй като всякакви внезапни промени ще доведат до \"непоправима вреда\".Духовниците призовават Тръмп да не променя статуквото на града, тъй като носи историческа и религиозна значимост за християните, мюсюлманите и евреите. Те настояват американският лидер да отдели повече време за обсъждане на казуса.Под писмото са се подписали 13 духовни водачи, които са от различни християнски църкви, включително католическа, евангелистка, православна и апостолическа.В края на писмото си те канят Тръмп да отпразнува предстоящите християнски празници в Йерусалим.", "date": "2017.12.06", "title": "Християнските лидери в Йерусалим зоват Тръмп да не причинява „непоправими вреди”"}
{"url": "https://news.bg/int-politics/v-ungariya-obviniha-evrodeputat-che-shpioniral-es-v-polza-na-rusiya.html", "text": "Унгарски евродепутат, който е част от националистическата опозиционна партия \"Йоббик\", е обвинен в шпионаж на институциите на Европейския съюз в полза на Русия, съобщиха от унгарската прокуратура, цитирани от \"Ройтерс\".Обвиненията срещу Бела Ковач, които включват използването на фалшиви частни документи, произтичат от разследване от април 2014 г., когато унгарските власти за първи път съобщиха за предполагаемия шпионаж и поискаха да му бъде свален имунитетът.\"Това беше последвано от обявяване на разумното подозрение, чиято същност беше, че депутат е участвал в шпионаж в полза на чужда държава и нейните тайни служби\", се изтъква в изявление на унгарската прокуратура.Въпросната чужда държава е Русия, уточниха говорител на прокуратурата.Самият Ковач заяви, че делото срещу него се основавало на \"фантазия\" и добавил, че очаква с нетърпение съдебните заседания, където очаква да си изчисти името си.\"Много съм щастлив, че най-сетне стигнахме до тази фаза и мога да изчистя името си в съда и да се сложи край на тази сага\", коментирал Ковач пред \"Ройтерс\".Засега няма обявена дата на съдебен процес.Обвиненията срещу Ковач следват разследване на унгарската прокуратура относно финансовите практики на \"Йоббик\", която е най-силната опозиционна партия.Въпросът за таен сговор с Русия е особено щекотлив в Унгария, защото премиерът Виктор Орбан също често е обвиняван, че има неудобно близки отношения с Москва.", "date": "2017.12.06", "title": "В Унгария обвиниха евродепутат, че шпионирал ЕС в полза на Русия"}
{"url": "https://news.bg/politics/namalyavat-tsenata-na-63-taksi-na-patentnoto-vedomstvo.html", "text": "Правителството реши да намали 63 такси, събирани от Патентното ведомство, информираха от пресцентъра на Министерския съвет.Правителството одобри промени в Тарифата за таксите, които се събират от Патентното ведомство в България. Промените част от мерките за намаляване на административната тежест за бизнеса и гражданите.Измененията в Тарифата целят оптимизиране на съществуващите и отпадане на част от досега предоставяните услуги, създаване на условия за по-лесна регистрация и по-ефективна и достъпна защита на правата на заявителите и притежателите на обекти на индустриална собственост.Очакванията са да се увеличи броят на предоставяните услуги чрез повишаване ефективността на работата на Патентно ведомство и по-голяма популярност на предлаганата закрила на обектите.", "date": "2017.12.06", "title": "Намаляват цената на 63 такси на Патентното ведомство"}
{"url": "https://news.bg/politics/borisov-izprati-neno-dimov-na-mikrofon-da-obyasnyava-za-lifta-na-pirin.html", "text": "Министър-председателят Бойко Борисов възложи на ресорните министри да дадат публичност на проекта на решение, с който се предлага промяна в концесионния договор за експлоатация на ски-зона с център Банско. Той препоръча освен това да бъдат поканени представители на екоорганизациите и да се отговори на всичките им въпроси, за да бъдат разсети съмненията им, че ще бъдат нарушени процедури по опазване на природата.Като точка от дневния ред днес трябваше да се разгледа проекта за Решение на МС за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Националния парк \"Пирин\", община Банско, област Благоевград, за изграждане и експлоатация на \"Ски-зона с център гр. Банско\". Докладчик по предложението е вицепремиерът Валери Симеонов.Според представянето, целта е концесионният договор да бъде приведен в съответствие с действащото законодателство, да се отстранят неяснотите и възможностите за противоречиви тълкувания по неговото прилагане, да се въведат ясни механизми за контрол и санкции, в това число и еднозначно определяне на обекта на концесията и на основния метод за изчисляване на концесионното плащане.Валери Симеонов припомня, че е преминато през междуведомствено съгласуване в 10-дневен срок, всички бележки са били уважени, приети. \"Почти е нямало забележки\", четем от стенограмата думите на Валери Симеонов. Той посочва и допълнителното обществено обсъждане от 20 ноември, на което са присъствали осем специалисти от Министерството на околната среда и водите, директорът на Национален парк \"Пирин\", кметовете на Банско, Разлог, Симитли.Заедно с тях са и широк спектър от неправителствени организации, в това число Асоциация на парковете в България, СДП \"Балкани\", Фондация \"Биоразнообразие\", WWF - мечето панда, Природата за хората и регионите, представители на Рила спорт, бивши министри на околната среда - Евдокия Манева, Нона Караджова, експерти, представители на научните среди, на Софийския университет, членове на парламента, народни представители, както и представител на концесионера \"Юлен\".На всички поставени въпроси към настоящия момент е отговорено, има ангажимент в рамките на четири дни да бъдат предоставени писмени отговори - направено е на 24 ноември, тоест, четири дни по-късно.Валери Симеонов и тук посочва, че 90% от въпросите не са имали нищо общо с екологията, а с цените на недвижимите имоти, със заетостта на работна ръка, въпроси към концесионера, към община Банско и др.Имало е въпроси за евентуална нелоялна търговска практика спрямо паркингите, които не са собственост на концесионера и транспортните средства, които не са собственост. Оказа се, че там няма никакви притеснения, изключително лоялна търговска практика е установена там. С други думи, обобщавам, на всички въпроси беше отговорено подробно и детайлно.\"Документите, които вие ги виждате във вашите треперещи от вълнение ръце, бяха предоставени на работната група. Бяха предоставени всички документи, включително проектът за решение, който не е с нищо по-различен от този, който беше подготвен 2013 г. Така че, всички заинтересовани страни бяха подробно информирани и на всички въпроси беше отговорено\", заявява Валери Симеонов на правителственото заседание.Той се обръща към министрите и с призива: \"С други думи, сега е съдбоносният миг, в който вие ще поемете честта да отворите вратите на зимния туризъм в България. Така че, разчитам на вашата подкрепа. Ако има някакви въпроси, заповядайте.\"Изказва се и военният министър Красимир Каракачанов, който подкрепя окончателното решение и желае да се прекратят \"скачанията на екоорганизациите\", чийто изисквания ако се изпълняват, и една магистрала е нямало да бъде построена. \"Аз мисля, че винаги ще има някой, който нещо ще каже, особено по подобни проекти, свързани с туристическа дейност. Знаете, че страстите са много бурни, без значение дали туризмът е летен или зимен.\"Премиерът Борисов пита категорично, че първият му въпрос е дали има план за управление на Пирин? \"И не е ли редно първо да мине планът за управление на Пирин и едва след това да решаваме за концесията? В противен случай ми се струва, че слагаме каруцата пред коня\", коментира Борисов.След като разбира от Валери Симеонов, че такъв план за управление в момента се изготвя, Борисов става още по-категоричен: \"Въпросът е покрай този втори лифт, след като нямаме план за управление на Пирин и след като слагаме първо каруцата пред коня, приемайки концесията, без това да е публично на сайт за обществено обсъждане, където всеки четящ и недошъл на тази среща да може да си напише мнението или да каже съображенията си, или да сложи своите аргументи.... Защото куп недостатъци се изтъкват, и аз самият ги намирам за правилни. Хубави-лоши, неправителствените организации са приети и са основна власт, ако щете дори в Европейския съюз. И в случая дали се харесваме или не, е въпрос на избор, но не и аргумент.\"След това Борисов пита кое налага, когато го няма екоминистърът Нено Димов тази точка да се разглежда и отсича: \"Няма го титулярят, който да я защитава, да слиза на микрофона, да се среща с еколозите и да обяснява всичко това, което предлагате.\"Валери Симеонов защитава докрай гласуването на проекта, като включително се противопоставя на министъра на туризма Ангелкова, която иска Планът за управление да бъде съгласуван и с Юнеско, под чиято егида е НП \"Пирин\". Борисов се интересува и от правната атакуемост на едно такова решение, без да се интересува от, както ги нарича Симеонов \"разни зеление\" и \"прокопиевци\", които вече ликуват от новината за отлагането на гласуването.\"Тогава вече, с този аргумент ще го вкараме другата седмица или когато всички проблемни детайли са изчистени между двете страни. Това е най-важното нещо. Не искам съмнения и обвинения за подаръци! Четири години! Министърът на екологията имаше време да направи това и точно него да го няма, да си го защитава, не ми се вижда нормално\", казва още премиерът Борисов.\"И на Съвета на коалицията, и във всичките наши разговори сме единодушни за втори кабинков лифт и спорът не е дали да има втори кабинков лифт или да няма втори кабинков лифт. Единодушни сме, че ски туризмът, въобще туризмът по нашите планини трябва да се развива и да му се дадат такива условия, каквито има и в Австрия, и в Швейцария, и в много по-развити в това отношение от нас страни.Първото, върху което имам претенция е, че, министърът го няма, а той е основният, който трябва да защити този проект. Второ, нямаме план за управление на \"Пирин\", който да гарантира, че не може нищо по тази тема да се направи в ущърб на природата и според мен това е по-важното. Разсъждавайки само върху концесията, в случая, която, като я няма на сайт, публично, се създават предпоставки за съмнения. Именно това са ми трите претенции. И те по никакъв начин няма да попречат, ако всичко е наред\", посочи министър-председателят.В рамките на деня от МОСВ съобщиха, че са публикували проект на Решение на МС за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк \"Пирин\". Текстът може да бъде открит в подрубриката \"Актуално\".", "date": "2017.12.06", "title": "Борисов изпрати Нено Димов на микрофон да обяснява за лифта на \"Пирин\""}
{"url": "https://news.bg/world/sasht-i-frantsiya-iskat-rusiya-da-dokara-delegatsiyata-na-asad-na-pregovorite-v-zheneva.html", "text": "САЩ и Франция призоваха Русия да докара делегацията с представителите на сирийския президент Башар Асад на мирните преговори в Женева, информира Ройтерс.През миналата седмица в швейцарския град беше подновен осмият кръг преговори за прекратяване на конфликта, но на разговорите не присъстват представители на Дамаск. Специалният посланик на ООН за Сирия Стефан де Мистура съобщи, че водената от Башар ал Джафари правителствена делегация се е върнала в Дамаск за консултации.Мистура очакваше преговорите да бъдат възобновени вчера, но Джафари напусна Женева в събота и обяви, че може и да не се върне, тъй като опозицията настоява Башар Асад да не играе роля в бъдещето временно правителство.Днес източник, близък до правителствената делегация на Сирия, заяви пред агенцията, че делегацията все още е в Дамаск.\"Казахме на руснаците, че е важно сирийският режим да бъде на масата за преговори и да бъде част от тези преговори и част от дискусията\", каза държавният секретар на САЩ Рекс Тилърсън на пресконференция в Брюксел и добави, че са призовали руснаците да ги докарат на преговорите.Сирийски представители не са съобщили дали Джафари ще се върне на преговорите, но в понеделник говорител на опозицията подчерта, че бойкотът на правителството поставя Москва в неудобно положение.Тази сутрин преговарящият екип на опозицията пристигна в централата на ООН в Женева за възобновяване на преговорите с Мистура.В същото време Франция обвини сирийското правителство, че блокира усилията на ООН и отказва да се обвърже за намиране на политическо решение.Говорител на външното министерство на Франция поясни, че Дамаск е отговорен за липсата на напредък на преговорите.Той добави, че Русия трябва да поеме отговорност и сирийското правителство в крайна сметка да участва на преговорите.Няма коментар от страна на Москва.", "date": "2017.12.06", "title": "САЩ и Франция искат Русия да докара делегацията на Асад на преговорите в Женева"}
{"url": "https://news.bg/crime/borisov-obyasnil-v-prokuraturata-koi-sa-narkotrafikantite-v-ns.html", "text": "Министър-председателят Бойко Борисов е бил в прокуратурата да дава обяснения по повод , че в парламента има наркотрафиканти.След  главният прокурор Сотир Цацаров обясни, че Борисов е бил извикан по-рано днес, за да му бъдат снети показания на въпросната реплика. \"Ще бъдат снети обяснения от премиера Бойко Борисов. Обясненията би трябвало да бъдат снети днес. Казвам би следвало, защото не съм се прибирал в кабинета си от парламента.\" Цацаров поясни, че би трябвало Борисов да е дал показания днес в 11 - 11.30 часа. \"Единственото, което е забавило снемането, са пътуванията на премиера в чужбина. Призован е за днес, защото утре пътува отново.\"\"Ако зависи от мен няма да се самосезирам, защото тези сигнали малко или много обслужват политически цели, да не се лъжем\", добави още Цацаров.За \"24 часа\" говорителят на Софийската градска прокуратура Зорница Таскова е потвърдила, че премиерът е дал показания по-рано днес. Борисов е бил в Софийската градска прокуратура към 11 часа.Припомняме, на 14 ноември по време на брифинг БСП настоя главният прокурор Сотир  по повод изказването му. На това от Въпреки че Борисов не посочи имена, по-късно негови съпартийци припомниха , депутат от БСП, и .", "date": "2017.12.06", "title": "Борисов обяснил в прокуратурата кои са наркотрафикантите в НС"}
{"url": "https://news.bg/world/jordaniya-i-turtsiya-reshenieto-na-tramp-za-jerusalim-e-v-polza-samo-na-teroristite.html", "text": "Турският президент Реджеп Ердоган и йорданският крал Абдула II предупредиха американския лидер Доналд Тръмп, че признаването на Йерусалим за столица на Израел и преместването на американското посолство в свещения град ще бъде само в полза на терористите, информира \"Таймс оф Израел\", позовавайки се на световни агенции.На съвместна пресконференция в Анкара Ердоган подчерта, че ходът \"само ще облагодетелства терористичните организации\" и че \"никой няма право да си играе със съдбата на милиарди хора\".Абдула от своя страна изтъкна, че палестинците имат право да създадат независима държава със столица Източен Йерусалим. Той допълни, че няма друго решение на израелско-палестинския конфликт освен решението за две държави.Междувременно палестинската организация \"Фатах\" призова за дипломатически действия в ООН срещу САЩ. Говорител на организацията поясни, че трябва да се внесе оплакване в Съвета за сигурност на ООН заради опасно нарушаване на резолюции от страна на САЩ.Организацията също така призова за мирни протести срещу решението на Тръмп.Генералният секретар на Арабската лига Ахмед Абул Гейт пък определи намерението на САЩ да признае Йерусалим за столица на Израел като \"неоправдана провокация\" срещу арабите.Според него това би било \"удар\" върху арабско-американските отношения и за медиаторската роля на САЩ. Той предупреди, че решението също така би било \"нарушение\" на резолюции на ООН и на международното право.Ройтерс съобщава, че Боливия ще поиска свикване на заседание на Съвета за сигурност на ООН.", "date": "2017.12.06", "title": "Йордания и Турция: Решението на Тръмп за Йерусалим е в полза само на терористите"}
{"url": "https://news.bg/int-politics/salzotvoren-gaz-sreshtu-protestirashti-mladezhi-v-gartsiya.html", "text": "Гръцката полиция е използвала сълзотворен газ в Атина по време на протестно шествие на младежи, с което те са отбелязали деветата годишнина от убийството на тийнейджър от полицията, инцидент, който предизвика най-тежките безредици в Гърция от десетилетия, съобщава \"Ройтерс\".Няколкостотин студенти, сред които десетки облечени в черно младежи, са шествали по централните улици на Атина, скандирайки \"Съпротива!\", развявайки червени и черни знамена в памет на 15-годишния Александрос Григоропулос, който беше застрелян през 2008 г.Гърция има сериозна история на улично насилие. Преди шествието млади хора с качулки са били видени да разбиват павета, за да ги използват като оръжие срещу полицията, както и улични колове, за да чупят витрини и прозорци.Някои от протестиращите са подпалили кофи за боклук и са хвърляли камъни по полицията край сградата на парламента по време на шествието. Полицията е използвала сълзотворен газ, за да ги разпръсне и отцепила с кордон парламента и хотелите в централната част на Атина.Повече от 2000 полицаи са били разположени заради протестите, един ден преди посещението на турския президент Реджеп Тайип Ердоган в Гърция.Друго шествие е насрочено за тази вечер.Вечерта на 6 декември 2008 г., часове след като Григоропулос беше застрелян, хиляди излязоха по улиците на Атина, палейки коли и разбивайки витрини на магазини.Размириците, допълнително подхранвани от гнева заради безработицата и икономическите трудности в навечерието на гръцката дългова криза, превърнаха Атина в бойно поле.", "date": "2017.12.06", "title": "Сълзотворен газ срещу протестиращи младежи в Гърция"}
{"url": "https://news.bg/crime/shvetsiya-ni-pomogna-da-sprem-kanal-za-iznos-na-prosyatsi.html", "text": "Неутрализирана е група за трафик на хора с цел просия, съобщиха от МВР. Това е станало при съвместна операция на 5 декември в България и в Кралство Швеция. У нас тя е реализирана под наблюдението на Специализираната прокуратура и е наблюдавана от Евроджъст и Европол.В България са арестувани двама мъже - Б.П. /59 г./и Б.Б. /41 г./.По първоначални данни те са набирали, транспортирали и склонявали български гражданки да просят на територията на Швеция. За двамата има издадена Европейска заповед за арест и с прокурорско разпореждане мярката им за задържане е удължена до 72 часа.Претърсени са осем адреса в Кнежа, обитавани от членове на групата. Иззети са автомобили, мобилни телефони и СИМ карти, компютърни конфигурации, тефтери със записки, документи за парични преводи, накити от жълт метал, суми в левове и шведски крони, самолетни билети, наркотични вещества и други.Паралелно, на територията на Швеция са претърсени 5 адреса. От там са иззети пари, тефтери със записки, мобилни устройства, документи за осъществени парични преводи. Арестувани са деветима съпричастни към престъпната дейност, сред които и жени /на възраст от 18 до 39 г./. На седем от задържаните е наложена мярка за задържане под стража.В рамките на разследването са разпитани множество жертви на трафик на хора.От МВР издирват още един от членовете на групата, обявен с Европейска заповед за арест.", "date": "2017.12.06", "title": "Швеция ни помогна да спрем канал за \"износ\" на просяци"}
{"url": "https://news.bg/politics/s-programa-balgariya-2020-pravitelstvoto-tseli-bvp-do-10-3-poveche.html", "text": "Правителството прие План за действие в периода 2018-2020 г. за изпълнението на Националната програма за развитие: България 2020.Основната цел на документа е да допринесе за постигането на стратегическите цели на Програмата - повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност.За постигането на тези цели през периода се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет са дефинирани набор от показатели, стойностите на които се актуализират годишно и показват постигнатия напредък.Предварителната оценка на въздействието от изпълнението на планираните мерки показва, че ще бъдат реализирани значителни дългосрочни ефекти. Ако планът за действие бъде реализиран с посочените като вече осигурени средства, към 2020 г. БВП би нараснал със 7,3%, и с 10,3% - ако мерките бъдат напълно реализирани с посочените като необходими за тяхното изпълнение средства.Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 2,2 и 2,7 на сто.В плана за действие са посочени референтните и актуалните стойности на показателите, като по този начин се отчита напредъкът за изпълнението на отделните стратегически цели и приоритетни области. Представена е и оценка на макроикономическото въздействие на предвидените мерки, като е използван моделът СИБИЛА (Simulation model of Bulgaria's Investment in Long-term Advance).Оценявани са дългосрочни ефекти, дефинирани като промени в нивата на основни макроикономически показатели, които са генерирани в резултат на направените в периода 2018-2020 г. интервенции и се наблюдават трайно след преустановяване на импулса (края на изпълнението на мерките).", "date": "2017.12.06", "title": "С програма \"България 2020\" правителството цели БВП до 10,3% повече"}
{"url": "https://news.bg/crime/izplashtame-obezshteteniya-po-5-dela-v-koito-espch-e-osadil-balgariya.html", "text": " Кабинетът одобри изпълнението на плащания по пет решения на Европейския съд за правата на човека (ЕСПЧ), в които страната ни е била осъдена.Първото дело - \"Методиев срещу България\", е свързано с отказа на български съд да регистрира вероизповеданието \"Мюсюлманска общност Ахмадия\". По това дело ЕСПЧ констатира нарушения на свободата на религията и на забраната за дискриминация. Присъденото обезщетение за неимуществени вреди е в размер на 4 000 евро.Второто дело - \"Шалявски и други срещу България\", е свързано с установяването на нечовешко и унизително отношение и липса на ефективно вътрешноправно средство за защита при задържането на жалбоподателя, както и неадекватното отношение към състоянието му. По това дело ЕСПЧ е осъдил страната ни на обезщетение в размер на 3 000 евро за неимуществени вреди и 2 500 евро - за разноски по делото.Третото дело е \"Велкова срещу България\". По това дело ЕСПЧ намира, че продължителното неизпълнение на влязло в сила съдебно решение е нарушило правото на жалбоподателката на достъп до съд. Присъдено е обезщетение в размер на 20 000 евро за имуществени и неимуществени вреди и 6 424 евро разноски.Четвъртото дело - \"Генов срещу България\". По това дело ЕСПЧ определя, че спрямо жалбоподателя е било взето недостатъчно аргументирано съдебно решение, което е нарушило правото на жалбоподателя на достъп до съд. На жалбоподателя е присъдено обезщетение в размер на 2 400 евро за неимуществени вреди и 1 000 евро за разходи и разноски по делото.Петото дело - \"Господинови срещу България\". Решението по това дело се отнася до 10 жалби, подадени от лица, изтърпяващи доживотни присъди в различни затвори в България. Всичките жалби са срещу условията в затворите. Присъдените обезщетения възлизат общо на 19 000 евро, а 6 082 евро са за разходи и разноски.", "date": "2017.12.06", "title": "Изплащаме обезщетения по 5 дела, в които ЕСПЧ е осъдил България"}
{"url": "https://news.bg/int-politics/nyama-normalizirane-na-otnosheniyata-na-nato-s-rusiya.html", "text": "Държавният секретар на САЩ Рекс Тилърсън каза на срещата на външните министри на страните членки на НАТО в Брюксел, че западните съюзници са се съгласили, че не е налице \"никакво нормализиране\" на отношенията с Русия, съобщава \"Ройтерс\".\"Имахме много дискусии на тази среща на НАТО ... във връзка с това кой е правилният ангажимент с Русия, като смятам, че има широк консенсус сред всички членове на НАТО, че днес няма нормализиране на диалога с Русия\", коментира Тилърсън пред журналисти.Подчертавайки обаче как Западът зависи от Русия в усилията да се справи с многобройните конфликти в Близкия изток, Тилърсън подчерта, че Вашингтон виждал това като задача на Москва да се увери, че съюзникът на Русия - Дамаск, да участва в преговорите под егидата на ООН за Сирия.", "date": "2017.12.06", "title": "Няма нормализиране на отношенията на НАТО с Русия"}
{"url": "https://news.bg/comments/predkoledni-aktsii-i-pasti.html", "text": "Двама министри и един прокурор ще търсят неизгодни договори за съвместна дейност, чрез които се източват публични средства от държавни и общински болници. Ще се съсредоточат главно върху търговските споразумения с частни клиники и доставчици на различни услуги. Защото нямат никаква представа кои са нарушителите.И защото внезапно са открили как се източва Здравната каса. Ще проверяват всички болници без изключение и \"без чадъри\", до 20 декември, предколедно, за да поотложат още малко реанимирането на закъсалите държавни и общински болници (по последни данни 9 на брой), които всъщност са отдавна мъртви.От БСП пък напират за мораториум върху издаването на лицензи на нови частни болници. Както се казва: \"Късно е, либе, за китка\", но те тая песен я знаят.Главният прокурор пророкува, че вероятно ще бъдат засегнати \"субекти с големи финансови интереси в сектора\" и оповести \"новината\", че съществуването на схемата \"болница в болницата\" създава възможност за прилагането на порочни практики. Вътрешният министър гарантира, че \"битката ще бъде жестока\", а здравният му колега побърза да заяви, че закриване на болници няма да има, само ще бъдат преструктурирани, което ще отложи неизбежната им смърт с още някоя и друга година и ще генерира нови дългове. Но пък закриването е твърде непопулярна мярка и е работа за юнаци.В подкрепа на невероятната активност бяха цитирани \"шокиращи\" случаи на злоупотреби, които нито са новост, нито са прецедент. За случая с врачанската болница \"Д-р Параскев Стоянов\" и помещаващата се в нея \"Медика Кор\" например се говори още от времето на Петър Москов, при чието управление \"частните кардиологии\" преживяха същински разцвет.Освен това, докато се коментираше окаяното състояние на държавни и общински болници по-рано тази година, станаха известни и данните на НЗОК за изплатените средства на лечебните заведения за изминалите четири години, които показват, че от общо 300 млн. увеличение на парите на всички болници, 190 са отишли при колегите им от частния сектор. Само за миналата година Здравната каса им е изплатила 568 млн. лв. (при 378 млн. през 2013 г.). За тези четири години броят на частните клиники също е чувствително увеличен от 139 на 153, да не забравяме и постоянното разкриване на нови дейности в тях.За да ги подпомогне, негласно, държавата наложи регулативни мерки под формата на лимити, които окончателно ги изведоха в позицията на толерирани, за сметка на държавните и общинските здравни заведения. И ако частните мога да избират да обслужват добре платените клинични пътеки, свързани със сърдечно-съдови и онкологични заболявания например, общинските поемат спешните случаи, които както знаем са ниско платени, но скъпоструващи и многобройни.Като стана дума за частните лечебни заведения, защо да не погледнем каква е процедурата за издаване на разрешение за осъществяване на лечебна дейност още повече, че тя е прилежно публикувана и в сайта на Министерството на здравеопазването. Това би обяснило в голяма степен, с чия благословия никнат кардиологии и онкоцентрове и кой би трябвало да упражнява контрол върху дейността им.За да получиш разрешение за осъществяване на лечебна дейност, трябва да отговаряш на изискванията, упоменати в Закона за лечебните заведения (чл. 46, ал. 2 и чл. 50); чл. 2 от Наредба № 49 от 18 октомври 2010 г; Наредбата за водене на регистър на лечебните заведения; медицинските стандарти, утвърдени с наредби на здравния министър и да си си платил таксите според чл. 5 от Тарифа на таксите. Иначе казано трябва да удостовериш, че отговаряш на условията и да си го доказал документално и с пари.Какъв е пътят до разрешителното? Заявлението и необходимите документи се подават в Районната здравно-осигурителна каса, където биват проверявани един месец. Оттам се изпращат на министъра на здравеопазването за експертна оценка, минавайки през две дирекции на ведомството - \"Медицински дейности\" и \"Нормативно регулиране на обществени поръчки в здравеопазването\". При необходимост, длъжностни лица могат да извършат проверка по спазването на изискванията, но това очевидно не е честа практика. После всичко се съгласува с ресорния зам.- министър, откъдето документите се представят за подпис на здравния министър, подкрепени със съответния доклад.Както забелязвате процедурата е дълга и участниците в нея са достатъчно много, за да бъде установено чия е отговорността за сегашното състояние на здравеопазването. Да не говорим и за доброволното и задължително акредитиране на здравните заведения, което подлежи на \"оглеждане\" и от 13-членен съвет, в който освен представители на здравното министерство, влизат и членове на НЗОК, представители на съсловните и пациентски организации.Да предположим, че червената лампичка не е светнала по време на тягостната процедура с, както се уверихме, многобройни участници. Лечебното заведение се е сдобило с разрешително и съвсем законно е започнало да упражнява дейността си. Да предположим и че \"изненадващо\" са постъпили сигнали за некоректни действия от негова страна. Тогава се намесва Изпълнителната агенция \"Медицински одит\", чиято основна функция е да предотвратява \"появата, действието и разпространението на корупционни практики в системата на здравеопазването\". Така да се каже свързващото звено между пациента и правораздаването. Още повече, че активно ни убеждават, че в подаването на сигнали за нарушения има смисъл.Какви например са резултатите от дейността й за първото шестмесечие на настоящата година? Изготвените актове за административни нарушения са 144; изготвените наказателни постановления - 151 - от тях обжалвани са 79, а отменени от компетентен съд с влязло в сила съдебно решение са 28. Потвърдените, с влязло в сила съдебно решение, са едва 19, а висящите производства - 115. Лесно е да преценим каква е ефективността на агенцията и чии права защитава съдебната система.И след тези очевидни факти, три ведомства, две от които преки или косвени виновници за това състояние на здравната система, обявяват война на корупционните практики в нея. Защо е необходимо да организират показни акции в края на годината, след гласуването на бюджета за следващата, в който очевидно няма предвидени средства за реанимация на мъртви болници?Ами да се поогледат. И да не ни подхвърлят коледни \"бонуси\" под формата на медийни пасти.", "date": "2017.12.06", "title": "Предколедни акции и пасти"}
{"url": "https://news.bg/finance/danachni-tragnaha-na-nikulden-po-ribni-magazini-i-restoranti.html", "text": "Инспектори на (Националната агенция по приходите) НАП тръгнаха на засилени проверки на търговци на едро на риба, рибни магазини и ресторанти в София на . Данъчните ще следят за наличие на касови апарати, издаване на фискални бонове и реално отчитане на оборотите.Националната агенция по приходите припомня, че при установяване на неиздаване на касова бележка, обектите на нарушителите могат да бъдат запечатани за срок до един месец.Към екипите, които осъществяват проверките, се включват и публични изпълнители, които извършват принудително изземане на средствата от касите на фирми и търговски обекти с публични задължения, които не са погасени доброволно в срок.Мерките са насочени към повече от 35 обекта, търгуващи с риба на територията на София, като до момента при извършените проверки в обекти за търговия на едро не са констатирани нередности.Проверките на НАП по Никулден са тематични и се извършват всяка година. Според статистиката на НАП се наблюдава тенденция за намаляване на нарушенията и издадените актове. За същия период на 2016 г. НАП София е извършила над 30 проверки, като в резултат на тях са съставени 11 акта.Инспекторите най-често констатират нарушения по неиздаване на касова бележка и разлика между парите в касата и тези, отчетени във фискалното устройство.Активният контрол на НАП ще продължи и през предстоящите празници - около студентския празник данъчните служители ще проверяват за укрити обороти и нарушения в най-големите хотели, ресторанти и дискотеки в Боровец и Банско и на територията на областите София, Перник, Кюстендил и Благоевград. Инспекторите на териториална дирекция София ще следят и за валидни трудови договори и осигуряване на реални заплати на работещите в обектите.През коледните и новогодишните празници данъчните ще осъществяват физическо наблюдение и покупки на принципа на тайния клиент. Ще се засича и анализира информацията, която дистанционно се подава към приходното ведомство от фискалните устройства. В случаите на несъответствия ще се извършват допълнителни проверки, а при съмнения за умишлено укриване на обороти ще се правят и ревизии на юридически и физически лица.Със старта на ски сезона ще се засили и контрола в курортите на територията на областта, в сътрудничество с органите на МВР. Ще се извършват скрити и явни наблюдения и инвентаризации за реално отчитане на оборотите.От НАП София уточняват, че контролните действия по никакъв начин няма да попречат на празничната атмосфера. Мерките на Агенцията са част от цялостната стратегия на НАП за изсветляване в максимална степен на приходите и облагането им с реалните данъци и осигуровки и целят трайна промяна в поведението на бизнеса, а не толкова налагане на санкции.", "date": "2017.12.06", "title": "Данъчни тръгнаха на Никулден по рибни магазини и ресторанти"}
{"url": "https://news.bg/world/puchdemon-obyavi-che-za-momenta-ostava-v-belgiya.html", "text": "Бившият лидер на Каталуния Карлес Пучдемон обяви, че той и други четирима бивши каталунски министри планират да останат в Белгия \"за момента\", след като Испания отмени Европейската заповед за арест, информира Ройтерс.Запитан дали планира да пътува в Европа, той отговори, че не знае дали би било възможно.\"За момента ние ще останем тук (Белгия)\", каза Пучдемон на френски език по време на пресконференция в Брюксел.\"\", изтъкна той.Пучдемон и четиримата бивши министри се преместиха в Белгия, след като Мадрид свали регионалното каталунско правителство във връзка с едностранното обявяване на независимост на Каталуния от Испания.Срещу петимата политици е издадена заповед за арест в Испания. Те са обвинени в противодържавна дейност, бунт и финансова злоупотреба.", "date": "2017.12.06", "title": "Пучдемон обяви, че за момента остава в Белгия"}
{"url": "https://news.bg/world/moskva-reshenieto-na-mok-e-oshte-edin-opit-za-izolirane-na-rusiya.html", "text": "Решението на Международния олимпийски комитет да забрани на Руския олимпийски комитет да участва на Зимната олимпиада 2018 г. в Южна Корея е още един опит за \"изолиране\" на страната.Това отбеляза руското външно министерство, цитирано от местни медии.Забраната, която позволява на руските атлети да се състезават само под неутрален флаг, показва как Русия силно е \"притискана в световния спорт\", каза говорителят на ведомството Мария Захарова.Според решението на игрите ще участват само руски състезатели, които не са уличавани в употреба на забранени стимуланти. Те ще се явят под неутрален флаг.След като предишните опити за изолация на страната се провалиха, забраната дойде като нов план, добави говорителят.По думите й това е част от \"масирана атака\". Захарова добави, че атлетите са станали жертва на безпочвени обвинения.Говорителят е убеден, че решението на комитета частично е в резултат на \"политически натиск\" от международни органи.Кремъл призова за избягване на \"емоционален\" отговор, информира АФП.\"\", каза Дмитрий Песков.Президентът Владимир Путин все още не е коментирал въпроса.Руските власти се очаква да обсъдят отговора на страната във вторник.Ръководителят на Руския олимпийски комитет Александър Жуков заяви, че решението да се накажат спортистите е \"несправедливо и неморално\".Медиите в страната изразиха съжаление и дори някои обявиха, че няма да излъчват игрите.\"\", каза бившият съветски лидер Михаил Горбачов.", "date": "2017.12.06", "title": "Москва: Решението на МОК е още един опит за изолиране на Русия"}
{"url": "https://news.bg/politics/hristo-ivanov-poiskal-razgovor-sas-sluzhitelite-na-bulgartabak.html", "text": "Предложихме на протестиращите пред офиса ни работници от \"Булгартабак\" да излъчат свои представители, с които да разговаряме. Това съобщи лидерът на \"Да, България!\" Христо Иванов след като работници на тютюневия холдинг пристигнаха в центъра София.Припомняме, пристигането им е ден след като Иванов поиска да има разследване по доклад от турските служби, в който се твърди, че нашият холдинг изнася контрабандни цигари. Работниците скандираха, че не са контрабандисти.Иванов поясни, че организаторите на протеста не са позволили на политика да влезе в контакт с хората. \"Тук сме, за да покажем уважение към Вашия труд и притеснения. Ние не сме Ваши врагове. Искаме законност. Искаме страна, свободна от мафията. Искаме институциите да си вършат работата. Ние сме на Ваша страна\", каза Иванов посланието си към работниците, което не е успял да им предада зараде звука от вувузелите и надъхването с мегафон от страна на организаторите.\"Попитах, къде са собствениците на \"Булгартабак\". Ние сме пред тях с лицата си, но къде са типовете, които са ги изкарали на улицата и се крият зад тях, които ги използват за жив щит за своите престъпления. Къде е Пеевски!?\", пита Христо Иванов.\"Това, което тези хора нямаха възможност да чуят, е нашата покана заедно да отидем пред министерството на икономиката и да поискаме министър Караниколов най-сетне да каже #КОЙ е собственикът на Булгартабак\", заяви Иванов.Той призова премиера Бойко Борисов да излезе пред хората и да им обясни: \"кога най-сетне тяхното предприятие ще излезе напълно на светло, кога ще бъде разкрита цялата истина за \"Булгартабак\" - от приватизацията до контрабандните канали, докога те ще бъдат държани в унизителна зависимост от корпулентни анонимни страхливци\".От \"Да България\" отново настояват за парламентарна анкетна комисия и адекватно разследване.", "date": "2017.12.06", "title": "Христо Иванов поискал разговор със служителите на \"Булгартабак\""}
{"url": "https://news.bg/politics/makron-podari-na-radev-polet-s-iztrebitel-rafal.html", "text": "Визитата на президента Румен Радев във Франция завършва с полет с \"Рафал\", като днес е третият и последен, ден от посещението му.Радев пилотира многоцелеви изтребител във военната база на френските военновъздушни сили \"Сен-дизие\". Полетът продължава около 1 час и 15 минути. Той пилотира двуместен самолет от френските военновъздушни сили. Многоцелевият изтребител развива 2000 км/час, съобщава БНР.Този тип самолет се използва във френската армия от 2006 година. Военната база \"Сен-дизие\" е тренировъчна. Тук се обучават пилотите от френските военновъздушни и военноморски сили.Работното му посещение на президента Радев във Франция завършва с полет с изтребител \"Рафал\". Самолетът е двуместен, кабините са две, всеки от пилотите може да поеме управлението.\"За мен това е сериозен подарък от президента Макрон. Той ми го предложи. На такова предложение няма как да се откаже\", коментира Радев.По време на посещението си във Франция българският президент Румен Радев и френският президент Еманюел Макрон, обсъдиха \"предизвикателствата пред Европа и нашите общи позиции. Споделихме някои от смелите френски виждания за проблемите в Европа. Българското председателство на Съвета на ЕС е една добра предпоставка за нашето общо сътрудничество\".Българският държавен глава заяви, че споделяме приоритетите на Франция -сигурността и отбраната са изключително важни за бъдещето на Обединена Европа.\"Важно е страни като България да участват пълноценно в интеграционните процеси на европейската отбрана. Това изисква силна обединена отбранителна индустрия. В това отношение България има голям потенциал и в областта на производството и научните изследвания\", допълни Радев.Припомняме, Франция е близо до финализирането на важни военни и транспортни договори по време на посещението на Еманюел Макрон в Катар. Катар има възможност да закупи още 12 изтребители \"Рафал\", произведени от Dassault, след като купи 24 самолета през 2015 г. за около 6 млрд. евро, а официални представители заявяват, че сделката може да приключи тази седмица.", "date": "2017.12.06", "title": "Макрон подари на Радев полет с изтребител Рафал"}
{"url": "https://news.bg/politics/kibersigurnostta-vliza-v-strategiyata-za-natsionalna-sigurnost.html", "text": "Кабинетът одобри проект за актуализиране на Стратегията за национална сигурност на Република България. Следва проектът да бъде разгледан и гласуван в Народното събрание.С проекта за актуализация на Стратегията за национална сигурност е предложено да се включат нови политики като киберсигурността, транспортната сигурност, управлението при кризи, младежта и спорта и защита на националните архиви като част от културно-историческото наследство.В актуализацията са посочени националните интереси, както и необходимите условия и предпоставки за тяхното реализиране чрез неутрализиране на рисковете и заплахите за страната и нейните граждани. Стратегията очертава и по-широко разбиране за националната сигурност, като извежда на предно място сигурността на гражданина, обществените и икономическите аспекти, без да подценява измеренията, свързани с отбраната, външната политика, разузнаването, охраната на обществения ред и защитата на законността.В актуализираните текстове на отбранителната политика са посочени основните проблеми на отбраната. Там се посочва, че от стратегическо значение за страната ни е определянето като основен приоритет и изпълнението на приетите от България цели за способностите на НАТО за колективна отбрана и изграждане на отбранителни способности на Европейския съюз.В актуализацията е включено и поетапното увеличаване на бюджета за отбрана до 2% от БВП на страната. Отчетена е необходимостта от реализиране на инвестиционните проекти за придобиване на нови основни бойни платформи и цялостна модернизация на въоръжените сили, както и от създаване на система за прозрачен, ясен подбор и кариерно развитие на военнослужещите и цивилните служители, която да включва и ефективен пакет от мерки за мотивация.С приемането на актуализираната стратегия ще се даде възможност за подобряване на механизма за планиране и изпълнение на политиките за национална сигурност, включително чрез по-ефективно използване на потенциала от членството на България в НАТО и в Европейския съюз.", "date": "2017.12.06", "title": "Киберсигурността влиза в Стратегията за национална сигурност"}
{"url": "https://news.bg/politics/321-leva-e-liniyata-na-bednost-za-2018-godina.html", "text": "321 лева е линията на бедност за 2018 година. Това е решението на министрите от кабинета \"Борисов-3\" по време на днешното заседание, съобщиха от Министерския съвет.Сумата е със 7 лева по-висока в сравнение с линията на бедност през настоящата година. Тя се определя чрез методика, утвърдена от Министерския съвет. Показателят се изчисляват на базата на данни от изследването: \"Наблюдение на домакинските бюджети в Република България\", което се провежда ежегодно от Националния статистически институт.Линията на бедност се използва като параметър при формирането на социалната политика в областта на доходите и жизненото равнище.", "date": "2017.12.06", "title": "321 лева е линията на бедност за 2018 година"}
{"url": "https://news.bg/education/opredeliha-sredishtnite-detski-gradini-i-uchilishta-za-2017-2018-g.html", "text": "Определиха списъка на средищните детски градини и училища в страната. На Министерски съвет днес Правителството прие Списък на средищните детски градини и училища в България за учебната 2017/2018 година.Списъкът е съставен въз основа на предложения на кметовете. След като общинските кметове мотивирано предлагат учебни заведения, те претърпяват проверка от регионалните управления на образованието.Общо включените в списъка учебни заведения са 252 детски градини и 22 нови училища. Те отговарят на критериите и условията за получаване на статут на средищни.Спрямо предишния списък отпадат 25 училища поради оптимизация на училищната мрежа и липса на минималния брой от 10 ученика, които пътуват от други населени места.В средищните детски градини в списъка, заедно с новодобавените училища, се обучават общо 18 674 деца и 4143 ученика. 2230 деца в задължителна предучилищна възраст и 470 ученика пътуват ежедневно от съседни населени места.С направените промени общият брой на средищните детски градини, части от детски градини и училища в Списъка за 2017/2018 г. става 1014 в 670 населени места.В началото на учебната година в средищните училища се обучават 186 176 ученици. Пътуващите от тях на възраст до 16 години са 40 352.Разпоредбите на Закона за предучилищното и училищното образование предвиждат децата и учениците, от населени места без детска градина и училище, да се обучават в други. Безплатният им транспорт до детска градина или училище се осигурява от съответните общини.", "date": "2017.12.06", "title": "Определиха средищните детски градини и училища за 2017/2018 г."}
{"url": "https://news.bg/world/dvizhenie-sreshtu-seksualnoto-posegatelstvo-e-lichnost-na-godinata-za-2017-g-na-taym.html", "text": "Списание \"Тайм\" обяви за \"Личност на годината\" за 2017 г. движението \"Нарушителите на мълчанието\" (Silence Breakers), което представлява жените, прекратили мълчанието и разкрили случаи на сексуално посегателство и насилие срещу тях, съобщават световни агенции.Движението #MeToo (#Аз също) предизвика дискусии по целия свят относно сексуалния тормоз и насилие. Конкретно то бе вдъхновено от множество разкрити случаи на сексуален тормоз, извършени от известни американски дейци в политиката, бизнеса и културата.\"Нарушителите на мълчанието\" е \"Личност на годината\" заради влиянието си по света през тази година.На второ място е номиран Доналд Тръмп. От 1927 г. списанието определя \"Личност на годината\", посочвайки личност или група от хора, които са оказали най-голямо положително или отрицателно влияние в новините през изминалата година.През последните години неизменно в списъка влизаха Хилари Клинтън, Марк Зукърбърг, Владимир Путин, активисти от движението \"Животът на черните има значение\", учени и Бионсе.В краткия списък нямаше личност или организация от Европа.В тазгодишния списък десетте финалисти бяха: милиардерът Джеф Безос, \"Мечтателите\" - хиляди имигранти без документи в САЩ, които са доведени от родителите си, когато са били деца; режисьорът Пати Дженкинс; лидерът на КНДР Ким Чен-ун; звездата в американския футбол Колин Каперник; движението #MeToo, което е свързано с поредицата секс скандали; специалният прокурор Робърт Мълър, който разследва дали Русия се е намесила на изборите в САЩ; престолонаследникът на Саудитска Арабия Мохамед Салман; Доналд Тръмп и китайският лидер Си Дзинпин.", "date": "2017.12.06", "title": "Движение срещу сексуалното посегателство е \"Личност на годината\" за 2017 г. на \"Тайм\""}
{"url": "https://news.bg/int-politics/bezdomnitsite-v-sasht-se-uvelichavat-za-prav-pat-ot-7-godini.html", "text": "Броят на бездомните хора в САЩ се е увеличил за първи път от 2010 г. насам.Малко под 554 хил. души са били бездомни, се посочва в доклад на Департамента по жилищно строителство и градско развитие, съобщава \"Асошиейтед прес\".Градове като Лос Анджелис, намиращи се на западното американско крайбрежие, както и Ню Йорк, са допринесли значително за покачването.В Лос Анджелис броят на бездомниците е нараснал до 55 хил. души - увеличение с почти една четвърт за една година.Други градове, отчитащи голямо увеличение на бездомниците, включват Сиатъл, Сан Диего и Сакраменто.Говорейки пред американското национално радио, министърът по жилищното строителство и градското развитие Бен Карсън отбелязал, че в градове като Лос Анджелис и Ню Йорк наемите са се увеличили \"много по-бързо\" от доходите.Правителството, добавил той, трябвало да работи с местните общности и неправителствени и религиозни организации, за да се бори с проблема.\"Ние трябва да се отдалечим малко от идеята, че само правителството може да реши този проблем чрез хвърляне на повече пари\", изтъкнал Карсън.Карсън и подопечното му ведомство предприеха специални усилия за борба с проблема сред военните ветерани, но тези числа също така са се увеличили на национално равнище, отново предизвикани от скока в Лос Анджелис.Въпреки че увеличението е първото от седем години, броят на бездомните все пак е с 13% по-малко в сравнение с 2010 г.", "date": "2017.12.06", "title": "Бездомниците в САЩ се увеличават за пръв път от 7 години"}
{"url": "https://news.bg/politics/davat-87-hil-leva-za-stipendii-na-talantlivi-uchenitsi.html", "text": "Над 87 хил. лв. са предоставени за стипендии на талантливи ученици от училищата по изкуства, решиха министрите от третия кабинет \"Борисов\" на днешното си заседание.Допълнителните разходи от 78 255 лв. са от бюджета на Министерството на културата. Разписани са трансфери към общини в размер на 8910 лв. Парите са за стипендии и еднократно финансово подпомагане на ученици, постигнали високи резултати в областта на изкуствата и културата. Те са по Програмата на мерките за закрила на деца с изявени дарби от държавни и общински училища през 2017 г.10,3 млн. лева допълнително са осигурени за дейността на културни институти. С две постановления правителството одобри 10,3 млн. лв. допълнителни разходи по бюджета на Министерството на културата.300 000 лв., предвидени в централния бюджет, се предоставят за развитие на програмата \"Глобални библиотеки - България\". Финансирането ще даде възможност изградените до този момент информационни точки да продължат своята работа. Това ще помогне на библиотечно-информационно обслужване на населението в цялата страна. Програма \"Глобални библиотеки - България\" спомага и за социалното включване на групи, при които често липсват други възможности за достъп до информационните технологии.На днешното си заседание правителството реши чрез преструктуриране на разходите по централния бюджет да се предоставят 10 000 000 лв. за покриване на неотложни разходи в последните месеци на годината на държавните културни институти, които работят в областта на сценичните изкуства. С тях ще се осигурят нормални условия за творческата дейност и създаването и разпространението на културни продукти от тези организации.", "date": "2017.12.06", "title": "Дават 87 хил. лева за стипендии на талантливи ученици"}
{"url": "https://news.bg/society/koga-sa-religioznite-praznitsi-na-razlichnite-veroizpovedaniya-prez-2018-godina.html", "text": "Правителството определи дните на религиозните празници през 2018 г. на вероизповеданията, различни от Източното православие. Датите са съгласувани с представителите на различните религиозни общности у нас.Съгласно Кодекса на труда и Закона за държавния служител служителите и работниците от тези вероизповедания могат да ползват по свой избор част от платения си годишен или неплатен отпуск за религиозните празници.Празниците на Католическата църква у нас са:Празниците на мюсюлманското вероизповедание: За религиозната общност на евреите празниците са: Арменската апостолическа православна църква: Празничните и почивните дни за обществото \"Бяло братство\": Последователите на Църквите на адвентистите от Седмия ден имат на разположение шест съботни дни, ако според трудовия им или служебен договор са задължени да работят в тези дни.Свидетелите на Йехова в България отбелязват Възпоминанието за смъртта на Исус Христос на 31 март и Конгресните дни на 5-8 юли, а празникът за евангелските църкви е Денят на реформацията - 31 октомври.Обществото за Кришна съзнание: Последователите на Диамантен път на будизма - България ще празнуват на 29 май Весак - ден на раждането, просветлението и паранирваната на Буда Шакямуни.Будистката общност в България:Празниците на Бахайската общност:", "date": "2017.12.06", "title": "Кога са религиозните празници на различните вероизповедания през 2018 година?"}
{"url": "https://news.bg/world/ek-predlaga-karta-za-zadalbochavane-na-evrozonata.html", "text": "Европейската комисия предложи създаване на Европейски паричен фонд до 2019 г., информират от институцията.Той е част от конкретни мерки и пътна карта за действие.В речта си за състоянието на Съюза през 2017 г. председателят Жан-Клод Юнкер, както и в доклада на петимата председатели от 2015 г., бе поет ангажимент за задълбочаване на европейския Икономически и паричен съюз.ЕК представя пътна карта за задълбочаване на Икономическия и паричен съюз, включително конкретни стъпки, които да бъдат предприети през следващите 18 месеца. Редица инициативи също са представени като част от този пакет. Общата цел е да се подобри единството, ефективността и демократичната отчетност на европейския Икономически и паричен съюз до 2025 г.Задълбочаването на Икономическия и паричен съюз (ИПС) е средство за постигането на определена цел: повече работни места, растеж, инвестиции, социална справедливост и макроикономическа стабилност.Единната валута предоставя защита и възможности за европейците, а силната и стабилна еврозона е от съществено значение за държавите, които членуват в нея, и за ЕС като цяло. През последните години бяха осъществени важни институционални реформи за укрепване на ИПС в Европа, но структурата му все още е незавършена. Днешната пътна карта отразява оставащите предизвикателства и очертава пътя напред.Икономическата и финансова криза, която засегна сериозно Европа, не започна в еврозоната, но разкри някои нейни институционални слабости. Почти десет години по-късно, благодарение на решителните усилия на всички равнища, в Европа е налице стабилно възстановяване с икономически растеж във всички държави членки. Безработицата е на най-ниското си равнище от 2008 г. насам. Доверието в икономиката е на най-високото си ниво от 2000 г. насам. Подкрепата сред европейците за единната валута е също на най-високото си ниво от въвеждането на евробанкнотите и евромонетите.Това дава възможност за задълбочаване на европейския Икономически и паричен съюз. Следващите 18 месеца следва да се използват, за да се предприемат необходимите следващи стъпки, както е договорено в Програмата на лидерите.В допълнение към пътната карта в днешния пакет са включени четири основни инициативи:Предложение за създаване на Европейски паричен фонд(ЕВФ), основан на правната уредба на ЕС и изграден върху добре установената структура на Европейския механизъм за стабилност (ЕМС). През последните години ЕМС изигра решаваща роля за поддържане на стабилността на еврозоната чрез оказване на помощ на държавите членки да възстановят или запазят достъпа си до пазарите на държавни облигации. ЕВФ ще се основава на архитектурата на ЕМС, като неговите настоящи финансови и институционални структури ще бъдат запазени като цяло, включително когато става въпрос за ролята на националните парламенти. Така той ще продължи да подпомага държавите членки от еврозоната в затруднено финансово положение. Освен това ЕВФ ще осигури общ предпазен механизъм за Единния фонд за преструктуриране и ще действа като кредитор от последна инстанция с цел улесняване на организираното преструктуриране на неплатежоспособните банки. Предвидени са също по-бързо вземане на решения при спешни случаи и по-пряко участие в управлението на програмите за финансова помощ. С течение на времето ЕВФ може също така да разработи нови финансови инструменти, например в подкрепа на евентуална функция за стабилизация. Европейският парламент и Съветът се приканват да приемат това предложение до средата на 2019 г.Предложение за интегриране на съдържанието на Договора за стабилност, координация и управление в правната рамка на Съюза, като се вземе предвид необходимата гъвкавост, заложена в Пакта за стабилност и растеж и отчитана от Комисията от януари 2015 г. насам. През 2012 г. подписалите предложението 25 държави членки поеха правно задължение да включат съдържанието на Договора в законодателството на Съюза в срок от пет години след влизането му в сила, т.е. 1 януари 2018 г. Европейският парламент също призова за това. Предложението включва в законодателството на Съюза основните елементи от Договора с цел да се подкрепят стабилните фискални рамки на национално равнище. То е в пълно съответствие с действащите правила, определени в първичното и вторичното законодателство. Европейският парламент и Съветът се приканват да приемат това предложение до средата на 2019 г.Съобщение относно нови бюджетни инструменти за стабилна еврозона в нормативната уредба на ЕС, представящо визия за това как някои бюджетни функции, които са от съществено значение за еврозоната и ЕС като цяло, могат да бъдат разработени в рамките на публичните финанси на ЕС днес и в бъдеще. В съобщението се изтъкват четири специфични функции: a) подкрепа на държавите членки за структурни реформи чрез инструмент за осъществяване на реформи и техническа помощ при поискване от държавите членки; б) специален механизъм за сближаване на държавите членки по пътя им към присъединяване към еврото; в) предпазен механизъм за банковия съюз чрез ЕВФ/ЕМС, който ще бъде договорен до средата на 2018 г. и приведен в действие до 2019 г.; и г) функция за стабилизация за запазване на равнищата на инвестициите в случай на големи асиметрични сътресения. Комисията ще представи необходимите инициативи през май 2018 г. в контекста на предложенията за многогодишната финансова рамка след 2020 г. Европейският парламент и Съветът се приканват да приемат тези предложения до средата на 2019 г. За периода 2018—2020 г. Комисията също така предлага да се подсили Програмата за подкрепа на структурните реформи чрез удвояване на средствата, налични за дейности за техническа подкрепа, които по-този начин да нараснат до 300 милиона евро до 2020 г. Комисията също така предлага новият инструмент за осъществяване на реформи да бъде изпитан в пилотна фаза. За тази цел тя предлага целенасочени промени на Регламента за общоприложимите разпоредби, с който се регулират европейските структурни и инвестиционни фондове (ЕСИФ), с цел да се разширят възможностите за използване на част от техния резерв за изпълнение в подкрепа на договорени реформи. Европейският парламент и Съветът се приканват да приемат последните две предложения през 2018 г.Съобщение, в което се изброяват възможните функции на европейски министър на икономиката и финансите, който би заемал поста на заместник-председател на Комисията и председател на Еврогрупата, както е възможно съгласно действащите Договори на ЕС. Като обединява съществуващите отговорности и наличните експертни познания, тази нова длъжност ще засили съгласуваността, ефикасността, прозрачността и демократичната отчетност на създаването на икономическите политики в ЕС и в еврозоната, при пълно зачитане на националните правомощия. Постигането на общо разбиране за ролята на министъра до средата на 2019 г. ще позволи създаването на поста при формирането на следващата Комисия. Еврогрупата би могла след това да реши да избере министъра за свой председател за два последователни мандата с цел изравняване на двата мандата.Днешният пакет не е нито първата, нито последната стъпка в текущия процес на завършване на европейския Икономически и паричен съюз — един от главните приоритети на Комисията \"Юнкер\", както е посочено в неговите политически насоки, в Доклада на петимата председатели и в документите за размисъл относно задълбочаването на ИПС и относно бъдещето на финансите на ЕС. Всички реформи, започнати досега, са били мотивирани от необходимостта да се съвместят солидарността и отговорността на всички равнища и това също е основен приоритет на днешния пакет.\"Вятърът надува европейските платна\" не само когато става въпрос за икономическите резултати, но също и по отношение на доверието на гражданите в единната валута.Ново експресно проучване на Евробарометър относно еврозоната, публикувано днес, сочи, че 64 % от отговорилите казват, че еврото е нещо добро за страната им.Днешният пакет е част от Пътната карта за по-обединен, по-силен и по-демократичен Съюз на председателя Юнкер, както и произтичащата от нея Програма на лидерите, при подготовката на срещата в Сибиу, представена от председателя на Европейския съвет Доналд Туск, според която на 9 май 2019 г. ще бъдат взети важни решения за бъдещето на Европа. Пакетът, който също се основава на идеи, представени от Европейския парламент и от президента на Франция Еманюел Макрон в неговата реч в Сорбоната през септември, е представен преди провеждането на приобщаващата среща на върха на държавите от еврозоната на 15 декември 2017 г., където лидерите от ЕС ще се срещнат за първоначална дискусия относно следващите стъпки, които трябва да бъдат предприети, и преди специалното заседание, планирано за 28—29 юни 2018 г., за постигане на конкретни решения.", "date": "2017.12.06", "title": "ЕК предлага карта за задълбочаване на еврозоната"}
{"url": "https://news.bg/economics/memorandum-za-namalyavane-na-rouminga-podpisvat-balgariya-i-sarbiya.html", "text": "Правителството одобри проекта на Меморандум за разбирателство между Министерството на транспорта, информационните технологии и съобщенията на България и Министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги.Целта на документа е правителствата да насърчат мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите в полза на близо 14 млн. граждани на двете държави.Сърбия е втората държава от Западните Балкани, с която сключваме споразумение от този тип. Преди по-малко от месец България подписа споразумение с Република Македония за намаляване цените на роуминга.Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел.То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2017.12.06", "title": "Меморандум за намаляване на роуминга подписват България и Сърбия"}
{"url": "https://news.bg/disasters/razsledvashti-germanskiyat-vlak-bil-na-greshni-relsi.html", "text": "Разследващи смятат, че пътническият влак, които се блъсна в товарна композиция в Западна Германия, не е трябвало да се движи по тази железопътна линия, съобщава ДПА. Влакът изобщо не е трябвало да бъде допускан на този коловоз.Остава да се изясни, дали инцидентът близо до Дюселдорф е причинен от грешна сигнализация или от недоглеждане и пропуск на машиниста. Това заяви говорителят на базирания в Бон орган, който разследва железопътни инциденти.Разследващите анализирали информацията, запазена на тахографите и на двата влака.Линията, по която е станала катастрофата, ще остане блокирана докато всички отломки не се отстраняват и ремонтът не приключи.Говорител на полицията заяви пред ДПА, че 50 от 155 пътници във влака са били ранени, девет от тях сериозно. BBC обаче съобщава за общо 173 пътници и 33-ма с леки телесни повреди и 7 по-тежко ранени.", "date": "2017.12.06", "title": "Разследващи: Германският влак бил на грешни релси"}
{"url": "https://news.bg/int-politics/bez-sdelka-za-brekzit-tazi-sedmitsa.html", "text": "След телефонен разговор между британския премиер Тереза Мей и лидера на Демократичната юнионистка партия (DUP) Арлен Фостър, се появиха информации, че през тази седмица няма да има сделка за Брекзит.Политическият редактор на британския в. \"Сън\" Том Нютън написа в \"Туитър\", че му е било казано от източник от DUP, че все още не е постигнато споразумение.DUP е коалиционен партньор на Тереза Мей, като благодарение на подкрепата на партията е възможно управляващото мнозинство. По-рано лидерът на DUP изтъкна, че нейната партия няма да бъде \"пришпорвана\" да се съгласи на сделка в ущърб на Северна Ирландия и се оплака, че не е пряко ангажирана в процеса на оформяне на споразумението, предложено на Европейския съюз.Междувременно ирландски медии съобщиха, че правителството на ирландския премиер Лео Варадкар е готово да промени спорното проектоспоразумение, за да успокои DUP и да помогне на Великобритания да постигне пробив в преговорите за излизане от Европейския съюз.", "date": "2017.12.06", "title": "Без сделка за Брекзит тази седмица"}
{"url": "https://news.bg/society/pravitelstvoto-reshi-da-namali-taksite-za-registratsiya-na-npo-do-4-pati.html", "text": "Размерът на таксите за регистрация на юридическите лица с нестопанска цел ще намалее от два до четири пъти в зависимост от вида на вписването и начина на подаване на заявленията. Това облекчение за гражданите се предвижда с промяна в Тарифата за държавните такси, събирани от Агенцията по вписванията, одобрена днес от Министерския съвет.Намалението на държавните такси е във връзка с промените в Закона за юридическите лица с нестопанска цел, с които вписването ще се извършва в нов единен електронен регистър към Агенцията от 1 януари 2018 г. В момента първоначалното регистриране на юридически лица с нестопанска цел (ЮЛНЦ) се извършва с нарочен регистър към съответния компетентен окръжен съд.Последващо задължение за всички ЮЛНЦ е регистрацията в регистър БУЛСТАТ, а за тези с обществено полезна дейност е необходима и регистрация в Централния регистър на ЮЛНЦ за обществено полезна дейност.След провеждането на реформата, ЮЛНЦ ще могат да подават заявления на хартиен носител във всички служби по регистрация на Агенцията по вписванията, независимо от обстоятелството къде е тяхното седалище. Ще има възможност заявленията да се подават и по електронен път, като таксата за това ще е с 50% по-ниска спрямо тази за подаване на гише.С влизането в сила на промените в Закона за ЮЛНЦ регистрацията ще се осъществява на принципа \"на едно гише\", в единен централизиран уеб базиран електронен регистър, който ще може да предоставя комплексни електронни услуги. В този случай отпада и заплащането на държавните такси за вписване в регистър БУЛСТАТ. Именно тези облекчения ще доведат до значителното занижаване на таксите.", "date": "2017.12.06", "title": "Правителството реши да намали таксите за регистрация на НПО до 4 пъти"}
{"url": "https://news.bg/regions/bchk-proveri-kak-sa-razpredeleni-pomoshtite-za-hitrino.html", "text": "Екип на БЧК провери как са разпределяни помощите за пострадалите от аварията в Хитрино на 10 декември 2016 г. Повод за проверката са постъпили сигнали от жители, съобщиха от БЧК.Припомняме, на 10 декември след дерайлиране и взрив на товарен влак, превозващ цистерни с пропан и пропилен загинаха седем , а 29 бяха ранени. Разрушени бяха къщи, изпочупени дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.Екипът от БЧК присъства на заседание на местния обществен съвет, където бяха подробно разгледани постъпилите жалби. Още веднъж беше отчетена степента на нанесените щети, социалния статус и броя на членовете на домакинствата.Финансовата помощ за пострадалите при взрива, отпуснати от Националния обществен съвет за управление на финансовите средства от кампанията за Хитрино, е разпределена по предложение на местния обществен съвет, който е избран от жителите на селото.Екипът на БЧК ще анализира резултатите от проверката и ще запознае с тях всички членове на Националния обществен съвет, след което ще Ви информираме за взетите решения.", "date": "2017.12.06", "title": "БЧК провери как са разпределени помощите за Хитрино"}
{"url": "https://news.bg/politics/pravitelstvoto-otpusna-940-000-leva-na-zografskiya-manastir.html", "text": "Български монаси от Атон подариха издания на Библията за министрите от кабинета Борисов-3. Това стана в началото на днешното заседание на Министерския съвет.Монасите бяха поканени в началото на правителственото заседание, на което бе решено да се отпуснат 940 хил. лева за ремонт на Южното крило на Зографския манастир на Атон.\"Надявам се с тези пари светата обител да стане хубава и добра\", каза Борисов и отговори утвърдително на поканата да посети манастира. Борисов каза, че това ще стане след като ремонтът бъде завършен.Припомняме, манастирът \"Светѝ Гео̀рги Зогра̀ф\", наричан още Зогра̀фски е български православен манастир в монашеската република Света гора на полуостров Атон, Гърция. Той е един от най-големите на Света гора и е на 9-то място в йерархията на светогорските манастири. През 2009 г. е обитаван от 21 монаси и 10 послушници, през 2012 г. - от 28 монаси, 10 послушници и 4 външни лица. Към септември 2014 г. официално в Зографската света обител има 36 монаси.", "date": "2017.12.06", "title": "Правителството отпусна 940 000 лева на Зографския манастир"}
{"url": "https://news.bg/crime/piyan-shofyor-se-opita-da-izbuta-patrulka-ot-patya-po-vreme-na-gonka.html", "text": "Пиян шофьор се е опитал да избута от пътя полицейски автомобил по време на преследване.Вчера, 5 декември, около 4.40 часа, на пътя между Първомай и село Бяла река водачът минава с автомобила си покрай полицейски патрул. Полицаите подават сигнал със стоп палка, за да спрат и проверят автомобила и водача. Мъжът обаче не спира на подадения сигнал, а униформените веднага последвали извършителя със служебната кола. Те включили светлините и звуковата сигнализация, но водачът отново не спрял.По време на преследването беглецът се опитал да избута полицейската кола извън пътното платно. Полицаите обаче успели да запазят контрол върху колата. Не след дълго колата е спряна в село Бяла река. Полицаите проверили водача за алкохол и установили, че той е шофирал с над 1 промил концентрация на алкохол в кръвта, съобщи \"\".Оказва се, че водачът е 23-годишен мъж от Асеновград. Той е бил задържан за срок до 24 часа. Срещу него е образувано досъдебно производство.", "date": "2017.12.06", "title": "Пиян шофьор се опита да избута патрулка от пътя по време на гонка"}
{"url": "https://news.bg/world/netanyahu-dnes-priznavat-natsionalnata-ni-i-istoricheska-identichnost.html", "text": "Премиерът на Израел Бенямин Нетаняху заяви, че израелската \"историческа и национална идентичност получава признание, особено днес\". Нетаняху говори преди американският лидер Доналд Тръмп да обяви Йерусалим за столица на Израел.Това е първият коментар на министър-председателя от потвърждението на представители на Белия дом, пише вестник \"Аарец\".Нетаняху говори по време на конференция, организирана от \"Джерусалим пост\", като в началото той избягваше темата за свещения град, а се фокусира върху Иран.Нетаняху предупреди за иранската заплаха и подчерта, че Ислямската република се опитва да \"превземе Близкия изток\".Премиерът предупреди, че Израел няма да позволи на Иран да се настани в Сирия. Нетаняху призова държавите да притиснат Техеран, но в същото време да подкрепят иранския народ.Министър-председателят също направи преглед на дипломатическите отношения на Израел с останалия свят.Вчера израелските министри бяха инструктирани да не коментират казуса с Йерусалим, докато Тръмп не вземе окончателно решение.Но правосъдният министър Нафтали Бенет, който говори на конференцията, призова другите държави да последват Тръмп и да признаят Йерусалим за столица на Израел.Нетаняху разкри проучване на външното министерство относно как хората от повече от 50 държави възприемат Израел. Отношението към еврейската държава сред повечето арабски държави се променя заради развиващите се икономически връзки, каза Нетаняху и го нарече \"революция\".На голям екран премиерът показа карта с държави, които имат дипломатически отношения с Израел и имената на израелски компании в чужбина.Малка е вероятността Израел да сключи мирни споразумения с арабски държави без сделка с палестинците, каза още той, цитиран от АП.Междувременно еврейските организации в САЩ изразиха дълбока загриженост във връзка с предстоящото решение на Вашингтон за Йерусалим. Те смятат, че първо е необходим всеобхватен план за мир. Според организациите решението на САЩ може да доведе до \"деструктивни последствия\" за съюзниците на американците в региона, особено за Йордания и Саудитска Арабия.", "date": "2017.12.06", "title": "Нетаняху: Днес признават националната ни и историческа идентичност "}
{"url": "https://news.bg/politics/tsatsarov-oproverga-apokaliptichnata-kartina-na-masovo-podslushvane.html", "text": "Службите отговориха на критиките за масово прилагане на незаконни бръмбари. Ние искаме СРС-та само за тежки умишлени престъпления. Това заяви вътрешният министър Валентин Радев по време на дискусията в Народното събрание за незаконно подслушване. Нямаме нерегламентирано СРС, категоричен бе той. Ефективността от бръмбарите е около 20%.Главният прокурор Сотир Цацаров на свой ред също взе думата, въпреки нежеланието му да се изказва, както той само обясни.В залата, според него, се изнесли дълбоко неверни данни. 80% от това, което се чу в тази зала бе с политическа окраска, недоволен е главният прокурор: \"Пред Вас бе очертана една апокалиптична картина на масово подслушване.\" Законът е такъв, какъвто е, подчерта той. Бюрото за контрол на СРС можело да контролира само процедурите за прилагане на бръмбари. Ако съдът каже да се подслушва, прилагащите органи, трябва да го направят, заяви Цацаров.Главният прокурор не е съгласен и че държавното обвинение мълчи. Той защити прокурорите и техните качества.Не се подслушват журналисти, няма масово подслушване на политици, магистрати, категоричен бе Сотир Цацаров. ДАНС и ДАТО прилагат закона, допълни още той. Обвинител номер едно отново повтори, че не е съгласен с апокалиптичната картина за масово подслушване в страната.Председателят на ДАНС Димитър Георгиев също се защити. За 2016 година родното ФБР е приложило бръмбари за десет случая на тероризъм. Нямаме никакво подслушване на журналисти, категоричен бе той. Бюрото на Бойко Рашков получавало максимална информация, която са искали от ДАНС. Председателят на ДАТО Цветан Китов подчерта, че бръмбари се прилагат само спрямо закона.Повод е разглеждането на годишния доклад на Бюрото за контрол върху СРС-та. Скандал избухна още през лятото, когато ръководителят му Бойко Рашков скочи на ДАНС и главна прокуратура с обвинения за нерегламентирано прилагане на бръмбари върху политици и журналисти.Преди десетина дни червените отново повдигнаха въпроса, като на  припомни думи на председателя на бюрото за контрол върху специалните разузнавателни средства Бойко Рашков от лятото.Днешната дискусия започна с изказвания от , както и на ", "date": "2017.12.06", "title": "Цацаров опроверга апокалиптичната картина на масово подслушване"}
{"url": "https://news.bg/crime/sas-sledovo-kuche-otkriha-i-arestuvaha-16-godishen-retsidivist.html", "text": "Полицията в Монтана задържа 16-годишен рецидивист за поредица от домови кражби.Вчера, 5 декември, полицията започва действия по издирването на 16-годишния Стефан Г. Младежът е бил заподозрян в извършването на редица кражби от частни домове на територията на селата Дона и Горна Бела Речка, съобщи \"\".Момчето успяло и да избяга от трудово-възпитателно училище в столицата. Същият е бил обявен за общодържавно издирване от Главна дирекция \"Национална полиция\".Властите, придружени със следово куче, успяват да установят местоположението на издирвания - 16-годишният младеж е бил задържан за срок до 24 часа.Младежът е с криминално минало. Той е бил осъждан и към момента на задържането му е бил на пробация. Предполага се, че само през месец ноември тази година той е извършил около 15 кражби от частни домове. Задигнатите вещи Стефан продавал на черно в София.Част от откраднатите вещи са били открити и иззети. Те ще бъдат върнати на собствениците им, когато вече не служат като доказателства за вината на младежа. Работата по случая продължава.", "date": "2017.12.06", "title": "Със следово куче откриха и арестуваха 16-годишен рецидивист"}
{"url": "https://news.bg/int-politics/kitay-obvini-avstraliya-v-paranoya-i-isteriya.html", "text": "Китай обвини Австралия в истерия и параноя, след като премиерът Малкълм Търнбул се зарече да забрани външнополитическите дарения, за да ограничи външното влияние върху вътрешната политика, съобщава \"Ройтерс\".Чужди сили правят \"безпрецедентни и все по-усъвършенствани опити да въздействат върху политическия процес\" в Австралия и света, изтъкна Търнбул пред журналисти в Канбера. Той се е позовал на \"смущаващи информации за китайското влияние\".Обявлението дойде, след като нарастват опасенията, че Пекин може би разширява опитите си за мека сила в страната и след като отношенията между австралийските политици и китайското правителство стават все по-заядливи.\"Някои австралийски медии многократно изфабрикуваха новинарски истории за т. нар. китайско влияние и проникване в Австралия\", изтъкнаха от китайското посолство в Австралия в изявление на английски, публикувано на сайта им.\"Тези информации, които бяха скалъпени от нищото и изпълнени с манталитета от времето на Студената война и идеологически пристрастия, отразяват типичната истерия и параноя срещу Китай\", се допълва в изявлението.В него се изтъква още, че \"безотговорните коментари\" на някои австралийски политици и правителствени служители разрушиха доверието между страните и че Китай категорично отхвърля всички твърдения.Меката сила на Китай отново попадна на фокус през тази седмица, след като политик от опозиционната австралийска Лейбъристка партия беше понижен от правителството, след като е било установено, че е предупредил известен китайски бизнесмен и член на Комунистическата партия, че телефонът му е бил подслушван от австралийските специални служби.През юни австралийски медии съобщиха за съгласувана кампания на Китай за \"проникване\" в австралийската политика за рекламиране на китайските интереси.Австралия и съседна Нова Зеландия са сред около една трета от страните по света, които позволяват даването на чужди дарения на политически партии. Такива дарения са забранени в САЩ, Великобритания и няколко европейски страни.Новото австралийско законодателство, създадено отчасти по пример от американския Закон за регистрация на чуждестранни агенти, ще криминализира чуждата намеса и ще изисква регистрация на лобисти, работещи за отделни страни, посочи Търнбул.", "date": "2017.12.06", "title": "Китай обвини Австралия в параноя и истерия"}
{"url": "https://news.bg/regions/svlachishte-prekasna-patya-do-smolyanskoto-selo-gorovo.html", "text": "Свлачище прекъсна пътя и раздели смолянското село Горово на две махали, съобщи bTV. Макар бедственото положение в Смолянска община да беше отменено снощи, проблемите на хората там не свършват.Пътищата за селата Мугла и Горово са отворени само за високопроходима техника. Земната маса тръгнала по склона в събота през нощта. Свлачището е стигнало на 20 метра от къщата на семейство като е затрупало част от градината. \"Притесненията ни са големи, защото ако пак завали такъв дъжд, свлачището ще тръгне отново\", каза собственичката на дома.Правят обходен път към махалите, но това е временно решение, посочи тя. През зимата пътищата се разчистват, но изкачването до Горово е трудно, защото самият път е лош, водата се стича по него, замръзва и всичко се заледява, няма поддръжка, разказа Елева.В селото има магазин, където все още имат и хранителни продукти. Хората нямат лекарства и всеки си поръчва откъдето може. \"Ако се наложи да дойде линейка, ще е много трудно\", признават жителите на Горово. За лекар се ходи до Смилян или Смолян.Свлачището ни притеснява, но повече се притеснявам за заради целия път, защото е в лошо състояние, ние сме на 12 км от Смилян и всички сме над 60 - 70 години и с болести, признава възрастен жител на селото.", "date": "2017.12.06", "title": "Свлачище прекъсна пътя до смолянското село Горово"}
{"url": "https://news.bg/int-politics/sauditskata-koalitsiya-zasilva-vazdushnite-udari-v-jemen-sled-smartta-na-saleh.html", "text": "Саудитската коалиция засилва въздушните удари в Йемен, тъй като Хути засилват натиска си над столицата Санаа след убийството на бившия президент Али Абдула Салех, съобщава \"Ройтерс\".Саудитска Арабия и нейните съюзници удариха Йемен, ден след като синът на Салех обеща да води кампания срещу хутите. Интервенцията на Ахмед Али, бивш лидер на елитната републиканска гвардия и вероятен наследник на баща си, дава на движението срещу Хути потенциална фигура, зад която поддръжниците на Салех могат да застанат.Коалиционни изтребители извършват десетки въздушни удари, съобщават и двете страни, като са бомбардирани позициите на Хути в Санаа и в други северни провинции. Про-Хути телевизията \"Ал Масирах\" в Йемен съобщава, че коалицията е бомбардирала резиденцията на Салех и други къщи на членове на неговото семейство. Жителите на столицата съобщават, че чуват силни експлозии в центъра на Санаа.Телевизията съобщава, че въздушните удари са засегнали северните провинции, включително Тайз, Хаджа, Миди и Саада. В знак на подкрепа, десетки хиляди поддръжници на Хути организираха митинг в Санаа вчера, празнувайки смъртта на Салех, те скандирали срещу Саудитска Арабия и нейните съюзници.Война вече е убила повече от 10 000 души, като повече от два милиона са били разселени. Близо един милион са засегнати от избухването на холера, а глад заплашва голяма част от страната. ООН твърди, че милиони хора могат да умрат в една от най-големите хуманитарни кризи в днешно време, поради блокираните доставки на храни.Специалният пратеник на генералния секретар на ООН за Йемен, Исмаил Оулд Шейх Ахмед, призова всички страни да покажат сдържаност в брифинг пред Съвета за сигурност.\"Увеличаването на военните действия ще застраши още живота на гражданите и ще изостри страданията им\", коментира Шейх Ахмед.Американският министър на отбраната Джеймс Матис коментира, че убийството на Салех в краткосрочен план вероятно ще влоши вече тежката хуманитарна ситуация в страната и допълва, че е твърде рано да се каже колко ще се отрази това убийството върху войната.Командирът на иранската Ислямска революционна гвардия ген. майор Мохамад Али Джафари заяви, че враговете на Йемен стоят зад въоръженото въстание на Салех и че възхвалявал това \"бързо\" справяне на хутите в \"преврата срещу светите воини\", съобщава информационната агенция \"Фарс\".В изявление, изпратено до Ройтерс, синът на Салех коментира, че баща му е убит \"в ръцете на враговете на Бога и на страната\". Ахмед Али заявява, че ще \"се изправи срещу враговете на родината и човечеството, които се опитват да заличат идентичността и да унижат Йемен и населението\".", "date": "2017.12.06", "title": "Саудитската коалиция засилва въздушните удари в Йемен след смъртта на Салех"}
{"url": "https://news.bg/health/lekari-ot-pirogov-otnovo-na-protest.html", "text": "Лекари от УМБАЛСМ \"Пирогов\" отново излязоха на протест.Около 60 лекари и медицински сестри са се събрали пред главния вход на здравното заведение в знак на протест срещу ръководството на болницата, предаде БНР.Това е вторият ден на протестите на медиците. Протестиращите отново искат оставката на началника на заведението проф. Асен Балтов. Според тях здравното заведение се управлява некомпетентно и хаотично, което е довело до голямо напрежение. Според протестиращите Балтов прави умишлено структурни промени, с които поставя на изпитателен срок опитни специалисти. Недоволстващите определиха това като реваншизъм. Протестиращите заплашиха с колективни оставики в ключови за болницата звена.Припомняме, вчера медици и синдикати в \"Пирогов\" също излязоха на протест. Вчера те заявиха, че директорът на заведението проф. Асен Балтов трябва да напусне болницата заради скандални назначения и неоправдано раздуване на административни длъжности с високи трудови възнаграждения за сметка на медицински служители.Служителите в \"Пирогов\" се оплакаха и от това, че в последния месец заплатите им са били намалени.Здравният министър Кирил Ананиев вече е разпоредил проверка в заведението.Мотивите на служителите от \"Пирогов\" за исканата оставка на ръководителя на заведението проф. Асен Балтов:Служителите на \"Пирогов\" възнамеряват да протестират и утре, 7 декември.", "date": "2017.12.06", "title": "Лекари от \"Пирогов\" отново на протест"}
{"url": "https://news.bg/world/sarbiya-pazi-grazhdanite-si-v-kosovo-sas-spetsialni-chasti.html", "text": "Началникът на Генералния щаб на Сърбия генерал Любиша Дикович обяви, че балканската държава сформира специални части, които ще пазят сърбите в Косово, пише Gazeta Express.Дикович заяви пред Vecernje Novosti, че сръбската армия създава специални сили, които ще бъдат използвани при кризи.\"\", каза генералът.Той също подчерта, че сръбската армия е напълно подготвена да защити гражданите си от всички заплахи и опасности в Сърбия и Косово. Запитан какво има предвид с по-добра организация на сили за бързо реагиране, Дикович отговори, че това означава прегрупиране на бивши специални сили, разпуснати след войната в Косово.", "date": "2017.12.06", "title": "Сърбия пази гражданите си в Косово със специални части"}
{"url": "https://news.bg/crime/inspektirat-veznite-za-riba-po-povod-nikulden.html", "text": "Везните за теглене на риба в 211 търговски обекта бяха инспектирани преди Никулден. Инспекторите от Държавната агенция за метрологичен и технически надзор извършиха тематична проверка на везните, които се използват за продажба на риба и рибни продукти.Проверките на инспекторите обхванаха борси и пазари, специализирани магазини, щандове за продажба в супермаркети, изнесени пред магазините щандове, както и временно разкрити обекти за продажба на риба в цялата страна.Инспектирани са общи 256 везни. Проверявани са тяхната техническа изправност, използването им по предназначение и наличие на изискуемите знаци и маркировки, удостоверяващи съответствието им със законовите изисквания.От проверката става ясно, че 28 от инспектираните везни не съответстват на изискванията на Закона за измерванията.25 от неизправните везни са били без валидни знаци от извършена проверка на средствата за измерване в употреба. Така не се гарантира, че те измерват в границите на нормираната максимално допустима грешка.Другите три везни, при които има нарушения, не са разрешени за търговска дейност.Несъответстващите везни са спрени от употреба с протоколи за задължителни предписания.За нарушенията ДАМТН е взела мерки за съставянето и връчването на актове на обща стойност от около 5 400 лв.", "date": "2017.12.06", "title": "Инспектират везните за риба по повод Никулден"}
{"url": "https://news.bg/crime/politsai-izzeha-60-000-leva-i-nad-12-kg-bizhuta-pri-aktsiya-v-stolipinovo.html", "text": "Полицаи са претърсили два златарски магазина в пловдивския квартал \"Столипиново\", съобщи МВР. В единия от търговските обекти, стопанисван от 38-годишен пловдивчанин, разследващите открили 4800 грама накити от жълт метал. Изделията нямали маркировка с български държавен печат.Още 11250 грама бижута и парични средства в различна валута с левова равностойност 60000 лева били иззети от обитавани от мъжа две прилежащи жилища.Други 950 грама недекларирани златни накити са конфискувани от търговското помещение на жена на същата възраст. По случаите са образувани две досъдебни производства в сектор \"Икономическа полиция\".Разследването продължава под наблюдението на Районна прокуратура - Пловдив. Данъчни инспектори ще претеглят иззетите накити. Предстои общото количество от 17 килограма иззето злато да бъде окаратено и да се изчисли стойността му.", "date": "2017.12.06", "title": "Полицаи иззеха 60 000 лева и над 12 кг бижута при акция в \"Столипиново\""}
{"url": "https://news.bg/world/palestina-reshenieto-na-tramp-e-obyavyavane-na-voyna-sreshtu-1-5-mlrd-myusyulmani.html", "text": "Президентът на САЩ Доналд Тръмп обявява война, ако признае Йерусалим за столица на Израел. Това заяви главният представител на Палестина във Великобритания в интервю за БиБиСи, цитирано от Ройтерс.Ако той възнамерява да обяви Йерусалим за столица на Израел, това би означавало край на решението за две държави, предупреди Манюел Хасасиан.\"\", добави дипломатът.По-рано Великобритания, Франция и Германия изразиха тревогата си след разпространената информация, че днес Доналд Тръмп ще обяви Йерусалим за столица на Израел.В същото време два водещи ливански вестника атакуваха Тръмп. \"Ан Нахар\" сравни американския президент с бившия външен министър на Великобритания Артър Балфур, който преди 100 г. обеща Палестина да се превърне в национален дом на евреите, известно като Балфурската декларация.Вестникът излезе със заглавие: \"Тръмп, Балфур на столетието, даде Йерусалим на Израел\".Англоезичният вестник \"Дейли стар\" публикува снимка със Стария град на Йерусалим и написа: \"Без да се обиждате Господин Президент, Йерусалим е столица на ПАЛЕСТИНА\".", "date": "2017.12.06", "title": "Палестина: Решението на Тръмп е обявяване на война срещу 1,5 млрд. мюсюлмани"}
{"url": "https://news.bg/regions/tezhko-zadrastvane-na-e-79-pri-blagoevgrad.html", "text": "Големи тапи от автомобили са се образували на път Е-79, на влизане и на излизане в Благоевград откъм и в посока Кулата, съобщи БГНЕС.Задръстването е причинено заради преасфалтиране на пътя, поради което движението се осъществява двупосочно в едната лента на движение. Преминаването се регулира, установен е пропускателен режим от сигналисти на фирмата, изпълняваща ремонтните дейности.Подменянето на асфалта се извършва в района на местност \"Полигона\", на изхода на Благоевград в посока Кулата. Големи тапи от чакащи автомобили в района се образуваха и вчера, когато започнаха действията по преасфалтирането.", "date": "2017.12.06", "title": "Тежко задръстване на Е-79 при Благоевград"}
{"url": "https://news.bg/crime/borislav-sarafov-poema-natsionalnoto-sledstvie.html", "text": "Прокурорската колегия на ВСС с 11 гласа \"за\" избра заместник-главния прокурор Борислав Сарафов за директор на Националната следствена служба. Всичките 11 членове на колегията единодушно го подкрепиха.По време на изслушването Борислав Сарафов заяви, че НСлС е постигнала много при предишното управление и то трябва да бъде надградено, за да има видими резултати, а следователите очакват по-голяма натовареност, за да отговорят на очакването на обществото.Според него натовареността на Следствието е ниска. Сарафов отчете като своя грешка, като заместник главен прокурор, че не е възлагал достатъчно дела на Службата. Професионалният капацитет е достатъчно висок, за да поемат още дела.Ще се преструктурират съществуващите отдели, като се направи анализ на профила на делата, работата на следователите и др. Това ще бъде направено след общо събрание на следователите и изслушване на предложенията им.Оперативният дежурен център, създаден от предишни директор, е възможност най-важните дела да се разследват по \"горещи\" следи чрез мобилните центрове за разследване. Той заяви, че ще бъдат разширени тези центрове в цялата страна.Относно оптимизацията на човешките ресурси, Сарафов беше категоричен, че ще запази следователите и всеки ще работи това, което знае и разбира. Той залага още на специализацията и екипният принцип на работа, като по едно дело ще работят няколко следователи. Това ще позволи по- бързо приключване не делото.В концепцията си Сарафов акцентира и на взаимодействието на Следствието с наблюдаващия прокурор, органите на МВР и ДАНС и международните организации като Евроджъст и Европол. Ще се акцентира и върху работата на окръжните следствени отдели.Сарафов говори и за медийната политика на НСлС, като заяви, че тя е част от медийната политиката на Прокуратурата. Според него за ефективността й ще спомогне нов дизайн и организация на сайта на Службата.Сарафов отговори на въпроси, зададени от неправителствени организации. Като на положителна оценка за работата си приемам номинацията, заяви Сарафов в отговор на въпрос защо е предложен.Профилът на заместниците му ще бъде на хора, които поемат като ангажимент да изпълнят предложеното в концепцията му.На въпрос подкрепя ли модела предложен в независимия анализ на структурния и функционален модел на прокуратурата, според който заместник-главният прокурор и директор на НСлС да остане зависим от ресурса по отношения на главния прокурор и независим по отношение на оперативността, Сарафов отговори, че този въпрос поражда политическо говорене. Моделът е такъв, какъвто го заложи законодателят и ще се прилага законът, такъв какъвто е.Относно това дали да се повиши отчетността на Прокуратурата пред обществото Сарафов отговори, че има решение на Конституционния от 2017, което касае отчитането на главния прокурор пред НС. Според решението на Конституционния съд, обвинител №1 не може да се отчита по конкретни дела.Главният прокурор Сотир Цацаров отбеляза след гласуването, че Сарафов е получил изцяло положителния вот на колегията и това доверие го задължава.", "date": "2017.12.06", "title": "Борислав Сарафов поема Националното следствие"}
{"url": "https://news.bg/energy/rabotodateli-se-chudyat-shte-ima-li-prozrachnost-na-pazara-na-elektroenergiya.html", "text": "Ще има ли прозрачност на пазара на електроенергия в България, се питат от Асоциацията на организациите на българските работодатели (АИКБ, БСК, БТПП, КРИБ).\"През есента на далечната 2004 г. се сключи първата сделка за електроенергия по свободно договорена цена. Либерализацията на свободния пазар измина дълъг път. Днес десетки хиляди фирми купуват електроенергия по свободно договорени цени - преобладаващо чрез годишни договори\", обясняват АОБР.\"За съжаление, от страна на предлагането на електроенергия пазарът не е напълно свободен - съществуват редица преференциални търговски условия (ангажименти за количества, цени, срокове, гаранции) за комбинирани производства, ВЕИ, дългосрочни договори за изкупуване\", допълват теАОБР счита, че на свободния пазар електроенергия се предлага на практика само от \"АЕЦ Козлодуй\" ЕАД, \"ТЕЦ Марица изток 2\" ЕАД и понякога от \"НЕК\" ЕАД и държавните дружества предлагат своята продукция предимно на своите интернет платформи.В последните две години сделки се осъществяват и през електроенергийната борса /\"Българска независима енергийна борса\" ЕАД/. През пазарен сегмент \"ден напред\" обичайно се предлагат около 400 мегавата, като това става в резултат на ангажименти на България към ЕК срещу заплахата от санкции, коментира АОБР. Допълват, че след някои отлагания, миналата есен борсата стартира и сегмент \"централизиран пазар за двустранни договори\".Интересите при търговията на електроенергия са за стотици милиони левов., посочват работодателите. Това, което отсъства според тях на свободния пазар днес е прозрачността и като представителни организации на работодателите призовават за действия.Организациите на работодателите искат: \"\"АЕЦ Козлодуй\" ЕАД, \"ТЕЦ Марица изток 2\" ЕАД, \"НЕК\" ЕАД , \"БЕХ\" ЕАД, Министерство на енергетиката и Народното събрание да подкрепят категорично промяна в Закона за енергетика с оглед всички сделки на свободния пазар да се сключват на енергийната борса. Само така ще се ограничат злоупотребите и пазарните манипулации.\"\"Сделките на една пълноценно функционираща борса са прозрачни и могат да бъдат проследени от Комисията за енергийно и водно регулиране - подходящи текстове могат да гарантират този процес. Изкарването на всичките сделки на свободния пазар на енергийната борса е борба с корупцията на дело, а не на думи. Съпротивата срещу тази най-пазарна и прозрачна търговия поражда съмнения\", обясняват АОБР.Настояват, \"Народното събрание да приеме нужните нормативни текстове, въвеждащи строги санкции при пазарни манипулации за да не се допускат сделки \"под масата\" на непазарни цени - реферираме към сделката през август тази година, когато в рамките на 17 секунди се продадоха стотици мегавати за милиони левове\".Работодателите са сигурни, че законовото уреждане на прозрачността на електроенергийния пазар ще възстанови доверието на икономическите субекти. Следващите 1-2 години предстои  и включване на битовите потребители в този пазар.\"Всяко домакинство ще може да избира доставчик на електроенергия и ледователно, единствено добре функциониращ и реален пълноценен пазар ще гарантира пълна либерализация, каквито са изискванията на европейските директиви\", заявяват АОБР.", "date": "2017.12.06", "title": "Работодатели се чудят ще има ли прозрачност на пазара на електроенергия"}
{"url": "https://news.bg/crime/maya-manolova-povede-v-spora-s-toplofikatsiya.html", "text": "Върховният административен съд не даде ход на делото, което омбудсманът Мая Манолова води срещу \"Топлофикация\" за предоставяне на достъп до информация за дейността на дружеството по събиране на вземанията си по съдебен ред. Делото не тръгна заради сгрешена касационна жалба от \"Топлофикация\".Решението на административен съд София остава в сила. То беше спечелено от омбудсмана Мая Манолова. Конкретният повод беше дава ли информация \"Топлофикация\" за какво и по какъв начин харчи юрисконсултските възнаграждения. Основният аргумент на дружеството да не дава информация е, че не е длъжно да го прави.\"Изкушавам се да кажа, че 15 млн.лв, чието изразходване е предмет на това производство, и които трябваше да бъдат използвани за обучение на юристите на Топлофикация\" за повишаване на квалификацията им и за една по-добра работна среда, не са били използвани по предназначение, защото поради допусната грешка производството беше прекратено\", заяви след делото Мая Манолова.Тя подчерта, че това е още едно доказателство защо е важно как се харчат тези 15 млн.лв, събрани от гражданите, защото изразходването им не давало ефект.Манолова беше категорична, че освен правен, казусът има и морален аспект, а именно дали столичани, които са собственици на дружеството, имат право да знаят как работи, как се управлява и как се харчат парите.По думите на омбудсмана гражданите имат право да знаят как се харчат парите, защото \"Топлофикация\" е в услуга на гражданите. Според Манолова дружеството е превърнало столичани в \"крепостни селяни, които имат само право да плащат, даже нямат право да знаят как се харчат техните пари\"Делото може да бъде обжалвано пред 5-членен състав на ВАС, но ако това определение се потвърди, Топлофикация\" ще бъде длъжна да даде информация как се харчат около 20 млн.лв, част от тях събрани за юрисконсултски услуги, а друга част платени на адвокатски кантори, наети от дружеството.Около 13 500 са заведените дела от Топлофикация през 2016 г, а през 2017 вероятно ще стигнат около 16 000, отбеляза още Манолова.Тя подчерта, че това е дружество, което произвежда и продава топлина ,а не е юридическа кантора.", "date": "2017.12.06", "title": "Мая Манолова поведе в спора с „Топлофикация“ "}
{"url": "https://news.bg/int-politics/iran-otricha-obvinenie-na-sasht-za-destabilizirane-na-regiona.html", "text": "Външното министерство на Иран отрече обвиненията на САЩ, че Ислямската република играе дестабилизираща роля в региона, съобщиха държавни медии, цитирани от \"Ройтерс\".Държавният секретар на САЩ Рекс Тилърсън заяви вчера, че Иран извършва \"дестабилизиращи действия\", като подкрепя \"Хизбула\" в Ливан, доставя ракети на бойците хути в Йемен и изпраща оръжия и бойци в Сирия.\"Повтарянето на безпочвените обвинения и лъжи няма да помогне за решаването на големите и стратегически грешки, които Америка е направила през последните десетилетия срещу Иран и региона\", коментира говорителят на външното министерство Бахрам Касеми, цитиран от държавните медии.\"Докато има време, г-н Тилърсън трябва повече да се запознае с реалностите и историята на региона и американската политика и последиците от нея, които доведоха до сериозна нестабилност и смъртта на стотици хиляди невинни жени, деца и хора\", обяснява той.Тилърсън обяви по време на посещение в Брюксел вчера, че Иран трябва да спази условията на ядрената сделка от 2015 г., съгласно която Ислямската република се е съгласила да ограничи ядрената си програма в замяна на отмяната на редица санкции.Припомняме, в понеделник, Франция и Германия са съгласиха, че Иран трябва да спре ракетната си програма и да сложи край на \"изкушенията си за хегемония\" в Близкия изток. Това призова френският външен министър Жан-Ив льо Дриан на пресконференция с германския си колега Зигмар Габриел.По-рано същият ден говорител на външното министерство на Ислямската република подчерта, че Париж трябва да знае, че иранската ракетна програма не е казус, по който може да се преговаря.", "date": "2017.12.06", "title": "Иран отрича обвинение на САЩ за дестабилизиране на региона"}
{"url": "https://news.bg/economics/sofiya-poluchi-investitsionen-reyting.html", "text": "В деня на банкера - Никулден - София получи инвестиционен рейтинг от международната рейтингова агенция \"Стандард енд Пуърс\" (S&P Global Ratings).Агенцията повиши дългосрочния кредитен рейтинг на столицата от ВВ+ на ВВВ- със стабилна перспектива.Така рейтингът на столицата влиза в групата на \"инвестиционните рейтинги\".На практика това означава, че Столична община се превръща в още по-привлекателно място за насочване на инвестиции.Полезен ориентир за чуждестранните инвеститори е добрият рейтинг. Той е в полза и на самата община и нейните граждани, защото помага за привличане на по-евтин финансов ресурс за реализиране на капиталовата програма на столицата.Повишаването на кредитния рейтинг е похвала за работата на екипа на кмета и на общинската администрация за поддържането на финансова стабилност. Това се случва с поддържането на високо ниво на собствени приходи на Столична община.Като причини за повишаването на кредитния рейтинг на столицата е, че в подкрепа на вътрешноприсъщия рейтинг на Столична община е статутът на града като административен, финансов и търговски център на България.Рейтингът на страната е е BBB-/стабилна перспектива/A-3, което означава, че икономиката на София е по-силна от средната за страната. По тази причина Стандард енд Пуърс дава на Столична община максималния възможен рейтинг за българска община, който е равен на държавния.", "date": "2017.12.06", "title": "София получи инвестиционен рейтинг"}
{"url": "https://news.bg/int-politics/premestvaneto-na-posolstvoto-na-sasht-v-jerusalim-e-nekompetentnost-i-proval.html", "text": "Намерението на САЩ да премести своето посолство в Йерусалим е знак за неговата некомпетентност и неуспех, коментира иранският върховен лидер Аятоллах Али Хаменей, съобщава \"Ройтерс\".Американският президент Доналд, предадоха световните информационни агенции. Очаква се то да бъде преместено в Йерусалим. На това решение вече се противопоставиха палестинците и предупредиха за последствия.Те призоваха за международна намеса върху Вашингтон, за да се откажат от намереието си.  На същото мнение са лидери от региона. Тръмп вече разговаря с лидерите на израелци и палестинци, Египет, Йордания и Саудитска Арабия.\"Това, че те твърдят, че искат да обявят Quds (Ал-Кудс) за столица е поради некомпетентност и провал\", коментира Хаменей, използвайки арабското име за Йерусалим.И сирийското правителство осъди решението на Тръмп да признае Йерусалим за столица на Израел и да премести посолството на САЩ там от Тел Авив, съобщава сирийската държавна информационна агенция САНА.\"(Стъпката) е кулминацията на престъплението за узурпиране на Палестина и изместване на палестинския народ\", коментира САНА, цитирайки източник на външно министерство на страната.Днес , че американският президент Доналд Тръмп ще признае Йерусалим като столица на Израел.\"Нека да изчакаме и да видим какво точно казва президентът. Но знаете, ние виждаме съобщенията, които ние чухме с тревога, защото смятаме, че Йерусалим очевидно трябва да бъде част от окончателното споразумение между израелците и палестинците\", изтъкна Джонсън.Иран отдавна подкрепя редица палестински групировки в борбата им срещу Израел. \"По въпроса за Палестина, ръцете им (САЩ) са вързани и те не могат да постигнат целите си\", обясни Хаменей.Той допълва, че Палестина ще бъде \"освободена\", а палестинският народ ще победи. Обясни, че САЩ искат да започнат война в региона, за да защитят сигурността на Израел. \"Американските държавни служители са си казали - трябва да започнем война в региона, за да защитим сигурността на ционисткия режим\", добавя още Хаменей.", "date": "2017.12.06", "title": "Преместването на посолството на САЩ в Йерусалим е некомпетентност и провал "}
{"url": "https://news.bg/crime/500-tezhki-katastrofi-po-malko-prez-tazi-godina-otchete-mvr.html", "text": "Мерките на \"Пътна полиция\" срещу войната по пътищата дават положителен резултат. Това отчете началникът на отдел \"Пътна полиция\" комисар Бойко Рановски по време на работен семинар.Данните на МВР за първите 10 месеца на тази и миналата година отчитат намаление при тежките пътнотранспортни произшествия на територията на страната. От януари до октомври тази година у нас са станали 6 422 тежки катастрофи. За същия период на миналата 2016 година тежките ПТП-та са били 6 940 или с 518 повече.До сега по пътищата у нас са загинали 622 души, с 42 души по-малко от тези, загинали вследствие на катастрофа от януари до октомври 2016 година. Ранените за този период на настоящата година са 8 082 души или с 667 по-малко от пострадалите през 2016 година.По отношение на контролната дейност през първите 10 месеца на тази година са издадени 306 911 фиша, 322 324 електронни фиша и 192 258 акта. През миналата година са издадени с 50 259 фиша повече, с 35 397електронни фиша повече и с 22 745 актовете повече.Рановски все пак отчете тревожната тенденция на растящия брой на заловените шофьори, управлявали моторни превозни средства след употреба на наркотици. От началото на годината те са общо 2 559 водачи. Най-много случаи са установени в Бургас - 379. В Стара Загора полицаите са заловили 249 души, шофирали след употребата на дрога, а в София задържаните са 238.Изведеният от статистиката брой на засечените нарушители е и показател за въведените по-строги мерки и контрол на пътя, допълни началникът на \"Пътна полиция\". На срещата взеха участие началниците на всичките 28 областни отдела на \"Пътна полиция\" в страната.", "date": "2017.12.06", "title": "500 тежки катастрофи по-малко през тази година отчете МВР"}
{"url": "https://news.bg/world/sasht-poharchili-nad-usd3-mln-za-razsledvaneto-na-ruskata-saga.html", "text": "Специалният прокурор на САЩ Робърт Мълър и екипът му, разследващи дали Русия се е намесила на американските избори през 2016, са похарчили повече от 3,2 милиона долара за федералното разследване, информира \"Блумбърг\".Информацията е разкрита от правосъдното министерство. Средствата са похарчени за разследването в периода 17 май - 30 септември.Парите са изхарчени за пътуване, лични разходи и други.Въпреки че се съобщават оскъдни данни, информацията за първи път показва мащаба на разследването, което до момента е довело до повдигане на обвинения срещу четирима души, които са работили в президентската кампания на Доналд Тръмп.Според демократи разходите са напълно разумни.", "date": "2017.12.06", "title": "САЩ похарчили над $3 млн. за разследването на руската сага"}
{"url": "https://news.bg/regions/tunelat-kocherinovo-na-am-struma-ostana-bez-osvetlenie.html", "text": "Тунелът \"Кочериново\" на АМ \"Струма\" е без осветление заради авария на кабел в инсталацията.Вече се работи по отстраняването на аварията, предаде БНР. Очаква се обаче тунелът да остане тъмен до 11 декември.Към момента не са въведени ограничения на скоростта за преминаване през тунела. Водачите могат да преминават с 90 километра в час, както е посочено и на пътните табели преди съоръжението. Въпреки това е препоръчително водачите да шофират с повишено внимание в тунела.Това не е първият път, при който осветлението в тунела спира. Последната авария на осветлението в тръбите беше през месец май.", "date": "2017.12.06", "title": "Тунелът \"Кочериново\" на АМ \"Струма\" остана без осветление"}
{"url": "https://news.bg/world/germaniya-i-frantsiya-preduprediha-za-sblasatsi-v-jerusalim.html", "text": "Германия е разтревожена, че в Близкия изток могат да избухнат сблъсъци след разпространената информация, че президентът на САЩ Доналд Тръмп ще признае Йерусалим за столица на Израел. Това съобщи външното министерство на Германия, цитирано от Ройтерс.Министерството се обръща към германците за израелските и палестински земи: \"\".Ведомството съветва пътуващите до Йерусалим германски граждани внимателно да следят ситуацията чрез местните медии и да избягват засегнатите райони.Френското външно министерство също предупреди на сайта си да се очакват демонстрации и французите трябва да ги избягват, както и големи събирания в Източен Йерусалим, на Западния бряг и в Ивицата Газа.Високопоставени представители на САЩ съобщиха вчера, че Тръмп ще признае Йерусалим за столица на Израел и ще премести посолството на САЩ от Тел Авив в свещения град.", "date": "2017.12.06", "title": "Германия и Франция предупредиха за сблъсъци в Йерусалим"}
{"url": "https://news.bg/regions/sluzhiteli-na-bulgartabak-protestirat-pred-narodnoto-sabranie.html", "text": "Служители на \"Булгартабак - Холдинг\" излязоха на протест срещу негативната медийна кампания срещу дружеството.Определени части от центъра на София бяха блокирани за известно време.Първоначално това се случи по бул. \"Драган Цанков\", където протестиращи спряха пред офиса на \"Да, България\", за да протестират срещу негативната медийна кампания. Около 60-70 протестиращи бяха облечени с бели тениски и носеха плаката \"Ние не сме контрабандисти\" и \"Булгартабак - отговорен български производител\" и др.Шествието тръгна от националния стадион \"Васил Левски\". Други протестиращи преминаха пред офиса на \"Дневник\".Събирането на шествието пред Народното събрание, където се очаква ръководството на \"Булгартабак\" да връчи документи и протестна нота в деловодството на парламента.Едно от исканията на протестиращите е управляващите да излязат с позиция по случая. Говорител на протеста няколко пъти заяви, че контрабанда от \"Булгартабак\" не се извършва, най-малкото защото това е абсолютно невъзможно със системите за проследяване на работния процес, както и това, че дружеството се намира под зоркия контрол на Агенция \"Митници\". Според него желанието на кампанията срещу \"Булгартабак\" е компанията да бъде унищожена, затова и работниците са излезли на улицата, за да защитят своите работни места. На площада пред Народното събрание са се събрали около 250 - 300 души. ", "date": "2017.12.06", "title": "Служители на \"Булгартабак\" протестират пред Народното събрание"}
{"url": "https://news.bg/world/bomba-ubi-devetima-v-pakistan.html", "text": "Бомба, монтирана на мотоциклет, е експлодирала в тормозената от екстремисти част на Северозападен Пакистан близо до границата с Афганистан, като са загинали деветима души, обявиха властите, цитирани от \"Ройтерс\".Това е последното изригване на насилие на фона на неотдавнашното засилване на атаките във въоръжената с ядрени оръжия страна.Бомбата е била взривена с дистанционно управление късно снощи, след като военен автомобил е преминал в град Мир Али в провинция Северен Вазиристан, уточниха трима пакистански официални лица, които са пожелали да останат анонимни.Говорител на пакистанската армия, която отговоря за сигурността в региона, не е отговорил на исканията за коментар.\"Вазиристан кърви още веднъж\", изтъкна представителят на полицията Тахир Хан в Пешавар, главния град в северозападната част на Пакистан, който уточни, че е чул за взрива, но нямал подробности.Никоя екстремистка групировка не е поела отговорност за атентата.Северен Вазиристан отдавна е средище на пакистански и чуждестранни ислямистки екстремисти, свързани с талибаните и \"Ал Кайда\", докато пакистанската армия не предприе огромна офанзива срещу тях в средата на 2014 г.Военната офанзива прогони екстремистите от техните бази и до голяма степен разруши мрежите им, принуждавайки ги да избягат или през пропускливата граница с Афганистан, или в други части на Пакистан.Ала екстремистите отвърнаха на удара, понякога с големи атаки.Миналия петък трима пакистански талибани самоубийци щурмуваха колеж в Пешавар, избивайки 8 студенти и един охранител.Седмица по-рано висш полицейски началник беше убит при самоубийствено бомбено нападение в Пешавар.Във вторник пакистански талибан уби член на антиталибанска фракция в друга част на северозападния регион, докато бомба, насочена към членове на друга проправителствена фракция, изби петима души седмица по-рано.Пакистанските талибани се борят да свалят правителството и да наложат шериата. Те са свързани с афганистанските талибани, които контролираха по-голямата част от Афганистан, докато не бяха прогонени от властта от подкрепяните от САЩ военни действия през 2001 г.Американският военен министър Джеймс Матис посети Пакистан тази седмица, за да призове за \"удвояване\" на усилията за обуздаване на екстремистите, обвинени в използването на страната като база за извършване на атаки в Афганистан.", "date": "2017.12.06", "title": "Бомба уби деветима в Пакистан"}
{"url": "https://news.bg/regions/boklutsite-po-vitosha-namalyavat.html", "text": "Боклуците по Витоша стават все по-малко. Това заяви пред БНР директорът на природния парк Снежана Петрова.По думите на Петрова с годините количеството на събраните боклуци от планината стават все по-малко. Ако преди 4-5 години доброволците са събирали по 150 кубика отпадъци, то сега количеството е значително по-малко.В тазгодишната кампания за почистването на Витоша са се включили 800 души. Доброволците са събрали около 1 тон метали и 18 кубика отпадъци. Всички участници са получили грамоти за добре свършената работа.Петрова обясни още, че по време на доброволните акции на Витоша този сезон са почистени 5 километра водостоци и са изградени 16 мостчета.По думите ѝ стана ясно и че за почистването на Витоша не се набират доброволци, а те сами отиват и изявяват желание да помагат. \"Имам работа за целия китайски народ\", допълни още Петрова.", "date": "2017.12.06", "title": "Боклуците по Витоша намаляват"}
{"url": "https://news.bg/euronews/ne-zabranyavame-dyunerite-provikvat-se-ot-evroparlamenta.html", "text": "Европейският парламент може да наложи вето на законодателното предложение на Европейската комисия за разрешаване на използването на фосфатни добавки в замразеното месо (вкл. и за дюнери) поради опасения, свързани със здравето.Сериозни опасения относно въздействието върху здравето на фосфатите, използвани като хранителни добавки, бяха изразени от членовете на комисията на Европейски парламент по обществено здраве и безопасност на храните. Те се противопоставиха на предложението на Европейската комисия да позволи използването на фосфорна киселина, ди- и трифосфати и полифосфати (E 338-452) в замразеното месо (вкл. и за дюнери), независимо дали то е овнешко, агнешко, телешко, говеждо или птиче месо.До момента не е установено в България да се използва месо за дюнери, което да нарушава европейското законодателство за безопасност на храните.\"Европейският парламент не забранява дюнерите. Членовете на ЕП се безпокоят относно предложението на ЕК за разрешаване на фосфатни добавки в замразеното месо за дюнери. Някои научни изследвания показват, че тези добавки могат да причинят сърдечно-съдови заболявания и понастоящем е забранено те да се добавят в замразеното месо за дюнери\", заяви заместник-говорителят на Европейския парламент Маржори ван ден Бруке.Ако Европейският парламент подкрепи в пленарна зала възражението на комисията по околна среда, обществено здраве и безопасност на храните с абсолютно мнозинство (376 гласа), предложението ще бъде блокирано и Европейската комисия ще трябва да преработи законодателното предложение.Правилата на ЕС по принцип не разрешават употребата на фосфатни добавки в месни заготовки. Въпреки това, поради големия брой изключения от тези правила, фосфатните добавки все повече се използват в замразеното месо, за да запазят вкуса и да задържат водата.Евродепутатите припомнят, че научно изследване от 2012 г. е установило потенциална връзка между фосфатните добавки в храни и повишения риск от сърдечно-съдови заболявания. През 2013 г. друго научно изследване също установи връзка между хранителните режими с високо съдържание на фосфор и повишената смъртност в населението на САЩ.", "date": "2017.12.06", "title": "Не забраняваме дюнерите, провикват се от Европарламента"}
{"url": "https://news.bg/society/ek-odobri-programata-ni-v-zemedelieto-do-2021-g.html", "text": "Одобриха Националната стратегия за устойчиви оперативни програми на пазара на плодове и зеленчуци в България.Главна дирекция \"Земеделие и развитие на селските райони\" на Европейската комисия одобри стратегията за периода 2017 - 2021 година, заедно с включената в нея Национална рамка за екологични дейности.Съгласно Регламента на Европейския парламент, за да получават производителите подпомагане в сектора на плодовете и зеленчуците чрез оперативни програми, държавите членки са длъжни да изготвят Национална стратегия и Национална рамка за екологични дейности.Документите бяха утвърдени на 27 ноември 2017 г. от министъра на земеделието, храните и горите.Възможността за финансова помощ на признатите организации на производители е регламентирана именно от Националната стратегия. Те могат да получат финансова помощ от Европейския съюз и от националния бюджет за изпълнение на одобрени оперативни програми.Редът, спрямо който ще бъдат оценявани подадените през 2017 г. оперативни програми, е определен в новата стратегия.Националната стратегия включва анализ и потенциал за развитие на организациите на производители на плодове и зеленчуци; обосновка на избраните приоритети; цели на оперативните програми, инструменти и показатели за постигнатите резултати; оценка на оперативните програми; задължения за отчитане на организациите на производители. Националната рамка определя неизчерпателен списък с екологични дейности, които се включват в оперативните програми и условията за тяхното прилагане.", "date": "2017.12.06", "title": "ЕК одобри програмата ни в земеделието до 2021 г. "}
{"url": "https://news.bg/politics/sluzhbite-lazhat-byuroto-za-kontrol-dali-podslushvat-nezakonno.html", "text": "Бюрото за контрол върху СРС-та не може да гарантира на гражданите точен отговор слушат ли ги незаконно. Оказва се, че службите лъжели Бюрото в отговорите, които му пращат. Осем от десет случая били лъжливи.Това призна от трибуната на Народното събрание председателят на Бюрото Бойко Рашков.Бойко Рашков се оплака, че не получавал съдействие от главна прокуратура. Блокирана е дейността на бюрото, сподели той.В изказването си пред депутатите Рашков заяви, че е крайно време да се поставят за обсъждане тези въпроси, се съгласи той, подчертавайки, че има редица проблеми с подслушването. Преди да бъде създадено бюрото е имало пълен хаос, сега има контрол, по думите му.Процедурите след 2015 бележат редуциране и според Рашков се наблюдава стабилизиране на подслушването у нас. Бюрото спряло отчасти хората с тоталитарни нагласи, които искали да слушат хората \"за щяло и нещяло\". Най-некачествените искания за прилагане на СРС-та идвали от ДАНС, е оценката на Бойко Рашков.Завишеното прилагане на СРС-та не било чак толкова притеснителен проблем, според шефа на контрола, тъй като това е \"необходимо зло\".Специализираният наказателен съд, който разрешава подслушването, дал през миналата година с 1000 повече разрешения за прилагане на бръмбари спрямо 2015. 30% са отказите на Спецсъда. Прокуратурата е на второ място след МВР по искане на бръмбари.От думите на Рашков стана ясно, че за престъпления срещу корупцията се прилага минимално подслушване.Той представи шокиращи факти - и Цветан Цветанов бил подслушван. През 2014 година неговият адвокат Менко Менков поискал от Бюрото данни за прилагането към Цветанов бръмбари. Те обаче били унищожени. Той поясни, че така заместник-председателят на ГЕРБ бил лишен от защита.Припомняме, в Народното събрание присъстват председателите на ДАНС, ДАТО, главният прокурор, вътрешният министър. Те бяха привикани от депутатите да докладват за подслушването в държавата.Повод е разглеждането на годишния доклад на Бюрото за контрол върху СРС-та. Скандал избухна още през лятото, когато ръководителят му Бойко Рашков скочи на ДАНС и главна прокуратура с обвинения за нерегламентирано прилагане на бръмбари върху политици и журналисти.Преди десетина дни червените отново повдигнаха въпроса. На  припомни думи на председателя на бюрото за контрол върху специалните разузнавателни средства Бойко Рашков.", "date": "2017.12.06", "title": "Службите лъжат Бюрото за контрол дали подслушват незаконно"}
{"url": "https://news.bg/world/izrael-iztrebitelite-f-35-veche-sa-operativni.html", "text": "ВВС на Израел обявиха, че закупените от САЩ изтребители Ф-35 вече са оперативни, пише \"Таймс оф Израел\".Първата партида беше доставена преди около година.Генерал-майор Амикам Норкин поясни, че изтребителите, известни в Израел като \"Адир\", ще дадат на Израел нови оперативни възможности, които са необходими за преодоляване на \"постоянно изникващите сложни предизвикателства\" в Близкия изток.Израел получи първите два самолета в края на декември 2016 г. През тези повече от 11 месеца ВВС изпитаха самолетите, тренираха пилотите и подготвяха наземния екип за поддръжка и ремонт на самолетите.Пето поколение американски изтребител, според израелската армия, променя играта, тъй като Ф-35 е не само с модерни офанзивни и стелт възможности, но и с характеристики да се свързва със системите на други самолети и да формира мрежа за споделяне на информация.Един самолет струва около 100 милиона долара. Американският производител \"Локхийд Мартин\" очаква цената да падне с увеличеното търсене от други държави.През миналия месец Израел получи още два изтребителя Ф-35 и така има общо 9.Еврейската държава се съгласи да закупи от САЩ общо 50 изтребителя. Останалите 41 ще бъдат доставени на два или три пъти през следващите години. Израел е първата страна, която се сдоби с този самолет.Първата поръчка от 33 самолета се очаква да бъде завършена до 2021 г., а втората партида от 17 самолета до декември 2024 г.Израел получи над 3 милиарда долара военна помощ от САЩ. До 2028 г. ще получи 3,8 милиарда долара.", "date": "2017.12.06", "title": "Израел: Изтребителите Ф-35 вече са оперативни"}
{"url": "https://news.bg/int-politics/papata-zove-za-dialog-uvazhenie-i-priznavane-pravata-na-vsichki-hora-v-svetite-zemi.html", "text": "Папа Франциск говори пред палестинци след изявлението на президента на САЩ Доналд Тръмп за Йерусалим, коментира, че \"признаването на правата на всички хора\" в Светите земи е основно условие за диалог, съобщава \"Ройтерс\".Папата проведе вчера и разговори с палестинския президент Махмуд Абас за кризата, коментарите ситуацията с група палестинци, участващи в междурелигиозния диалог с Ватикана.\"Светата земя е за нас християните земя, която представя най-доброто от диалога между Бог и човечеството\", обясни той, говорейки и за диалога между религиите, \"а също и в гражданското общество\".\"Основното условие за този диалог е взаимното уважение и ангажиментът за укрепване на това уважение, за да бъдат признати правата на всички хора, където и да се намират,\" каза той.Тръмп се очаква да припознае днес Йерусалим за столица на Израел и да постави началото на преместването на посолството на САЩ в древния град, което прекратява десетилетната политика на САЩ и рискува да подхрани насилието в Близкия изток.В Кремъл коментират, че  от плановете на Тръмп. \"Но няма да обсъждаме решенията, които все още не са взети\", коментира говорителят на Кремъл Дмитрий Песков на конферентен разговор с репортери.Намерението на САЩ да премести своето посолство в Йерусалим е знак за неговата некомпетентност и неуспех, коментира иранският върховен лидер Аятоллах Али Хаменей.И сирийското правителство осъди решението на Тръмп да признае Йерусалим за столица на Израел и да премести посолството на САЩ там от Тел Авив, съобщава сирийската държавна информационна агенция САНА.\"(Стъпката) е кулминацията на престъплението за узурпиране на Палестина и изместване на палестинския народ\", коментира САНА, цитирайки източник на външно министерство на страната.Днес , че американският президент Доналд Тръмп ще признае Йерусалим като столица на Израел.\"Нека да изчакаме и да видим какво точно казва президентът. Но знаете, ние виждаме съобщенията, които ние чухме с тревога, защото смятаме, че Йерусалим очевидно трябва да бъде част от окончателното споразумение между израелците и палестинците\", изтъкна Джонсън.Германия е разтревожена, че в Близкия изток могат да избухнат сблъсъци след разпространената информация, че президентът на САЩ Доналд Тръмп ще признае Йерусалим за столица на Израел, съобщи външното министерство на Германия. Министерството се обръща към германците за израелските и палестински земи: \"\".Йерусалим - хиляди години история и \"ябълка на раздора\"?Първите данни за съществуването на Йерусалим се отнасят към средата на 2 хилядолетие пр.н.е. Влиза в състава на много древни и средновековни държави. Твърде малко се знае за цитаделата, наричана Йевус, която Давид превзема през 1000 пр.н.е. и след като променя името ѝ, прави от нея средище на еврейския народ през 1004 пр.н.е. Неговият син Соломон построява храм, крепостни стени и дворец.След смъртта на Соломон политическото и религиозното значение на Йерусалим запада. Разорен от вавилонския владетел Навуходоносор II, който опожарява Соломоновия храм - 587 пр.н.е., градът е изграден отново по нареждане на цар Кир Велики.По-късно попада под владичеството на египетските Птолемеи и азиатските Селевкиди. Отвоюван от Макавеите на Ханука през 168 пр.н.е. Ирод Велики разширява, доиздига и доукрасява построения на мястото на някогашния Йерусалимски храм-Втори храм.В 140 г. пр. н.е. Йерусалим става столица на династията на Макавеите. През 63 г. пр. н.е. Йерусалим е завладян от римляните начело с Помпей Велики, които поверяват управлението му на Ирод Антипа. Йерусалим става част от римската провинция Палестина.Почти веднага след смъртта на Ирод Велики, Юдея е присъединена към римската провинция Сирия и е управлявана от прокуратори, най-известен от които е Пилат Понтийски.След Първото еврейско въстание с последвалата го война през 70 г. Тит завладява отново града и го разрушава. На негово място в началото на II век император Адриан създава римската колония , което е сред причините за въстанието на Бар Кохба. Елия Капитолина остава официалното име на Йерусалим до превземането му от мюсюлманите през 638 година.Константин Велики във връзка с налагането на християнството за официална религия в Римската империя след Миланския едикт, и последвалите го византийски императори издигат наново Йерусалим и го утвърждават като \"свят град\", но упадъкът на Византийската империя спира неговото развитие.Завладян от персите при Хозрой II - 614 г., отвоюван от Ираклий - 629 г. и завладян от арабите при Омар - 638 г., Йерусалим е последователно под властта на Умаядите, Абасидите и Фатимидите.През 1099 г. e превзет от кръстоносците, и те го владеят до 1187 г., когато Саладин го отвоюва. Между 1517 и 1917 г. Йерусалим е в границите на Османската империя. През декември 1917 г., като част от Първата световна война, градът е превзет от британците.От 1920 г. до 1947 г. е административен център на Палестина - под британски мандат. По решение на ООН през 1947 г. е отделен като самостоятелна административна единица. В резултат на Арабско-израелската война (1948 - 1949 г.) градът е разделен между Израел (западна част) и Йордания (източна част). През 1950 г. правителството на Израел обявява западната част на Йерусалим за столица на страната, а през 1967 г. анексира и източната част на града.С решение на ООН (1967 - 1971 г.) са отменени всички опити за анексия на Йерусалим.", "date": "2017.12.06", "title": "Папата зове за диалог, уважение и признаване правата на всички хора в Светите земи"}
{"url": "https://news.bg/press/bez-da-pregleda-i-edin-patsient-chastna-bolnitsa-vzela-12-miliona-leva-beh-razreshi-publikuvaneto-na-doklada-za-belene.html", "text": "Проверка. \"Монитор\":Без да прегледа и един пациент, частна болница взела 12 милиона лева До 20 декември да се проверят всички държавни и общински болници в 27-те области на страната, където има сключени договори за външни услуги и дейности. Това нареди здравният министър Кирил Ананиев.Започваме съвместни проверки за всички болници, без изключения, без чадъри, а целта ни е да открием онези практики, които намаляват ресурса за лечението на българските граждани, обяви Ананиев. Държавните болници затъват в дългове и се източват заради неизгодни договори с частни лечебни заведения на тяхната територия, обявиха на съвместен брифинг във вторник главният прокурор Сотир Цацаров здравният министър Ананиев и вътрешният Валентин Радев. Доклад. \"Сега\":БЕХ разреши публикуването на доклада за \"Белене\"В отговор на постъпило искане от Българска академия на науките (БАН), Съветът на директорите на Българския енергиен холдинг взе решение, с което дава съгласието си БАН да публикува на интернет страницата си предадените материали по сключения между БЕХ и БАН договор за изготвяне на Национална стратегия в областта на енергетиката (с фокус върху електроенергетиката), при съобразяване с поверителността на определена информация, касаеща дружествата от БЕХ група. Това съобщиха от холдинга ден след като учените от академията обявиха, че ще поискат от холдинга да позволи разсекретяването на доклада за АЕЦ \"Белене\". Скандал. \"Монитор\":ГЕРБ и БСП в скандал за приватизацията ГЕРБ и БСП влязоха в словесна престрелка вчера на тема приватизация. От двете партии дадоха пресконференции, на които размахаха документи, обвинявайки се помежду си в лъжа. \"Корнелия Нинова реабилитира приватизацията като процес\", заяви депутатът от ГЕРБ Тома Биков на извънреден брифинг в отговор на изявлението по-рано на соцлидерката Корнелия Нинова.Той припомни, че в продължение на години социалистите са твърдели, че приватизацията е криминална, а сега явно за Нинова най-чистата сделка била за \"Техноимпекс\". \"Готов съм да седна с госпожа Нинова, документ срещу документ\", пък заяви Антон Тодоров, като отново припомни, че дружеството е било приватизирано за жълти стотинки. \"От приватизацията по това време над 71% е извършена чрез пряко договаряне. ", "date": "2017.12.06", "title": "Без да прегледа и един пациент, частна болница взела 12 милиона лева; БЕХ разреши публикуването на доклада за \"Белене\""}
{"url": "https://news.bg/world/nato-i-es-zasilvat-satrudnichestvoto-si.html", "text": "Засилване на сътрудничеството между НАТО и Европейския съюз. За това са се договорили генералният секретар на Алианса Йенс Столтенберг и шефът на външната политика на ЕС Федерика Могерини, предаде ДПА. Това стана ясно на проведена съвместна пресконференция в рамките на среща на външните министри от Пакта. \", заяви Столтенберг. Подчертана е също така ролята на жените за мира и сигурността.Във втория ден на срещата на НАТО ще се обсъжда бъдещото приемане на Македония, Грузия и Босна и Херцеговина.  ", "date": "2017.12.06", "title": "НАТО и ЕС засилват сътрудничеството си "}
{"url": "https://news.bg/regions/katastrofa-ogranichi-dvizhenieto-po-am-hemus.html", "text": "Катастрофа ограничи движението по АМ \"Хемус\", съобщи АПИ. Временно движението в тунел \"Ечемишка\" при км 42 в посока Варна се осъществява в една лента. Движението се контролира от \"Пътна полиция\".Ограничено е преминаването по изпреварващата лента.", "date": "2017.12.06", "title": "Катастрофа ограничи движението по АМ \"Хемус\""}
{"url": "https://news.bg/world/trima-obvinyaemi-za-ubiystvoto-na-dafne-galitsiya.html", "text": "Малтийската полиция е повдигнала на трима души обвинения за убийството на журналистката Дафне Галиция, предаде \"Дойче веле\". Те са Винс Мускат и братята Джордж и Алфред Деджорджо. Тримата имат криминално минало. Те не се признават за виновни по новото обвинение. Съдът ги остави в ареста и уважи искането за замразяване на сметките им. Малтийската полиция арестува 10 души във връзка с бомбения атентат. За момента не е ясно каква е съдбата на останалите седем. Галиция беше убита до дома й на 16 октомври. Нападението шокира малката страна. 53-годишната е известна с разследващата си журналистика и блог, в който обвиняваше топ политици на страната в корупция.Правителството предлага награда от 1 милион евро за предоставяне на информация.Международни експерти, включително от ФБР, помагат на малтийските власти при разследването на убийството. ", "date": "2017.12.06", "title": "Трима обвиняеми за убийството на Дафне Галиция "}
{"url": "https://news.bg/world/velikobritaniya-osueti-opit-za-ubiystvoto-na-tereza-mey.html", "text": "Британската полиция е разкрила план за убийството на премиера Тереза Мей, предаде \"Гардиън\". Двама души, на 20 и 21 години, са били задържани по случая. Според разследващи, те са работили по терористичен акт с цел убийството на Мей. Арестите са резултат от съвместна операция на МИ5 и полицията. Те са били извършени на 28 ноември. Това е деветият разкрит ислямистки план за терористичен акт от март. ", "date": "2017.12.06", "title": "Великобритания осуети опит за убийството на Тереза Мей"}
{"url": "https://news.bg/world/tramp-opovestyava-dnes-mesti-li-posolstvoto-v-jerusalim.html", "text": "Американският президент Доналд Тръмп днес ще оповести решението си за преместването на посолството в Израел, предадоха световните информационни агенции. Очаква се то да бъде преместено в Йерусалим. На това решение вече се противопоставиха палестинците и предупредиха за последствия. Те призоваха за международна намеса върху Вашингтон, за да се откажат от намереието си. На същото мнение са лидери от региона.Тръмп вече разговаря с лидерите на израелци и палестинци, Египет, Йордания и Саудитска Арабия. По време на разговорите ги информира за решението си. Темата доведе до размяна на остри реплики между Израел и Турция. ", "date": "2017.12.06", "title": "Тръмп оповестява днес мести ли посолството в Йерусалим "}
{"url": "https://news.bg/culture/pochina-rok-legendata-dzhoni-holidey.html", "text": "На 74-годишна възраст почина френската рок легенда Джони Холидейл, предадоха световните информационни агенции. Музикантът загуби битката с рака. Холидей е първият съпруг на известната певица с български корени Силви Вартан. Техният син Дейвид също е музикант. Роден като ан-Филип Сме, известен като Френския Елвис, той продава 110 млн. албума през половин вековната си кариера. От пресофиса на френския президент Еманюел Макрон почетоха в съобщение Холидей. ", "date": "2017.12.06", "title": "Почина рок легендата Джони Холидей "}
{"url": "https://news.bg/society/praznuvame-nikulden-1.html", "text": "На 6 декември източноправославните християни честват Свeти Николай Чудотворец.Първообразът е историческа личност - Никола Мираликийски, роден през 270 година от н.е. в Патара - Ликия, Мала Азия (днес Турция).Още като младеж той наследил голямо богатство от баща си и раздал всичко на децата и бедните си съграждани.За добрите му дела се разказвали множество легенди. Така, например, когато един богаташ с три дъщери се разорил и решил да продаде децата си като робини, светията тайно му подхвърлил три кесии със злато и така спасил момичетата от ужасна участ. Той откупувал и други хора от робство.Източноправославната религиозна традиция го почита като покровител на мореплавателите.Според една легенда, по време на силна морска буря, светецът спасил с молитви моряците на кораба, с който пътувал към Божи гроб.Според друга светията запушил дупка в кораба с шаран и възкресил моряк, починал при падане от най-високата мачта.Св. Никола пътувал много по море и от опасностите се спасявал благодарение на божията закрила. В едно от житията му се споменава епизод, в който той обърнал към християнството пирати, нападнали кораба, с който той пътувал.В образа на свети Николай се преплитат чертите на добродетелния християнин и на езически бог (Посейдон). Това е причината българите да го почитат като патрон на моряците и рибарите, както и като покровител на океаните, моретата, реките и езерата. Смята се, че когато е ядосан, светецът причинява бурите и ураганите. Затова на Никулден моряците остават на сушата.Свети Николай умира на 6-ти декември 345 година. Паметта му се почита и до днес от Християнската църква именно на тази дата.В Западна Европа също честват свети Никола (Николаус). В немско-говорящите страни, Холандия и Белгия този ден е особено важен за децата. В нощта на пети срещу шести декември децата оставят обувките си с надеждата добрият светец да ги напълни с лакомства и подаръци. В много райони на запада празненствата за свети Николаус постепенно се трансформират в Коледа.На Никулден се приготвя риба с люспи, най-вече шаран, защото той е слуга на светеца. Голата риба навява асоциации с бедност. Люспите се почистват внимателно, така, че да не падат на земята. Вярва се, че ако някоя люспа все пак падне, тя не трябва да се настъпва, защото който я настъпи, ще се разболее и ще умре. Костите на рибата се събират и изгарят, както на гергьовско агне, закопават се в земята или се пускат в реката или морето.Традиционните ястия, които трябва да присъстват на никулденската трапеза са рибник (пълнен шаран в тесто) и обреден хляб, като във всяка къща трябва да са по два. Част от тях се раздава на съседите и така може да се прецени, коя домакиня е най-добра в приготвянето им. Останалите ястия на никулденската трапеза са постни чушки, пълнени с ориз, сарми, царевица, зрял фасул.От 1992 г. Никулден се чества и като Ден на град Бургас.", "date": "2017.12.06", "title": "Празнуваме Никулден"}
{"url": "https://news.bg/weather/ne-chakame-snyag-a-oblatsi.html", "text": "Очаква ни променлива облачност, информират синоптиците на Националният институт по метеорология и хидрология. Повече облаци ще има преди обяд над западната половина на страната, а след обяд те ще се преместят над Източна България. Валежите обаче са малко вероятни.Вятърът ще бъде умерен до силен и ще духа от запад-северозапад.Повишават се дневните температури. живакът днес ще стигне най-високи стойности между 5° и 10°, в столицата около 5°.Атмосферното налягане е по-високо от средното за декември. През деня то ще се задържи без промяна. ", "date": "2017.12.06", "title": "Не чакаме сняг, а облаци"}
{"url": "https://news.bg/society/toplofikatsiya-ne-izchislyava-smetkite-na-grazhdanite.html", "text": "\"Топлофикация\" обяснява, че зимният сезон у нас стартира нормално и до момента няма аварии. \"Няма промени в нормативната уредба, т.е няма нищо ново в начина на изчисление на сметките\", коментира пред БНТ Елизабет Павлова, пресаташе на \"Топлофикация\" относно спор за изчисляване на такса \"сградна инсталация\" и съмнения за надписване на сметки в разгара на отоплителния сезон.Уточнението се прави, тъй като близо месец след началото на отоплителния сезон живеещите в блок 119 на столичния квартал \"Лозенец\" се оплакаха от завишени сметки за парно. Според хората \"Топлофикация София\" им е начислила двойни сметки в сравнение с миналата година по същото време.За да стигне бързо топлата вода до последния етаж, в блока е изградена инсталация на два кръга. Първият кръг обслужва първите 8 етажа, като през всеки апартамент до 8-ия етаж минават по 4 тръби. От 8-ия до последния етаж обаче тръбите, които захранват втория кръг, са две.Елизабет Павлова припомня, че те не изчисляват сметките в сградите, а за това има фирма за дялово разпределение, която всяка една сграда избира и това е фирмата, която отчита уредите и измерва.\"Не бих могла да кажа защо през целия този период фирмата за дялово разпределение по една или друга причина е извършила разпределението не съвсем точно съгласно изискванията по наредбата, тъй като там са разписани всички формули, по които трябва да се извърши разпределението на топлинна енергия\", коментира тя.Тя обясни на гражданите: \"следва да напомним, че тези две тънки тръбички, които минават през имотите на хората през т.нар първи отоплителен кръг в 19-етажна висока сграда, те все пак отдават топлина. В наредбата много точно са посочени формулите, по които се изчисляват тази отдадена топлина. Оттам наистина минава топлоносителя към останалите етажи. Това означава, че тези хора получават допълнителна топлина, която би следвало да бъде разпределена и заплатена коректно.\"Елизабет Павлова допълни, че ще потърсят възможности за изясняване на конкретния случай и ако се налага ще има обезщетение.", "date": "2017.12.06", "title": "\"Топлофикация\" не изчислява сметките на гражданите"}
{"url": "https://news.bg/politics/korneliya-ninova-sadete-me-osadete-me-vkarayte-me-v-zatvora.html", "text": "\", призова лидерът на опозицията Корнелия Нинова в ефира на Нова. Тя обаче иска през това време народът да знае какво става в държавата.\"ГЕРБ се занимава с какво е правила Корнелия Нинова преди 20 г\", заяви Нинова и добави, че опозицията няма да се поддаде на тази провокация.Да излезем от усещането за приватизация - наше, ваше. 80% от българите смятат, че приватизацията е разбойническа. Приватизация, концесии - на злато, на вода - всичко да е на масата, иска Нинова. Тя подкрепя идеята за ревизия на приватизацията.По думите й обвиненията към нея от страна на Антон Тодоров са стъпка за опозоряване на опозицията, а не за търсене на истината.Нинова смята, че ГЕРБ не цели да се направи ревизия на приватизацията, а да опозори БСП.Лидерът на БСП коментира обвинението към себе си, че е придобила за 10% от цената \"Техноимпекс\".\"Не, това не е вярно\", отсече лидерът на опозицията. Тя отрича това да е истина.\"Кой трябва да каже това в една правова държава? Антон Тодоров ли?\", запита реторично Нинова и обясни,ч е доказва невинността си.\"Доказвам го с органите, които трябва да се произнесат\", натърти Корнелия Нинова. Тя се позова на проверка от 2001 г. и на тази от това лято. Проверките сочили, че няма данни за престъпление. Финансова ревизия възложена от прокуратурата сочи, че при приватизацията няма данни за престъпление, изтъква още червеният лидер.\"Аз декларирам, че няма да се позовавам на изтекла давност, ако и другите в политиката не се позовават на изтекла давност за предишния им професионален живот\", акцентира Нинова и отново изтъкна, че ще коментира всичко, защото няма никакви притеснения.Да не се гледа дали ГЕРБ и БСП са пунктуални, казва соцлидерът. \"Гледайте прокуратурата и съдът да са пунктуални\", призовава Нинова.,Тя обясни, че жилището й било купено на кредит. \"Колко български семейства са си купили жилища на кредит\", пита червеният депутат. \"Имам едно жилище, което сме си купили като семейство с кредит\", обяснява собствеността си Нинова.Тя отсече, че БСП са на мнение, че приватизацията е допринесла за разграбването на държавата. Тя роптае, че народът е занимаван с неща от преди 20 години.\"Какво се случва през това време в държавата - протестират в \"Пирогов\", протестират майки за далавери в детски градини, протестират полицаи, пенсионери\", изтъква Корнелия Нинова.", "date": "2017.12.06", "title": "Корнелия Нинова: Съдете ме, осъдете ме, вкарайте ме в затвора"}
{"url": "https://news.bg/world/tayland-osadi-terorist-na-27-godini-zatvor-za-atakata-v-bankok.html", "text": "Тайландският съд осъди 62-годишен мъж на 27 години затвор заради поставянето на бомба в болница в Банкок, съобщава \"Ройтерс\". Взривът рани 21 души.Експлозията стана в болницата Phramongkutklao в тайландската столица Банкок през май. Атаката се случи шп време на третата годишнина от военния преврат през 2014 г.Болницата е популярна сред войници и техни семейства, както и сред пенсионирани военни офицери.За взрива полицията арестува Уатана Пурет, пенсиониран държавен служител. Уатана направи самопризнания за взрива. Като причина той изтъкна презрението си към военните.\"От доказателствата ние вярваме, че обвиняемият е извършил престъплението... обвиняемият сам е признал това\", информира съдия от Тайландският съд.След присъдата Уатана бил видян да плаче. Той прегърнал жена си и отказал да говори пред медии.", "date": "2017.12.06", "title": "Тайланд осъди терорист на 27 години затвор за атаката в Банкок"}
{"url": "https://news.bg/health/nuzhna-e-radikalna-promyana-v-zdraveopazvaneto-spored-zhelyo-boychev.html", "text": "Mораториум с решение на Народното събрание е един по-сериозен акт, с който парламентът ще изрази своята воля и ще стимулира поредица от действия в здравеопазването, коментира пред БНТ Жельо Бойчев, зам.-председател на БСП, по повод предложението им за нов мораториум върху лицензирането на нови частни болници.Той обясни, че това е само една от стъпките, които предприема левицата, а също така ще организират много сериозен дебат с експерти за това как трябва да изглежда здравеопазването в България.\"Левицата имаше смелостта да каже \"край\", нужна е цялостна, радикална промяна. Това болницата да не са търговски дружества е една много малка стъпка. Тя е израз на желанието ни да не се гледа на здравеопазването като на търговия, на стока. Това е проблемът, който казваме\", коментира той.Припомняме, че преди година и половина  на бившия директор на ВМА Стоян Тонев и Мирослава Кадурина в качеството й на началник на клиника \"Дерматология и венерология\".  именно по схемата с частна болница. Там вече има обвинение за неизгоден договор. Вчера, двама министри Кирил Ананиев и Валентин Радев и обвинител номер едно Сотир Цацаров докладваха, че започват съвместни проверки за разходването на средства в здравеопазването.Главният прокурор Сотир Цацаров отказа да дава подробности за . До понеделник щяло да има резултат по тази акция. В допълнение  също не си е спестила нарушенията, а  не била в схемата, както стана ясно от пояснението на главния прокурор. Проблемите в Белоградчик се дължат, по данни до момента, на лошо управление.\"Когато готвихме нашите алтернативи, видяхме каква е ситуацията. Направихме разрез на всички проблеми, здравеопазване и образование са може би на първо място. Вижда се, че след като определени модели не дават нужен резултат, трябва да бъдат променени\", обясни тази сутрин Жельо Бойчев.Припомняме, от Националната пациентска организация искат президентът Румен Радев да наложи вето върху Закона за бюджета на Здравната каса за 2018 г., съобщиха от Национална пациентска организация.По-рано през деня те са внесли в администрацията на президента писмо с искане за .Искането касае частта от Закона, с която се предлага пълна забрана на реимбурсиране от Националната здравноосигурителна каса (НЗОК) през 2018 г. за медикаменти, които не са патентовани.", "date": "2017.12.06", "title": "Нужна е радикална промяна в здравеопазването според Жельо Бойчев"}
{"url": "https://news.bg/society/roditeli-zashtitavat-direktorkata-na-neizryadnata-detska-gradina.html", "text": "Директорът на детската градина, за която Столична община установи, че е приемала деца нерегламентирано, отрича всички обвинения, съобщава Нова.Директорката Мариана Иванова изтъкна, че това са твърдения от страна на подавалите жалбите и на служители на Столичната община. По нейните думи нямало документи, които да доказват, че тя е виновна.\"Уважавам моите родители, за мен те са еднакви независимо как са влезли по извънреден прием или по стандартен\", обясни Иванова и добави, че е принудена да подаде оставка. Тя отсече, че в градината не са приемани деца извън системата.Днес сутринта пред детската градина 164 \"Зорница\" се събраха много родители на деца от учебното заведение. Те защитиха директорката.\"Не смятаме, че махането на директорката, ще освободи повече места\", категорични са родители. За тях е важно децата да са добре. \"Работата на директорката е отлична\", коментира майка на дете от градината.Родителите смятат, че проблемът с децата и кой къде е приет е глобален за София. Проблемът е институционален по тяхно мнение.", "date": "2017.12.06", "title": "Родители защитават директорката на неизрядната детска градина "}
{"url": "https://news.bg/crime/sluzhbite-dokladvat-v-ns-za-nezakonno-podslushvane.html", "text": "Службите на крак при депутатите. Законотворците привикаха председателите на ДАНС, ДАТО, главния прокурор, вътрешния министър да докладват за подслушването в държавата. Повод е разглеждането на годишния доклад на Бюрото за контрол върху СРС-та. Скандал избухна още през лятото, когато ръководителят му Бойко Рашков скочи на ДАНС и главна прокуратура с обвинения за нерегламентирано прилагане на бръмбари върху политици и журналисти.Тези факти той представи и на закрито заседание в ресорната парламентарна комисия, което шокира социалистите и те настояха за изслушване на Бойко Рашков в пленарна зала, за да чуят всички какви нарушения се прилагат с подслушванията. Изслушването ще е трета точка, което ядоса соцлидера. Искате да скриете истината, подчерта Корнелия Нинова, която се притесни, че няма да се стигне до изслушването.Припомняме, преди десетина дни червените се притесниха как се прилагат СРС-та у нас. На брифинг в Народното събрание Славчо Велков припомни думи на председателя на бюрото за контрол върху специалните разузнавателни средства Бойко Рашков.", "date": "2017.12.06", "title": "Службите докладват в НС за незаконно подслушване"}
{"url": "https://news.bg/int-politics/otnovo-ne-uspyaha-da-arestuvat-saakashvili.html", "text": "Киевски полицаи направиха втори опит тази сутрин да задържат водача на украинската партия \"Движение на новите сили\" Михаил Саакашвили.Това се случи в палатковия лагер край Върховната рада, който привържениците на Саакашвили издигнаха. Именно те обаче отвърнаха на опита на службите да арестуват лидера им със сериозен отпор, след което полицаите и се отказаха, съобщава УНИАН.Няма задържани участници в протеста, съобщава УНИАН. Според демонстранти около 6 ч. сутринта неизвестни дошли в лагера и \"започнали да бият всички\". Неколцина били ранени.След неуспешния опит Саакашвили да бъде арестуван протестиращите започнаха допълнително да укрепват палатковия лагер. Много от демонстрантите са облечени в камуфлажни дрехи, а някои от тях носят и противогази.Самият Саакашвили - бивш президент на Грузия, после губернатор на Одеска област, а днес украински опозиционер, заяви днес, че тази сутрин \"хора с черни униформи\" \"нападнали\" лагера в стремеж да го заловят.Във фейсбук профила си Саакашвили написа: \"Обръщам се към Порошенко: какво целите с тези провокации? Недейте да нападате и не карайте хората да се бранят! Това е мирна акция!\".Припомняме, че вчера след обиск в дома на Саакашвили, полицията го арестува.  и заплашваше, че ще скочи. По-късно обаче негови привърженици и симпатизанти , с която той бе извозван към следствието за разпит и освободиха лидера си.Саакашвили обвинява президента Петро Порошенко в предателство спрямо интересите на Украйна и иска неговото оттегляне.Генералният прокурор на Украйна Юрий Луценко заяви вчера, че Саакашвили трябва в срок от 24 часа да се предаде на правоохранителните органи. Луценко поясни по телевизията, че според прокуратурата представител на Саакашвили е получил 500 000 долара от украински бизнесмени, свързани с Русия, за финансиране на митинги с оглед завземане на властта в Украйна.", "date": "2017.12.06", "title": "Отново не успяха да арестуват Саакашвили"}
{"url": "https://news.bg/int-politics/amerikanski-bombardirovach-b-1b-preletya-nad-koreyskiya-poluostrov.html", "text": "Американският бомбардировач Б-1Б прелетя над Корейския полуостров, като част от мащабното съвместно въздушно учение, обявено от КНДР, за притискане на полуострова до ръба на ядрена война, съобщава \"Ройтерс\".Бомбардировачът е излетял от Гуам и се е присъединил към американските бомбардировачи F-22 и F-35 в ученията с Южна Корея. Тренировките, започнали в понеделник и продължаващи до петък, се провеждат по време на засилено напрежение на полуострова.Китай коментира, че се надява страните да могат да упражняват сдържаност над Северна Корея, след като южнокорейските военни обявиха, че Б-1Б е прелетял над полуостровова.  Обученията съвпадат с рядко посещение в КНДР на шефа на ООН по политическите въпроси Джефри Фелтман. Някои анализатори и дипломати смятат, че посещението на Фелтман в Северна Корея може да доведе до избягване на нарастващото международно напрежение относно ядрените и ракетни програми на Пхенян.Държавните медии в Северна Корея потвърдиха пристигането на Фелтман и придружаващите го лица късно снощи, без да се съобщават подробности.Фелтман, който е бивш високопоставен представител на САЩ, е най-високопоставеният служител на ООН, който посещава Северна Корея от 2012 г. Държавният департамент на САЩ коментира вчера, че Фелтман не носи никакво послание от Вашингтон по време на посещението си.", "date": "2017.12.06", "title": "Американски бомбардировач Б-1Б прелетя над Корейския полуостров"}
{"url": "https://news.bg/crime/osvobodiha-ahmed-musa-ot-aresta.html", "text": "Окръжният съд в Пазарджик освободи Ахмед Муса от ареста.След като Муса прекара 3 години в ареста, преди началото на днешното заседание адвокатът на имама Елвира Панкова представи разписка, че определената от съда гаранция на обвиняемия е платена. Адвокатът показа разписката, че определените  са внесени и в началото на съдебното заседание поиска Муса да бъде незабавно освободен.Съдия Кристина Пунтева направи справка за постъпилата гаранция, след което разпореди Муса да бъде освободен. Така Муса беше освободен директно в съдебната зала. Съдебната охрана свали белезниците на имама и се отдръпна от него, съобщи \"24 часа\".След като охраната остави Муса неговата майка, която беше в залата, се нахвърли върху него и го разцелува.Делото срещу 14 обвиняеми за разпространение на радикален ислям продължава. Предстои да се гледат видеозаписи на обвиняемите, записани чрез специални разузнавателни средства.", "date": "2017.12.06", "title": "Освободиха Ахмед Муса от ареста"}
{"url": "https://news.bg/int-politics/velikobritaniya-raztrevozhena-ot-planovete-na-tramp-za-jerusalim.html", "text": "Британският външен министър Борис Джонсън заяви, че е разтревожен от съобщенията, че американският президент Доналд Тръмп ще признае Йерусалим като столица на Израел, съобщава \"Ройтерс\".\"Нека да изчакаме и да видим какво точно казва президентът. Но знаете, ние виждаме съобщенията, които ние чухме с тревога, защото смятаме, че Йерусалим очевидно трябва да бъде част от окончателното споразумение между израелците и палестинците\", изтъкна Джонсън пред журналисти в Брюксел.Висши американски представители заявиха вчера, че Тръмп ще признае Йерусалим като столица на Израел по-късно днес и ще постави началото на преместването на американското посолство от Тел Авив в Йерусалим.", "date": "2017.12.06", "title": "Великобритания разтревожена от плановете на Тръмп за Йерусалим"}
{"url": "https://news.bg/health/v-pirogov-se-raboti-normalno-vapreki-naprezhenieto.html", "text": "В УМБАЛСМ \"Пирогов\" се работи нормално въпреки опитите да се създаде напрежение, посочват от пресцентъра на болничното заведение.Всички звена в \"Пирогов\" оказват денонощна медицинска помощ и работата продължава при нормални режим и натовареност - само през последното денонощие в заведението помощ са потърсили над 600 лица. Повече от 130 от тях са били оставени за лечение в болницата.Припомняме, вчера синдикати и служители на \"Пирогов\" излязоха на протест срещу сегашното ръководство на болницата. Според част от медиците директорът на заведението проф. Асен Балтов трябва да напусне болницата заради нарастващото напрежение в \"Пирогов\", \"породено от хаотичното и некомпетентно управление на сегашното ръководство\". Като аргументи за исканата оставка на Балтов синдикатите посочват и примери за \"скандални назначения и неоправдано раздуване на административни длъжности с високи трудови възнаграждения за сметка на медицински служители\".", "date": "2017.12.06", "title": "В \"Пирогов\" се работи нормално въпреки напрежението"}
{"url": "https://news.bg/disasters/balgari-ne-sa-postradali-pri-vlakovata-katastrofa-v-germaniya.html", "text": "Няма пострадали българи при влаковата катастрофа в Меербуш. Това съобщава Министерство на външните работи.По информация на българския консул във Франкфурт, получена от германските власти, няма пострадали наши съграждани.Припомняме, че вчера вечерта в района на гара Меербуш Остерат, която се намира между Дюселдорф и Дуисбург, пътнически влак се блъсна в товарен.Във влака са пътували около 170 души, 33-ма са с леки наранявания, 7 са пострадали по-тежко, а един е с опасност за живота.", "date": "2017.12.06", "title": "Българи не са пострадали при влаковата катастрофа в Германия"}
{"url": "https://news.bg/world/ruskiyat-parlament-ne-puska-amerikanski-zhurnalisti.html", "text": "Депутатите в руската Държавна дума забраниха на определените като чужди агенти американски медии да посещават заседанията на долната камара в отговор на решението на Конгреса на САЩ да отнеме акредитациите на RT, информират АФП и руски медии.Вчера правосъдното министерство посочи 9 медии, които трябва да се регистрират като чуждестранни агенти.Ведомството включи в списъка: \"Гласът на Америка\", \"Радио Свободна Европа/Радио Свобода\", \"Настоящо време\", татаро-башкирската служба \"Радио Свобода\", \"Сибирь. Реалии\", \"Idel. Реалии\", \"Фактограф\", \"Кавказ. Реалии\" и \"Крым. Реалии\"., отбелязват руски агенции, позовавайки се на решението на парламента на Русия.Мярката бе подкрепена от 413 депутати, като само един е гласувал против. Вчера горната камара на Русия също отне достъпа на американски медии, които са определени за чуждестранни агенти.Вашингтон разглежда RT като пропаганден инструмент на Кремъл.В Русия само 20 американски медии имат акредитация.", "date": "2017.12.06", "title": "Руският парламент не пуска американски журналисти"}
{"url": "https://news.bg/society/kat-oblekchava-protsedurata-za-registratsiya-na-avtomobil.html", "text": "От 27 декември хората, които продават автомобилите си, вече няма да бъдат задължени да представят пред \"Пътна полиция\" договор за покупко-продажба. Облекчението идва, защото от 27 декември ще започне да функционира връзката между полицията и нотариусите.По думите на началника на \"Пътна полиция\" Бойко Рановски след 27 декември купувачът на превозно средство, което е било регистрирано в България, ще има едномесечен срок, в който ще трябва да регистрира превозното средство. Това важи и за купувачите, които са български граждани и купуват кола от Европа.Според Рановски до момента в действащото законодателство няма срокове, в които един автомобил трябва да бъде регистриран или пререгистриран. След 27 декември гражданите ще имат срок от 1 месец, в който ще трябва да регистрират или пререгистрират колата си. След изтичането на този срок \"Пътна полиция\" ще налага санкции на собствениците на колите. Ако собственикът не е регистрирал или пререгистрирал колата си след изтичането на втория месец от покупко-продажбата, регистрацията на автомобила ще бъде автоматично прекратявана.", "date": "2017.12.06", "title": "КАТ облекчава процедурата за регистрация на автомобил"}
{"url": "https://news.bg/int-politics/kremal-predupredi-che-posolstvoto-na-sasht-v-jerusalim-vloshava-otnosheniyata-v-regiona.html", "text": "В Кремъл коментират, че Русия е загрижена, че конфликтът между Израел и палестинските власти може да бъде допълнително утежнен от плановете на президента на САЩ Доналд Тръмп да премести Посолството на САЩ в Израел в Йерусалим, съобщава \"Ройтерс\".\"Но няма да обсъждаме решенията, които все още не са взети\", коментира говорителят на Кремъл Дмитрий Песков на конферентен разговор с репортери.Тръмп се очаква да обяви относно решението си да премести посолството на САЩ в Израел в Йерусалим от Тел Авив, съобщи в петък прессекретарят на Белия дом Сара Садърс.", "date": "2017.12.06", "title": "Кремъл предупреди, че посолството на САЩ в Йерусалим влошава отношенията в региона"}
{"url": "https://news.bg/int-politics/i-belgiya-slozhi-pod-karantina-patnitsite-ot-gartsiya.html", "text": "Трима гръцки евродепутати са се оплакали, че са преминали през паспортни проверки на полети от Атина до Брюксел, веднага след като Германия наложи по-строг контрол на пътниците, идващи от Гърция, съобщават гръцките медии.Тримата евродепутати - София Сакорафа, Георгиос Кирцос и Нотис Мариас, написаха в социалните мрежи, че са преминали паспортни проверки заедно с други пътници от Гърция на летището в Брюксел.\"Гърция печели по-голямо доверие. След Германия, сега Белгия пренебрегва Шенгенското споразумение и ни проверява за полети от Гърция\", написа иронично София Сакорафа в профила си във \"Фейсбук\".\"Нашето европейско унижение продължава заради неспособността на правителството да прекрати индустрията на фалшивите документи за пътуване в Гърция. Вчера имахме паспортни проверки за пътниците на Aegean Airlines в Брюксел, сърцето на ЕС\", написа в \"Туитър\" евродепутатът от опозиционната \"Нова демокрация\" Гиоргиос Кирцос.\"След като Германия ни постави под карантина, сега гръцките пътници са поставени под карантина и на белгийските летища. Оплаквам се от незаконния паспортен контрол на летището в Брюксел на пътниците от полет 622 на Aegean Airlines от Атина до Брюксел. Спешно поставяме въпроса пред Европейската комисия\", написа от своя страна Нотис Мариас в \"Туитър\".", "date": "2017.12.06", "title": "И Белгия сложи \"под карантина\" пътниците от Гърция "}
{"url": "https://news.bg/society/v-burgas-chestvat-praznika-s-pita-riben-kurban-pesni-i-tantsi.html", "text": "Честването на Никулден в Бургас по традиция включи и ритуала по издигането на флаговете на България, Община Бургас и ЕС.Както всяка година точно в 10.30 часа на площад \"Атанас Сиреков\" се развяха трите флага.След това Негово Високопреосвещенство сливенският митрополит Иоаникий и представители на бургаското духовенство осветиха обредната празнична трапеза и традиционния за Никулден рибен курбан.В ролята си на стопанин на града кметът Димитър Николов разчупи обредната пита. Тя беше наречена за благоденствието на Бургас.В организираното специално за празника на града никулденското градче артисти в различни изкуства нагледно показват откъде идва славата на Бургас като град на културата и изкуствата.Празничната атмосфера в морския град се допълва от шаржове, скечове, песни и танци.На място присъстваха кметът Димитър Николов, Негово Високопреосвещенство сливенският митрополит Иоаникий, зам.-министърът на енергетиката Жечо Станков, зам.-областният управител Севдалина Турманова, председателят на Общинския съвет Костантин Луков, зам.-кметът Красимир Стойчев, депутатите от Бургаски регион Ивелина Василева, Галя Василева, общински съветници и много граждани.", "date": "2017.12.06", "title": "В Бургас честват празника с пита, рибен курбан, песни и танци"}
{"url": "https://news.bg/world/13-raneni-pri-sblasatsi-v-kiev.html", "text": "13 души, включително 11 служители на реда, са ранени при сблъсъци в палатков лагер до Върховната рада на Украйна, информира \"Киев поуст\".Сбиването е възникнало тази сутрин.От полицията в Киев разкриха, че 11 полицаи и двама цивилни са пострадали при инцидента.Тази сутрин властите са провели операция по издирване и залавяне на лидера на \"Движение на новите сили\" Михаил Саакашвили.Властите поясняват, че когато полицията се появила пред лагера, активисти ги предизвикали да използват сила.По-рано беше съобщено за четирима пострадали полицаи.Депутатът Егор Соболев заяви, че 9 души са пострадали по време на демонстрацията.", "date": "2017.12.06", "title": "13 ранени при сблъсъци в Киев"}
{"url": "https://news.bg/politics/i-mareshki-obvini-korneliya-ninova-v-lazha.html", "text": "Лидерът на партия \"Воля\" Веселин Марешки обвини председателя на БСП Корнелия Нинова в лъжа за това, че не е имала отговор на предложението си за лидерска среща, информираха от \"Воля\".Повод на становището от Марешки е изпратеното от Нинова писмо до председателите на парламентарните групи за среща по темата за ревизия на приватизацията и изявлението й пред Нова телевизия, че \" всички са се разбягали като мишоци\" и никой не й е отговорил.\"Държа да се знае истината. От \"Воля\" й изпратихме писмен отговор още същия ден, в който получихме поканата й - 29 ноември 2017 г. В писмото подчертаваме, че сме готови за такава среща на 6 или 7 декември, както тя предлага. Ние сме категорични в позицията си, че трябва да бъдат осветени всички сделки на прехода\", заяви Марешки.За да има коректно и ефективно партньорство в политиката, не трябва да има лъжи, убеден е Марешки. Разбирам усилията на г-жа Нинова да гради имидж на БСП като единствена алтернатива на ГЕРБ, но за нас всички, които са управлявали страната през прехода (някои сега са извън парламента, други са в него), са еднакво отговорни за ограбването на народа.Те са виновни и за изпадането на България до положение на най-бедната държава в Европейския съюз - да няма достойни пенсии, да напускат лекарите, да е смазан малкият и среден бизнес, младежите да не виждат перспектива в Родината си, каза Марешки и обяви партията си за единствената реална алтернатива на статуквото и порочните управленски практики на прехода.", "date": "2017.12.06", "title": "И Марешки обвини Корнелия Нинова в лъжа"}
{"url": "https://news.bg/society/nominiraha-martenitsata-za-kulturnoto-nasledstvo-na-yunesko.html", "text": "Включиха мартеницата като част от нематериалното културно наследство на ЮНЕКСО.Това се случи по време на заседанието на Междуправителствения комитет за опазване на нематериалното културно наследство на ЮНЕСКО, което се провежда в Република Корея.След като елементът \"Мартеница\" получи мултинационалната номинация, той беше вписан в Представителния списък на елементите на нематериалното културно наследство на човечеството.Номинацията е съвместна на България, Румъния, Молдова и Република Македония.Българските вписвания в представителния списък на елементите на нематериалното културно наследство  до момента са няколко. Това са Народният празник \"Сурва\"/ \"Сурова\"; Традицията на производство на Чипровски килими, вписани през 2014 г.; \"Нестинарството — послание от миналото: Панагирът на Св. Св. Константин и Елена в с. Българи\", вписан през 2009 г.; Бистришките баби, архаична полифония, танци и ритуали от региона Шоплука, вписан през 2008 г. ", "date": "2017.12.06", "title": "Номинираха мартеницата за културното наследство на ЮНЕСКО"}
{"url": "https://news.bg/politics/dans-ne-podslushva-nezakonno.html", "text": "Гарантирам, че незаконно подслушване в ДАНС няма. Това увери в кулоарите на парламента председателят на ДАНС Димитър Георгиев.Нямаме нито едно СРС, което да сме приложили без разрешение от съдия, подчерта той. Родното ФБР, по думите му, подслушвало съобразно закона.Имаме 10 случая за тероризъм, по които се работи и са прилагани СРС в рамките на 2016 година, изтъкна Георгиев в отговор на критиките на левицата, че не се подслушва у нас за тероризъм.ДАНС продължавала и работата си по противодействие на корупцията. Сами се убедихте, че в коментарите, които бяха направени в зала, става въпрос за минали периоди, поясни още Димитър Георгиев за критичните .", "date": "2017.12.06", "title": "ДАНС не подслушва незаконно"}
{"url": "https://news.bg/world/protestirashti-palestintsi-v-gaza-goryat-znamenata-na-sasht-i-izrael.html", "text": "Стотици палестинци в Ивицата Газа участват в демонстрация срещу очакваното от президента на САЩ Доналд Тръмп решение да обяви Йерусалим за столица на Израел и да премести американското посолство от Тел Авив в свещения град, информира АП.Демонстрацията по улиците на град Газа е организирана от различни палестински организации, които призовават за обединение срещу решението на САЩ.Протестиращите подпалиха националните флагове на САЩ и Израел. Те също така развяваха знамето на Палестина и носиха плакати, на които са написали, че Йерусалим е \"нашата вечна столица\".Организацията \"Хамас\" в Газа също призова за организиране на протести през следващите дни.Междувременно премиерът на Великобритания Тереза Мей заяви, че ще разговаря с президента на САЩ Доналд Тръмп.Според нея статутът на Йерусалим трябва да бъде решен между Израел и Палестина.Йерусалим трябва да бъде столица на Израел и Палестина, категорична Мей.", "date": "2017.12.06", "title": "Протестиращи палестинци в Газа горят знамената на САЩ и Израел"}
{"url": "https://news.bg/int-politics/tramp-bil-mnogo-angazhiran-s-mirniya-protses-v-blizkiya-iztok-obyavi-tilarsan.html", "text": "Американският държавен секретар Рекс Тилърсън обяви, че администрацията на президента Доналд Тръмп продължава да вярва, че има \"много добра възможност\" за постигане на мир в Близкия изток, въпреки предстоящите ходове на Тръмп във връзка с Йерусалим, които се очакват по-късно днес.Тилърсън заяви, че не иска да обсъжда каквото и да било решение, преди Тръмп сам да го обяви. Но той посочи, че хората трябва \"да слушат внимателно\" речта на Тръмп в нейната цялост.По думите на държавния секретар, Тръмп бил \"много ангажиран\" към мирния процес в Близкия изток. Според него екипът, воден от зетя на Тръмп и негов старши съветник Джаред Къшнър работел \"много усърдно\", за да го постигне.", "date": "2017.12.06", "title": "Тръмп бил много ангажиран с мирния процес в Близкия изток, обяви Тилърсън"}
{"url": "https://news.bg/health/biopodobnite-lekarstva-podobryavat-dostapa-na-patsientite-do-savremenni-terapii.html", "text": "Консенсус между индустрията и пациентите. За това настоя председателят на здравната комисия в парламента Даниела Дариткова по време на дискусия за предимствата от биоподобни лекарства, която се проведе в Народното събрание.По думите й тези лекарства могат да доведат до устойчивост на българската здравна система.В България работят 10% от заетите в генеричната индустрия в Европа, заяви Явор Костов от Българската генерична фармацевтична асоциация. Времето на биоподобните лекарства, както в България, така и в Европа отдавна е настъпило, смята той. Според Костов навлизането на подобни медикаменти ще е полезно, както за пациентите, така и за здравната система.Биоподобните лекарства са възможно най-близки или подобни на вече съществуващи биологични лекарства, които са показали клинична еквивалентност по отношение на профила на ефикасност и безопасност.Те са нови биологични продукти, подобни и много близки по идентичност, но вече разрешени за употреба медикаменти. Биоподобните лекарствени продукти не са абсолютни копия на референтния продукт, както е при генеричните лекарства, които имат проста химична структура и се приемат за идентично с референтното лекарство. Активната субстанция на биоподобното и референтното лекарство е една и съща, но може да съществуват някои различия във връзка със сложността на процесите на производство.В процеса на одобрение биоподобните лекарства преминават през прецизна научна оценка преди пускането им на пазара, за да се гарантира, че когато се използват според терапевтичните ръководства за одобрените показания, те ще бъдат толкова безопасни и ефективни, колкото е и референтното лекарство.При тяхното производство се спазват строги изисквания за качество като се използват най-модерни методи, а производствените съоръжения са предмет на инспекции подобно на съоръженията за всички останали биологични лекарства.Според представени данни от Адриан Ван ден Ховен - генерален директор на Лекарства за Европа, биоподобните лекарства се използват в ЕС от 2006 като алтернатива на референтните лекарствени продукти. За последните десет години в страните от общността е натрупан почти 100% от клиничния опит, свързан с употребата на биоподобни лекарства, като общата продължителност на лечението на пациентите е над 700 милиона дни.По данни за 2016 продажбите на 9 от 10 биоподобни лекарства се реализират в ЕС. Към момента в ЕС са одобрени около 40 биоподобни лекарствени продукти.Най-много регистрирани биоподобни наименования има в Германия-22 продукта, Франция-15, Чехия-14 броя, Финландия, Белгия и Хърватия с 13 броя. За сравнение в България са регистрирани 11 биоподобни търговски наименования.Биоподобните лекарства могат да подобрят достъпа на пациентите до съвременни терапии, категорични са експертите. Освен това те намаляват разходите за здравните системи. От 2006 до 2016 в ЕС са спестени около 1,5 милиарда евро от въвеждането на биоподобни лекарства. За следващите 4 години се очаква спестяванията в ЕС и САЩ да достигнат 49 милиарда евро.", "date": "2017.12.06", "title": "Биоподобните лекарства подобряват достъпа на пациентите до съвременни терапии"}
{"url": "https://news.bg/economics/nad-100-administratsii-obmenyat-dokumenti-pomezhdu-si-iztsyalo-po-elektronen-pat.html", "text": "Повече от 100 администрации - централни и общински - вече могат да обменят документи помежду си изцяло по електронен път, сочат данните на Държавната агенция \"Електронно управление\" (ДАЕУ).Сред тях са министерствата на финансите, на правосъдието, на регионалното развитие и благоустройството, Министерството на вътрешните работи, Агенцията по геодезия, картография и кадастър, Изпълнителната агенция \"Автомобилна администрация\", ИА \"Одит на средствата от Европейския съюз\", Държавната агенция за бежанците и редица други.Повече от 80 общински и 8 областни администрации също са реални участници в системата за електронен обмен на съобщения.Към 5 декември още близо 250 администрации са заявили готовност да се присъединят към системата, поддържана от Агенцията за електронно управление.Премахването на хартиения обмен на документи между администрациите ще намали времето и разходите за административното обслужване на гражданите и на бизнеса.ДАЕУ напомня, че до 1 ноември 2018 г. администрациите трябва да преустановят напълно хартиения документооборот помежду си в изпълнение на целите за намаляване на административната тежест и на облекчаване на административното обслужване на гражданите и на бизнеса.Текуща информация за напредъка на процеса по присъединяване към системата за електронен обмен на съобщения можете да намерите на адрес на .", "date": "2017.12.06", "title": "Над 100 администрации обменят документи помежду си изцяло по електронен път"}
{"url": "https://news.bg/crime/prokuraturata-ne-pazi-danni-po-pokazatel-privatizatsiya.html", "text": "Депутатите от правна комисия обсъдиха проблеми по наказателната политика с главния прокурор Сотир Цацаров, който целия ден прекара в Народното събрание.Данаил Кирилов от ГЕРБ повдигна проблема с актуалния статус на специализираните прокуратури с оглед измененията в НПК, и появилата се възможност за създаване на напрежение с прехвърлянето на дела и преписки в спецсъда и прокуратурата.Цацаров заяви, че това е едно от най-позитивните изменения в НПК. Въведени са институти, които ускоряват наказателното производство. По думите му по отношение на спецсъдилищата е пресилено този съд да се сравнява с Народния съд.\"Ако тезата за извънредност на спецсъда е вярна, защо досега не е повдигана тезата за извънредност на СГС\", попита Цацаров. Той обърна внимание, че има проблеми със сградата на спецсъда, защото има само четири зали.Проблемът, който БСП постави на заседанието на комисията, е . Идеята за отмяна на давността при приватизацията е неприложима практически и юридически необяснима според Крум Зарков.\"Би ли могла прокуратурата да се организира и извърши цялостна проверка по делата, които промяната в Конституцията предполага\", попита Зарков.\"Зависи от вашите законодателни решения\", отговори Цацаров. \"Прокуратурата винаги изпълнява законите.\"От обсъждането стана ясно, че информационната система на прокуратурата не съдържа масив с показател \"атизация\". Има масив по наказателни членове от НК.От думите на главния прокурор стана ясно, че на базата на доклада за приватизационните сделки, изпратен от МС, ДАНС изпраща доклад с фирми, някои от които са \"Бургаско пиво\", \"Софарма\", \"Кремиковци\", \"Победа\" АД, \"Винпром -Дамяница\", \"Техноимпекс\", \"Българска роза\", \"Бургаски корабостроителници\", \"Биовет\" и др.За всяка от операциите е поискана справка. За четири фирми постъпват справки. Образувани са преписки и има първи отказ от досъдебно производство. Основанието е изтекла давност.Десислава Атанасова от ГЕРБ постави проблем, свързан с \"\" по повод писмото, което е изискано от прокуратурата за проверки на Нинова. Тъй като писмото е било оспорено, тя поиска главният прокурор да заяви дали има такива извършени проверки и дали мотивът за прекратяване е изтекла давност.\"Не мога да кажа нищо по различно от това писмо\", заяви Цацаров. По думите му цяло досие за \"Техноимпекс\" е изпратено като приложение към доклада на ДАНС. Май месец 2017 г. СГП отказва образуване на досъдебно производство и прекратява преписката поради изтекла давност.Емил Димитров от Обединени патриоти поиска да чуе становище по  и наказателната политика в областта.По думите на главния прокурор ако в предмета на контрабандата се прибавят лекарства и лекарствените средства, това превръща пренасянето на лекарства зад граница в престъпление.От ДПС се въздържаха от обсъждане с главния прокурор.От \"Воля\" считат, че не е решен въпросът с обявяването на окончателните присъди на подсъдимите предварително от техните адвокати. Това дава възможност на подсъдимите евентуално да напуснат страната.До преди измененията постановяването на присъдата подлежеше на публикуване. Измененията не засекретяват нищо, препятстват бягството от правосъдие. \"Сега осъдителната присъда се публикува след нейното изпълнение. Да се научи присъдата от Интернет сега не съществува\", добави още Цацаров.Цацаров съобщи по искане на БСП данни и за досъдебни производства, свързани с .Две са производствата по сигнали за оградата - по сигнал на Александър Ненков, който касае първоначалното изграждане на съоръжението. Сигналът е бил срещу Ангел Найденов. Заключението е, че престъпление няма.Другото производство е по сигнал на Велизар Енчев. По него има три доклада на АДФИ и един на ДАНС. Получен е сигнал и от БСП, който е присъединен е към предния. Докладите са изпратени на спецпрокуратурата. Изискани са данни от областните управители за стойността на проектите. Получен е и сигнал по .Установено е, че има завишени проектни цени. Ако се установи по експертиза има ли завишени цени спрямо пазарните, прокурорът ще прецени дали ще образува производство.", "date": "2017.12.06", "title": "Прокуратурата не пази данни по показател \"приватизация\""}
