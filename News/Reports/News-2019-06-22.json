{"url": "https://news.bg/world/zurabishvili-prizova-kam-spokoystvie-v-gruziya.html", "text": "Грузинският президент Саломе Зурабишвили призова към спокойствие в страната след протестите, които завършиха . Това направи тя в интервю за \"Евронюз\".Зурабишвили обяви по-рано Русия за \"враг и окупатор\", чиято \"пета колона\" стои зад размириците, които тя предупреди, че има опасност да разделят бившата съветска република.В отговор, Москва забрани временно на грузински самолети да кацат в страната и предупреди гражданите си Москва обвинява радикалните грузински политически сили, които  пропагандират антируските настроения.Протестиращите са разгневени от посещението на Сергей Гаврилов, член на долната камара на руския парламент.Гаврилов участва в Междупарламентарната асамблея за православие - МАП, орган, създаден от гръцкия парламент през 1993 г., за да насърчава взаимоотношенията между християнските православни депутати.Гаврилов, председател на Общото събрание на МАП, се обърна към делегатите на родния си руски език от мястото на председателя на грузинския парламент в четвъртък.Това разгневи някои политици и грузинци, които искат Русия да бъде държана на една ръка разстояние.Руското влияние в Грузия остава политически чувствителна тема. Малката страна, съюзник на САЩ, се бори и загуби кратка война срещу Москва през 2008 г.Оттогава двете страни нямат дипломатически връзки, а Русия признава независимостта на двата отцепили се региони, Южна Осетия и Абхазия, където има гарнизони с руски войски.", "date": "2019.06.22", "title": "Зурабишвили призова към спокойствие в Грузия "}
{"url": "https://news.bg/politics/za-kirilov-e-nay-vazhno-da-padne-monitoringa-ot-es.html", "text": "Най-важната тема за България е да отпадне мониторинга от ЕС. Това каза пред \"Дарик\" министърът на правосъдието Данаил Кирилов.По думите му ако това не стане след 31 октомври тази година, той ще подаде оставка от поста.Наскоро Кирилов във връзка с готвения от него проект за разследвания на председателите на ВКС, ВАС и главния прокурор. Тогава той заявил готовността си за оставка.\"Ние следва да дадем максимум гаранции пред другите държави за това, че имаме утвърден принцип за върховенство на правото и че се борим с корупцията\", каза министърът.Според него скандалите около \"Апартаментгейт\" са показали вътрешната чувствителност на обществото към корупцията. Важно било да има доверие.По думи те му всички се гневят на корупцията, но не правели следващата стъпка - да повишат изискванията си за спазването на правилата.Относно избора на нов главен прокурор Кирилов посочи, че поста трябва да се заема от обвинител. Той обаче не изключи възможността за главен прокурор да бъде избран човек, занимаващ се с наказателно право като наказателен съдия.Попитан дали Лозан Панов трябва да подаде оставка от председателския пост на Върховния касационен съд, Кирилов посочи, че ако Панов бил целта на промените за разследването на \"големите трима\", това отдавна вече щяло да се е случило.", "date": "2019.06.22", "title": "За Кирилов е най-важно да падне мониторинга от ЕС"}
{"url": "https://news.bg/regions/zapochvat-proverki-po-gorite-zaradi-opasnost-ot-letni-pozhari.html", "text": "Югозападното държавно горско предприятие започва проверки преди активния пожароопасен сезон, съобщава БНР.Извършена е инспекция на противопожарните депа. Експертите са проверили дали те са оборудвани с нужните инструменти и защитни облекла. Ще бъде инспектирана работата на деветте противопожарни кули и готовността на специализираните автомобили за гасене на пожари.Югозападното държавно предприятие разполага с общо 32 високопроходими автомобила, два булдозера, 13 багера и един дрон за наблюдение и ранно предупреждение при пожари.В случай на необходимост цялата техника се предислоцира от едно горско стопанство в друго. Тя се ползва и за двата национални парка - Пирин и Рила.Паралелно с проверките започна и поставянето на 450 предупредителни табели по основните туристически маршрути.От предприятието напомнят, че на глоба подлежи всеки, който запали огън на разстояние по-малко на сто метра от гората. Санкцията е в размер на 500 лева.", "date": "2019.06.22", "title": "Започват проверки по горите заради опасност от летни пожари"}
{"url": "https://news.bg/society/intenziven-trafik-po-granichnite-punktove-1.html", "text": "Интензивен е трафикът по граничните пунктове в страната.На българо-румънската граница на ГКПП \"Дунав мост - Русе\" е засилен трафикът на вход за леки автомобили.По данни на \"Гранична полиция\" към 13 часа на ГКПП \"Кардам\" и ГКПП \"Дуранкулак\" движението също е натоварено.На българо-гръцката граница на ГКПП \"Кулата\" трафикът е силно интензивен за леки автомобили на изход.На българо-сръбската граница, българо-македонската, българо-турската граница трафикът е нормален на всички гранични контролно-пропускателни пунктове.", "date": "2019.06.22", "title": "Интензивен трафик по граничните пунктове"}
{"url": "https://news.bg/society/3-temperaturni-rekorda-po-severnoto-chernomorie.html", "text": "Три температурни рекорда по Северното Черноморие са регистрирани от варненския филиал на Националния институт по метеорология във Варна.Рекордите са във Варна, Шабла и Калиакра.Пред БНР дежурният синоптик от института Вяра Рафайлова разказа, че до момента максималната достигната във Варна температура е 32.4 градуса.\"Предишният максимум е само с две десети по малък през 2002 година. Максимума в Шабла е бил 30.8, а днес вече температурата там достигна 32.8 градуса. В Калиакра максимумът е бил през 2012 година 29.2, а днес достигнатата към момента максимална температура е 32.8 градуса\", допълни метеорологът.", "date": "2019.06.22", "title": "3 температурни рекорда по Северното Черноморие"}
{"url": "https://news.bg/regions/bus-s-detsa-ot-cherven-bryag-katastrofira-pri-razklona-za-apriltsi.html", "text": "Бус, превозващ деца, катастрофира в Ловешко, съобщи МВР.Инцидентът е станал на пътя между селата Българене и Малиново, на разклона за Априлци.В буса имало 8 деца и техния придружител, всичките от Червен бряг. Направена е организация всички да бъдат превозени до болницата в Ловеч за преглед.Засега няма данни за състоянието им.Сигналът е подаден малко след 14 часа. По първоначална информация водачът на буса не е спазил предимство и се е ударил в лека кола. Незабавно към мястото са насочени екипи на \"Пътна полиция\" и Спешна помощ.Обстоятелствата за възникването на инцидента се доизясняват.Движението по път III-3505 Казачево - Стефаново в района на п.в. Дъбрава се извършва в една лента поради ПТП, съобщи междувременно Агенция \"Пътна инфраструктура\" (АПИ).Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.22", "title": "Бус с деца от Червен бряг катастрофира при разклона за Априлци"}
{"url": "https://news.bg/society/radev-za-magiyata-na-balgarskiya-folklor-nyama-vazrast.html", "text": "\"За магията на българския фолклор няма възраст, а участието на състави от чужбина показва, че за нея няма и граници.\" Това заяви държавният глава Румен Радев, които откри Петропавловския събор на народното творчество в Община Лясковец.Според Радев съборът се е утвърдил като национална среща на единния български дух, който може да бъде открит в красивите носии, музикалните ритми и песните.С организацията на Петропавловския събор на народното творчество красивите български градове Велико Търново, Горна Оряховица и Лясковец ни дават много силен пример, че можем да имаме успех като нация, само когато имаме обща цел и единство на усилията, каза още президентът.Той заяви, че усещането за непреходната България, силното българско творчество и устойчивия български характер е особено силна в деветвековната сянка на манастира \"Св. Св. Петър и Павел\".По думите на президента манастирът помни епохални исторически събития и национални герои, приютявал е славни апостоли, с него е свързана и съдбата на видни възрожденски дейци. От него води началото си първото българско богословско училище.\"Този бележит български манастир е вграден здраво в нашата история и е един от нейните вековни стожери. Затова и днес покровителството на християнските апостоли и първоучители Петър и Павел се простира над обединението около нашите традиции, дух и българска национална идентичност\", допълни Радев.Националният събор има характер на всенародни игри и надпявания и повече от две десетилетия заема значимо място в духовния живот на хората от региона, пишат от пресслужбата на президентството.", "date": "2019.06.22", "title": "Радев: За магията на българския фолклор няма възраст"}
{"url": "https://news.bg/society/kyustendil-praznuva-chereshata-karlovo-chestva-lavandulata.html", "text": "За 12-а поредна година Кюстендил празнува Празника на черешата.И тази година на сладкото събитие ще се проведе традиционния конкурс за най-голяма череша.Ще бъдат показани уникални произведения, направени от червени и бели череши.Празникът започна още снощи с един уникален спектакъл \"Античността оживява на Хисарлъка\", пише bTV.В Карлово пък днес се чества фестивала на лавандулата.Рано сутринта в красивите лавандуови полета край града жени, облечени в автентични носии ,със сърпове в ръка възпроизведоха ритуала \"Жътва\", разказват от националната телевизия.Празникът на Лавандулата, етерично-маслените растения и лечебните билки на Еньовден има дълбоки корени в Карлово, свързани с вярванията в чудодейната лековита и любовна сила на билките, в животворната сила на водата и обредите към култа на слънцето. Затова всяка година в двора на къщата на билките се изпълнява обичая \"Еньова буля\".Всички жители и гости минават през Еньовденския венец за здраве и си взимат китка за късмет и берекет.След това в Бухаловия хан се извършва лавандуловарене и танц на самодивите.Шествие от фолклорни състави пренася празника до центъра на Карлово, където се изпълняват танци и надигравания.", "date": "2019.06.22", "title": "Кюстендил празнува черешата, Карлово чества лавандулата"}
{"url": "https://news.bg/disasters/pozhar-do-atina.html", "text": "В района около столицата на Гърция Атина е възникнал пожар, информират местни медии.Пожарът е избухнал в района на Лагониси, област Атика.От пожарната служба в страната информират, че няма опасност за населението и домовете на хората, намиращи се в близост до пожара.Огънят е възникнал при сухи треви.На терена са мобилизирани около 30 огнеборци с над 10 пожарни коли. За гасенето помагат и самолет и хеликоптер.Припомняме, през миналата 2018 година в Гърция имаше . В плен на огнената стихия загинаха близо 100 души. Бяха изпепелени много домове. Най-тежките пожари бяха именно в Атика. Тежко пожари имаше и на островите Крит и Закинтос.Малко по-късно  заради пожарите в Атика.След него - на 6 август, и ръководителят на Генералния секретариат за гражданска защита на Гърция .В огнената стихия беше .", "date": "2019.06.22", "title": "Пожар до Атина"}
{"url": "https://news.bg/int-politics/sanktsiite-sreshtu-iran-bili-sreshtu-razrabotvaneto-na-yadrena-bomba.html", "text": "Президентът на САЩ Доналд Тръмп заяви, че ще има нови допълнителни санкции срещу Техеран.\"Допълнителните санкции\" срещу Иран имали за цел да се спре разработването на ядрена бомба в страната.Евентуалните военни действия срещу Иран оставали в на масата, пише RT.Тръмп отново предупреди в Иран да внимават и да не предприемат необмислени действия.", "date": "2019.06.22", "title": "Санкциите срещу Иран били срещу разработването на ядрена бомба"}
{"url": "https://news.bg/crime/zadarzhanite-v-berkovitsa-ostavat-v-aresta.html", "text": "Спецсъдът остави за постоянно в ареста  и  за лихварство и рекет.На заседанието защитата на обвинените поиска по-леки мерки за неотклонение - \"подписка\" или \"парична гаранция\". Магистратите обаче не уважиха това и постановиха \"задържане под стража\", информира Нова.Петимата бяха задържани в четвъртък, 20 юни. Те са в роднинска връзка и носят една и съща фамилия.При извършените претърсвания и изземвания в къщи и автомобили на ръководителя и членовете на групата са открити и иззети около 2 килограма златни накити, тефтери със списъци и данни на длъжници, мастербокс с цигари без акцизен бандерол и луксозни автомобили.Събраните до момента доказателства сочат, че групата е действала от 2016 година. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви - обикновено 30% месечно. В много случаи \"заемодателите\" искали лихвите да се възстановяват с по 100 лв. седмично.При забава на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили.Петимата обвинени са с дълги криминални досиета, посочват още от държавното обвинение. Проверява се произходът на средствата, с които са купени луксозните им автомобили и дали просторните им къщи са законни.В хода на разследването са използвани специални разузнавателни средства(СРС). Разпитани са и множество свидетели пред съдия.", "date": "2019.06.22", "title": "Задържаните в Берковица остават в ареста"}
{"url": "https://news.bg/world/iran-ekzekutira-sluzhitel-na-voennoto-ministerstvo-za-shpionazh.html", "text": "Иранският режим е екзекутирал бивш служител на министерството на отбраната, за когото се твърди, че е шпионирал в полза на ЦРУ и правителството на САЩ, съобщи ISNA, като цитира изявление на военните.Джалал Хаджи Завар е бил служител на космическата организация.Той е напуснал поста си преди девет години и е бил осъден от военен съд.Не става ясно кога точно е бил арестуван.Вероятно той е бил екзекутиран в затвора Раджай Шар в Карадж, западно от Техеран.Точното време не се уточнява.Бившата съпруга на Завар излежава 15-годишна присъда за шпионаж.Тази новина идва на фона на засилващото се напрежение между Техеран и Вашингтон.Президентът на САЩ Доналд Тръмп, че ще има нови допълнителни санкции срещу Техеран.\"Допълнителните санкции\" срещу Иран имали за цел да се спре разработването на ядрена бомба в страната.Евентуалните военни действия срещу Иран оставали в на масата, пише RT.Тръмп отново предупреди в Иран да внимават и да не предприемат необмислени действия.", "date": "2019.06.22", "title": "Иран екзекутира служител на военното министерство за шпионаж "}
{"url": "https://news.bg/world/poslanikat-ni-vav-vatikana-vrachi-akreditivnite-si-pisma-na-papa-frantsisk.html", "text": "Българският посланик във Ватикана Богдан Паташев връчи днес акредитивните си писма на папа Франциск, съобщиха от пресслужбата на Министерството на външните работи.Церемонията се състоя в Апостолическия дворец във Ватикана.След официалното връчване на писмата посланикът поднесе фототипен сборник с исторически документи за връзките между България и Светия Престол от покръстването на българите до днес. Папа Франциск подари на новия посланик официални издания на своите енциклики и публикация на последния подписан документ в Абу Даби за братството между хората.След официалната среща посланикът разговаря с папа Франциск в личния му кабинет.По време на срещата Негово Светейшество припомни моменти от скорошното , като отново със задоволство спомена децата получили първо причастие в град Раковски и впечатлението си от отличната им подготовка, както и срещите му с млади и възрастни хора по време на публичните събития.Посланикът поднесе поздрави от името на президента, на премиера и правителството на Република България, на българския патриарх и на католическите епископи.", "date": "2019.06.22", "title": "Посланикът ни във Ватикана връчи акредитивните си писма на папа Франциск"}
{"url": "https://news.bg/bulgaria/npsd-sashto-se-obyavi-sreshtu-podmyana-na-istoriyata-ni-v-uchebnitsite.html", "text": "Народна партия свобода и достойнство е поредната партия, която категорично осъжда опита за манипулативно и тенденциозно представяне на Комунистическия режим в новоиздадените учебниците по история за 10 клас.Това се казва в позиция на партията, разпространена до медиите.Съюзът на демократичните сили Припомняме, в четвъртък бившият зам.-председател на ГЕРБ  на истината за комунистическия режим\" в новите учебници.Макар, че привидно са спазени критериите на новата програма, фактите са представени крайно тенденциозно, притеснени са от НПСД. Липсват или са изопачени ключови престъпления на режима, които биха дали много по-пълна представа за трагедията, която преживява българското общество под ботуша на БКП.Единственото усилие, което са положили повечето автори, е да опаковат един престъпен тоталитарен режим и да го представят, като част от нормалното развитие на България. Дори не се споменава за ролята на Държавна сигурност, която е ключов фактор, за да може да се разбере как е работила репресивната машина. Не се говори и за жертвите, веднага след 9.IX.1944 г. - авторите са приели, че такива няма. Пропуснати са и трите фалита, които най-ясно разкриват несъстоятелността на комунистическата икономика.Асимилацията на българските граждани - етнически турци, помаци и цигани, която се води с бюрократична последователност през 60-те, 70-те и 80-те години, е сведена до бегло споменаване на така наречения \"Възродителен процес\" и е вкарана в границите от 1985 до 1989 г., което, според партията, е абсолютно невярно. Но дори и това мимолетно споменаване е в удобен контекст, който обяснява \"Възродителния процес\" с \"намаляването на българите, нарастване броя на българските турци и несекващата агитация на Турция, че те са нейни \"сънародници\"...\"Според партията, вместо желания положителен ефект от включване на комунизма в учебната програма за 10 клас, се вижда само реваншизъм и откровена гавра с жертвите на престъпния комунистически режим, които не само не получиха правосъдие, а са длъжни да помагат на децата и внуците си да изучават \"че Тодор Живков се е грижил за народа\".Не можем да допуснем поредния опит на наследниците на престъпния комунистически режим, да деформират мисленето, възприятията и ценностната система на децата ни, защото те са бъдещето на България.Всичко това се случва след като през 2000 г. Народното събрание прие нарочен \"Законът за обявяване комунистическия режим в България за престъпен\", а през 2009 г. прие \"Декларация, осъждаща опита за насилствена асимилация на българските мюсюлмани\", в която законодателният орган на Република България обявява, че \"Прогонването на над 360 000 български граждани от турски произход през 1989 г. за форма на етническо прочистване, извършено от тоталитарния режим.\", припомнят от НПСД.Озадачаващо е мълчанието на големите политически партии. Очакваме да видим, реакцията на ДПС, която реално е съуправляваща пария (в сянка) в управляващата коалиция. Надяваме се и ГЕРБ да заявят позиция по този казус, защото той е от огромно обществено значение за бъдещето страната ни, искат още от партията.Обръщаме се към министъра на образованието и науката Красимир Вълчев с искане да предприеме необходимите мерки за преразглеждане на опитите за премълчаване на ключови факти и събития от българската история в периода 1944-1989 година, пише още в позицията.НПСД призовава всички репресирани и преживели тоталитарния режим в България, където и да се намират, в България, Германия, САЩ и др., както и към дружествата на изселниците ни в Турция ", "date": "2019.06.22", "title": "НПСД също се обяви срещу подмяна на историята ни в учебниците"}
{"url": "https://news.bg/economics/zaradi-dds-poskapvat-dostavkite-na-chastnite-kurierski-firmi-u-nas.html", "text": "Поскъпват доставките на частните куриерски фирми, предаде \"Нова\".Промени в закона за пощенските услуги ги задължават да наложат ДДС върху пратките.Очаква се поскъпването да е с 20%, каквато е и ставката на данъка добавена стойност у нас.Промяната трябва да регулира разликата между видовете пощенски дейности.Единствено, освободена от данъка остава държавната фирма \"Български пощи\". Решението предизвика недоволството на бранша.Според него, третирането на една фирма със специални правила на свободен пазар е опасно явление за пазара и неговите потребители.\"Еконт-експрес\" заявяват, че се създава ситуация за нелоялна конкуренция, забавяне в развитието на пазара и негативни последици за клиентите.Универсалната услуга представлява пакет от дейности, които трябва да бъдат изпълнявани при определени изисквания. Тоест доставката да бъде през цялата година, до всички населени места на територията на България, цената да бъде поносима\", заяви Деян Дънешки-главен изпълнителен директор на \"Български пощи\" ЕАД.\"Български пощи\" не ще са, а те са освободени и към момента от данък ДДС. Фирмите, които извършват частично универсалната пощенска услуга не са освободени, те го дължат и към момента\", каза по този повод Станислав Иванов от ГЕРБ.\"Частните куриери в момента са в много изгодна ситуация. Те имат за цел да правят дъмпинг и да конкурират националния оператор\", коментира Дора Янкова от БСП.", "date": "2019.06.22", "title": "Заради ДДС поскъпват доставките на частните куриерски фирми у нас"}
{"url": "https://news.bg/comments/bryuksel-v-zadanena-ulitsa.html", "text": "Лидерите на страните членки на ЕС не успяха да постигнат съгласие относно бъдещия председател на Европейската комисия. Нито един от кандидатите (Манфред Вебер от ЕНП, Франс Тимерманс от социалистите и Маргрете Вестагер от либералите) не получи подкрепа на поне 21 държави. Преговорите ще продължат, като на 30 юни е насрочен специален форум.Защо Европейският съюз се оказа в \"задънена улица\" по отношение на избора на своето бъдещо лидерство? Причините са няколко.Първата от тях е, че този път в преговорите участват повече политически \"играчи\" от обикновено. Докато през последните няколко мандата управляващото мнозинство се формираше от \"големите\" европейски политически семейства вляво и вдясно (ЕНП и социалистите), този път в играта се включиха либералите и \"зелените\". Изборите от 23-26 май потвърдиха очакванията за ерозия на \"традиционните\" десница и левица, които сумарно загубиха мнозинството си в Европейския парламент. Десницата бе \"изсмукана\" от противницте на \"либералния консенсус\", а левицата - от \"зелените\" и либералите. Причините да се стигне дотук бяха повтаряни нееднократно - когато дясното и лявото се преместят към центъра, част от техните избиратели вече не се чувстват представлявани от тях, а опразнените ниши се запълват от други субекти.Когато в диалога участват четири страни, вместо две, нещата стават по-сложни. Особено като се имат предвид разнопосочните интереси на тези четири парламентарни фракции.Втората причина се корени в идеологическото позициониране на участниците в преговорния процес. По време на предизборната кампания, фаворитите и на социалисти, и на либерали, и на \"зелени\" (а също и на крайната левица, която сега не участва в играта) звучаха почти еднакво ляво, докато фаворитът на ЕНП Манфред Вебер излъчваше центристки послания. Това, от една страна, доведе дотам, че последният се оказва в малцинство в рамките на бъдещото управляващо мнозинство. От друга страна, \"мнозинството на малцинството сред мнозинството\" се раздвоява между Тимерманс и Вестагер.Стигаме и до третата, и може би най-важна причина - стремежът за прокарване на лични и национални интереси за сметка на общия европейски проект. Своеобразен флагман на тази линия е френският президент Еманюел Макрон.Като начало френският лидер успя да наложи промяна на името на либералната фракция в Европарламента. Присъединяването на евродепутатите от неговата партия \"Република, напред!\" към групата на евролибералите бе изтъргувана срещу ново име - \"Алиансът на либералите и демократите в Европа\" вече се казва \"Обнови Европа\". Целта на това начинание бе да се премахне думата \"либерал\" в името. По думите на Макрон, причината е в негатовните конотации, които това понятие предизвиква във Франция, но неофициално се твърди, че \"либерален\" звучи твърде дясно за ушите на френския президент и хората му.След това претендентът за неформален лидер на Европа предложи създаване на \"полови квоти\" при избора на топ ръководните позиции в Брюксел. Както е известно, наред с избора на председател на Европейската комисия, в момента се обсъждат и титуляри за постовете председател на Съвета на ЕС, председател на Европейския парламент, предсеател на Европейската централна банка и председател на Европейската служба за външна дейност. Тежък абсурд, който може да торпилира европейските институции, тъй като създава риск от избиране на по-неподходящ кандидат, само и само да се запълни съответната квота. В желанието си да се представи за максимално прогресивен, Макрон вече стига до безумия.И стигаме до усилията за бламиране на Манфред Вебер от поста председател на ЕК. Въпросът в случая не е в личността на Вебер, а във факта, че това е номинацията на първата политическа сила в Европарламента. Избирането на кандидата на най-голямата фракция е традиция, наложена от години в ЕС. Още повече, на подобен принцип се действа и в много от случаите, когато се формира коалиционно правителство в рамките на отделна държава членка. А Европейската комисия е своеобразно \"европейско правителство\". Евентуалното отстъпление от този принцип би било отстъпление от самата европейска идея, от общия европейски проект.Вероятно в крайна сметка ще се стигне до съгласие, като за всяка от четирите политически групи ще има по един важен пост. Но не е без значение на каква цена ще бъде постигнатото съгласие - дали на цената на \"разумния компромис\" или на отказ от самите принципи на Обединена Европа...", "date": "2019.06.22", "title": "Брюксел в... задънена улица"}
{"url": "https://news.bg/world/merkel-nastoyava-za-mirno-reshavane-na-konflikta-mezhdu-iran-i-sasht.html", "text": "Германският канцлер Ангела Меркел призова между Съединените американски щати и Иран, съобщи DW.Според нея, трябва да се заложи на дипломатическите усилия, а не на агресията.Тя увери, че е готова да помогне в решаването на тази криза.Меркел добави, че по време на срещата на върха на Г-20 през следващата седмица в Осака ще бъде повдигнат и въпросът за разрешаване на кризата в отношенията между Вашингтон и Техеран.САЩ въведоха нови санкции срещу Иран, обхващащи 12 физически и 13 юридически лица. Става дума за лица, свързани с ракетната програма на Техеран и посредници на Иран в Близкия Изток.Президентът на САЩ  санкции срещу Техеран.Тръмп отново предупреди в Ислямската република да внимава и да не предприемат необмислени действия.Иран се е въздържал да свали американски самолет с 35 души на борда, който е придружавал дрона, който Ислямската република . Това обяви командир на Революционната гвардия.Безпилотният самолет Global Hawk беше свален от иранска ракета земя-въздух. САЩ твърдят, че невъоръженият дрон е летял над международни води в Ормузкия проток, но Иран твърди, че е бил на шпионска мисия над неговите териториални води.", "date": "2019.06.22", "title": "Меркел настоява за мирно решаване на конфликта между Иран и САЩ "}
{"url": "https://news.bg/regions/dvama-zaginali-i-trima-raneni-pri-dve-katastrofi-v-haskovsko.html", "text": "Две тежки катастрофи с двама загинали и трима ранени станаха за една нощ в Хасково, съобщава bTV.Единият от пътните инциденти е станал около 23.00 часа снощи на пътя Хасково - Димитровград. Кола, в която имало четирима пътници, се е ударила в движещ се пред нея камион. На място са загинали шофьорът и една от пътничките. Причините за катастрофата са несъобразена скорост и неспазване на дистанция. По информация на полицията автомобилът е бил с десен волан.Другата катастрофа е станала около 4.00 часа тази сутрин на пътя Хасково - Кърджали, преди входа на Хасково. Там кола се врязала в стадо биволи. От удара20-годишният шофьор е в тежко състояние. Той е откаран в болница с опасност за живота. Други двама пътници също са ранени. Причините за катастрофата са както високата скорост, така и ненадейно изскочилите животни на пътя.", "date": "2019.06.22", "title": "Двама загинали и трима ранени при две катастрофи в Хасковско"}
{"url": "https://news.bg/world/sibirski-zoopark-poema-grizhite-za-izgubenata-polyarna-mechka.html", "text": "Полярната мечка, разходила се из сибирски град в търсене на храна, е откарана в сибирската зоологическа градина за лечение, съобщава \"Ройтерс\".Припомняме, преди дни  - на стотици километри от обичайното й местообитание.Двегодишната мечка ще бъде лекувана в зоопарка в град Красноярск, тъй като състоянието й е тежко.От петролната компания \"Роснефт\", която се е включила в операцията по транспортирането на животното, увериха, че на мечката е осигурена здравословна храна, както и необходимото лечение.Климатичните промени унищожават хабитата на полярните мечки и ги принуждават да търсят храна на сушата, което неизбежно ги сблъсква с хората и с населените места.Все още не е ясно как животното се е озовало в Норилск, но според зоолози мечката може просто да се е загубила, тъй като зрението й било нарушено.Тъй като животното е прекалено слабо, за да бъде върнато в естественото му местообитание, не е ясно какво ще се случи с него, след като приключи лечението.", "date": "2019.06.22", "title": "Сибирски зоопарк поема грижите за изгубената полярна мечка"}
{"url": "https://news.bg/politics/georgi-markov-zashto-darzhavata-da-hrantuti-bsp-shtom-posle-ne-idvat-v-parlamenta.html", "text": "Съгласен съм субсидията да е 1 лев. Това мнение изрази депутатът от ГЕРБ Георги Марков пред Нова телевизия.Когато нямаше субсидии за партиите, бяха достижими 2 млн. гласа, а сега са мечта по думите му. Според него не трябва да се подкрепят партии от по 1%, за да се съберат после 7 партии с по 1% и заради ниската избирателна бариера от 4% се вмъкват в парламента.Когато е нямало партийни субсидии и хрантутене от държавата, хората не ходели на мач, на кино и на театър, за да слушат народните представители във Великото Народно събрание.Защо сега парламентът е на това ниво и \"депутат\" стана мръсна дума, пита той. Защо държавата ще хрантути партията БСП, за да стане парламентарна и от такава да стане извънпарламентарна, а представителите й да липсват 4 месеца в парламента, допълни Марков.Според Марков ПЕС и ЕНП няма да имат мнозинство в парламента. Нито Вебер, нито Тимерманс ще бъдат избрани поради това, че в Европа има много натрупани проблеми, а те са част от тях, прогнозира депутатът.Припомняме, след дебати в пленарна зала на 12 юнисъс 117 гласа \"за\" и 90 против.Информацията за , в предаването \"Шоуто на Слави\" по bTV.Партийната субсидия е трябвало да бъде 32 128 844 лв., но вместо това в бюджета е предвидена и реално изплатена субсидия от 38 684 384 лв. Това е с 6 519 540 лв. повече, информират от екипа шоуто.Слави Трифинов написа във \"фейсбук\" профила си, че  с предложението На 4 юни стана ясно, че министърът на финанситеза да поправи неправомерно по-високите субсидии, които са получили политическите партии.Върховна административна прокуратура, която провери , че партиите всъщност са получили не 11 на глас, а над 13 лв. и че методиката на изчисляване на субсидиите, всъщност противоречи на закона. Шоуто на Слави се позова на получена от МФ информация, но главният прокурор.Проверката на ВАП води до извода, че на петте политически партии и коалиции -  - неправилно са изплатени суми и в нарушение на разпоредбите на чл. 25, чл. 26 и чл. 27 от Закона за политическите партии /ЗПП/. От , но отхвърлиха всякакви други въпроси. в парламента за разговори, свързани с предстоящата промяна в размера на годишната дОт ГЕРБ обаче заявиха, чеНа 18 юни БСП трябваше да проведе дискусия за партийните субсидии с Обединените патриоти. Представителите на патриотите обачедепутатите да гласуват на второ четене проекта за намаляване на субсидиите. Това обаче се отлага засега, защото .Омбудсманът Мая Манолова пък заплаши, че ако проектът мине, мигновено  за нарушаване на демократичните устои и политическия плурализъм.От своя страна лидерът на НФСБ Валери Симеонов съобщи, че заедно с ВМРО са направили равносметка и са преценили, че решението трябва да се отложи, докато се направи консултация с всички политически сили.Вчера стана ясно, че премиерът възнамерява да свика ", "date": "2019.06.22", "title": "Георги Марков: Защо държавата да хрантути БСП, щом после не идват в парламента?"}
{"url": "https://news.bg/society/35-ot-zhenite-po-sveta-zhertvi-na-nasilie-na-rabotnoto-myasto.html", "text": "Конвенция на Международната организация на труда ще защитава работниците от насилие и тормоз на работното място, съобщават от КНСБ.По данни на МОТ в световен мащаб 35% от жените са жертви на пряко насилие на работното място, а между 40 и 50% от тях са обект на нежелани сексуални подмятания, физически контакти или други форми на сексуален тормоз. 45% от жените в ЕС твърдят, че са били жертви на основано на пола насилие. Между 40 и 45% съобщават, че са били обект на сексуален тормоз на работното място. Счита се, че в Европа всеки ден седем жени умират вследствие на основано на пола насилие.Световното синдикално движение гласува Конвенция за насилието и тормоза в света на труда. Това се случи по време на юбилейната сесия на организацията в Женева.Сред основните инициатори за приемането на тази конвенция беше председателят на СТСБ Екатерина Йорданова, а президентът на КНСБ Пламен Димитров беше вицепрезидент на сесията от името на работниците, посочват от конфедерацията.Конвенцията цели да прекрати насилието на работното място чрез законодателни промени, информационни кампании и мерки.От КНСБ съобщават, че в документа се определят по-точни дефиниции на основните термини \"насилие и тормоз\" и \"насилие по полов признак\". Разширява се определението за \"работник\", така че да обхваща всички дейности, които могат да се определят като работа - с или без традиционните договорни отношения - и да включва дори хората по време на отпуск; стажантите; търсещите работа; уволнените и временно отстранените от работа лица. Понятието \"работно място\" е заменено с израза \"сфера на труда\", която включва и всички трудови дейности, придвижването до и от работното място; отражението на домашното насилие върху работния процес.Последиците от насилие на работното място могат да включват:", "date": "2019.06.22", "title": "35% от жените по света - жертви на насилие на работното място"}
{"url": "https://news.bg/regions/bum-na-glisti-v-blagoevgrad-i-kardzhali.html", "text": "Бум на глисти се отбелязва в Благоевград и Кърджали, съобщава БГНЕС.По данни на Националния център по обществено здраве и анализи между от 10 и 16 юни само в Благоевград са регистрирани 9 случая на аскаридоза, като в цялата страна няма нито един друг регистриран случай.Тенденцията по заразяване с глисти в Благоевград отбелязва пик за страната не само в средата на настоящия месец, но и по принцип от началото на годината. През февруари в областта е имало 10 случая на заразени, докато през март те нарастват до 26 души.Другото огнище на глисти е в Кърджали. През февруари там са регистрирани 12 случая на заразени, а през март - 17.През април паразитите са открити при още 32 души в Благоевградско, а в Кърджали заразените са 24. В нито една област в страната няма заразени с аскаридоза хора, сочат още данните за април.През миналия месец 18 благоевградчани са опаразитени, а в Кърджали случаите са 19. И двете области са рекордьори по брой заразени в страната.От Регионалния здравен инспекторат в Благоевград уверяват, че в установените 9 случая на глисти на територията на областта няма нищо тревожно.Д-р Янита Стоева от Дирекция \"Надзор на заразните болести\" в РЗИ-Благоевград обясни, че в момента се изследват деца за прием в детските заведения в областта, като констатираните случаи са от Благоевград, Банско, Кресна, Разлог, с. Долно Краище - община Белица, и Ново Делчево - община Сандански.По нейни думи заболяването при децата не се предава от човек на човек. Заразяването става чрез поглъщане на яйцата на паразита, които се намират в почвата - например при консумация на приземно растящи плодове и зеленчуци.По тази причина д-р Стоева съветва плодовете и зеленчуците да се измиват с обилно течаща вода, а преди ядене и ръцете.", "date": "2019.06.22", "title": "Бум на глисти в Благоевград и Кърджали"}
{"url": "https://news.bg/politics/fandakova-oshte-ne-e-reshila-dali-da-se-kandidatira-za-4-ti-mandat.html", "text": "\"Вече 10 години работя като кмет на София, явявала съм се три пъти на избори - това са тежки мажоритарни избори, където заставаш със своята биография, с това, което си свършил, с визията си, с плановете си и най-вече с гаранцията, че можеш да реализираш тези планове. Това е комплекс от фактори, които ще анализирам внимателно, и тогава ще взема своето решение, и ще го обявя публично\". Това заяви столичният кмет Йорданка Фандъкова пред bTV на въпрос дали отново ще се кандидатира на местните избори тази есен.Относно споровете около  Фандъкова подчерта, че направените през годините инвестиции ясно показват отношение й и провежданата политика по отношение на парковете и градините в София.Градоначалникът напомни, че допреди няколко години никой не е искал да ходи в парковете, защото те не са се косели, докато днес са пълни с хора.Фандъкова посочи, че в проекта на подробния устройствен план се предвижда изграждането на нови обекти, от които обаче тя смятала, че няма нужда.Тя припомни, че между 1997 г. и 2005 г. части от Борисовата градина или са били продадени, или са включвани в търговски дружества и не е лесно частната собственост да се направи общинска. По нейни думи в момента за четири обекта се работи да се възвърнат на общината и да не се отдават отново под наем.Относно критиките на общински съветници към подробния устройствен план на Борисовата градина столичният кмет напомни, че тече обществено обсъждане на проекта, в което може да се включи всеки. Тя подчерта и че планът ще влезе в сила едва след като бъде гласуван от Столичния общински съвет.Според Фандъкова , но без допълнително разширяване, а в досегашните граници. Тя посочи, че за това се е договорила с министъра на спорта Красен Кралев.", "date": "2019.06.22", "title": "Фандъкова още не е решила дали да се кандидатира за 4-ти мандат"}
{"url": "https://news.bg/comments/syuzhet-za-18-vashington-sreshtu-teheran.html", "text": "Нека пробваме да сглобим някои елементи от мозайката на ескалиращото напрежение между Иран и САЩ, без да имаме претенцията, че ще успеем да видим картината в нейната цялост, понеже не разполагаме с всички части от пъзела.Но така или иначе това, което постепенно добива контур, не изглежда да е спокоен пасторален пейзаж, а по-скоро наподобява на димна картина с допълнителен ефект - мирис на пушек. Ако бъдете притеснени от пепелта, която ще остане по пръстите ви, то значи тази мозайка не е за вас (18+).През последните шест седмици в и около Персийския залив и Ормузкия проток се случиха редица обстоятелства, които имат висок рисков характер.На два етапа общо шест танкера бяха ударени и/или атакувани по най-натоварения морски маршрут за пренос на петрол, през който преминава около 40% от търговията с \"черното злато\". След напускането на САЩ на Ядреното споразумение с Иран, Техеран заяви, че като реакция предвижда включително \"затварянето\" на Ормузкия проток (без обаче да го прави, въпреки че милитаризира региона около него). В отговор, САЩ изпратиха допълнително военно присъствие в дискусионния проток (изразяващо се в стрелкова група, водена от самолетоносача \"Ейбрахам Линкълн\", заедно със зенитния комплекс \"Пейтриът\", както и нови две хиляди американски военнослужещи).Въпросните танкери, които бяха таргетирани, имаха различна собственост (саудитско-арабски, норвежки, японски и т.н). Някои от тях бяха ударени от прецизно разположени над повърхността на водата мини, така че да повредят въпросните съдове, но без да ги унищожават. Проектирана и осъществена по този начин, акцията подсказваше, че нейният дизайнер иска да направи по-скоро политическо изявление, отколкото военно такова.Отвъд Ормузкия проток, в същия период от време в небето на Ирак ракети \"Катюша\" започнаха да летят като фойерверки в различни посоки като на рожден ден на люлинска мутра. Но имаше нещо общо в тяхната насоченост: те таргетираха места, в които е налично американско присъствие.Това бе случаят на базата в Кемп Таджи, намираща се северно от Багдад, в която са разположени американски военни. Две ракети удариха и площадка за добив на нефт в южните части на шиитска Басра, където са позиционирани американски служители от тексаската компанията Exxon Mobil. Същият тип ракета се приземи и близо до военна база в Мосул, в която e налице американски военен персонал. Една от най-големите военно-въздушни бази в Ирак, разположена в Балад (провинция Салах ад Дин), в която отново има американци, също бе подложена на ракетен удар. Преди това и в т.нар. \"Зелена зона\" в Багдат, където се намират официалните институции на страната и представителствата на чуждите държави, ракета удари близо до американското посолство.Междувременно хутите в Йемен периодично изстрелват ракети по различни цели в Южна и Югоизточна Саудитска Арабия, насочени най-често срещу петролната индустрия на Кралството (а отскоро на прицел се оказаха и граждански обекти, сред които и станции за обезсоляването на водата). За разлика от случая с танкерите и ракетите в Ирак, за които никой не пое отговорност, хутите в Йемен публично признават своята въвлеченост.И, разбира се, последният епизод от напрежението в региона: сваленият от Иран американски дрон над Ормузкия проток. Двете страни спорят дали дронът е бил уцелен, докато е бил в международни или в териториалните води на Иран (а това не е от без значение).Всички тези епизоди имат общ знаменател и това е иранският почерк. И минирането на водите около крайбрежието на Иран в Персийския залив, и преноса на ракети от Иран в Ирак, които биват изстрелвани или от Ислямската революционна гвардия, или от про-иранските проксита в Ирак (като Катaиб Хизбула и Асаиб ахл ал-хак). Изключение не правят и хутите в Йемен, които биват тренирани от ливанската Хизбула (друго иранско прокси) и получават ракети и дронове също от Техеран (макар, разбира се, това логистично сътрудничество между тях и режима на аятоласите да не означава обезателно зависимост на движението от Иран).На този фон Техеран обяви, че ще преустанови да спазва разпоредбите на Ядреното споразумение, свързани с ограниченията по отношение на количеството и качеството на обогатен уран, които страната има право да притежава. А Израел започна тази седмица да провежда военно учение, симулиращо конфликт с ливанската Хизбула (разположена в южните части на Бейрут, в долината Бекаа и в южен Ливан като цяло).Отделно, всеки един от по-горе изброените епизоди може да бъде описан като провокация срещу Иран, целяща компрометирането на режима в Техеран, а оттук - и обосноваването на необходимостта от военни контра-мерки срещу него. Но тази интерпретация става много по-трудна за симулация, когато говорим за всички тези елементи като сглобен сюжет.Т.е. ако едно същество е просто дървено, то това може да е всеки един темерут от вашата социална биосфера. Но ако на този субект му пораства носа на всяко второ изречение, то това е Пинокио.Когато се изгледа един филм, а не просто конкретни сцени от него, лесно може да се разпознае почерка на режисьора. Ако видите как Уди Алън пита една афро-американка дали знае какво е черната дупка, а тя му отговори утвърдително, понеже с нея си изкарвала прехраната, то вие няма как да си помислите, че режисьорът на филма е Стивън Спилбърг.С други думи, Иран, под една или друга форма, изглежда замесен във всичко от гореизброеното, нищо, че Техеран няма да се появи на сцената да си получи статуетката за режисьорство.Нека дълбоко подчертаем, че това далеч не означава, че официалните институти на Иран искат военен конфликт със САЩ. Въпреки че в случая на Иран говорим за политическа система, която е силно индоктринирана, т.е. нейните представители не винаги действат рационално, то все пак няма логично обяснение за потенциален интерес на Техеран от провокирането на САЩ в резки и крайни измерения (такава една червена линия, която се разбира добре от Иран, е свалянето на американски дрон в международни води). Това не е желанието нито на президента на страната, Хасан Роухани, нито дори това на аятолаха Али Хаменей.Ако е вярна информацията, която споделят от Техеран, че успоредно на сваления дрон, те са имали възможност да таргетират и американския военен P8, който също е навлязъл във въздушното пространство на Иран и на който е имало екипаж от около 35 души, но очевидно персите са се въздържали от обстрела му, то това е свидетелство за нежеланието на официален Иран (а не паралелен Иран) за по-нататъшна военна конфронтация със САЩ.Но големият риск за Техеран се състои в това, че е възможно други ключови фактори в страната, като Ислямската революционна гвардия, да искат посредством провокативна дейност да суспендират възможността за диалог между Техеран и САЩ. Ако това е така, то това би означавало, че определени елементи от Ислямската революционна гвардия се възползват от отслабващия физически аятолах и искат да си спечелят още политическо и икономическо пространство: напрежението със САЩ работи в тяхна полза, тъй като по този начин те се сдобиват с още по-голяма тежест и влияние спрямо процесите в страната. Когато живееш под опасността от война, военните бюджети скачат драстично, а политиката започва да се прави от генералите (това вече се случва в Иран).Но настоящият сюжет е от ново поколение: в него няма обезателно добри и лоши герои, а вместо тях са налице сложните такива. Никой не отрича основната функция на Спящата принцеса, но остава въпросът - с кого?Тъй като идентична е ситуацията и в САЩ. Самият президент Доналд Тръмп, който не желае да се въвлича в нов конфликт в Близкия изток, особено на фона на задаващата се кампания за преизбирането му през 2020-та година, има малки апетити за фронтална конфронтация с Иран. Той неслучайно каза, че се съмнява свалянето на американския дрон да е обмислено решение на официален Техеран (т.е. пак стигаме до паралелните интереси в персийската държава).Тази му позиция бе надградена и от това, че според него планираните като отговор на сваления дрон военни удари срещу Иран не биха били пропорционални на инкасираната загуба. Това изявление (или туитване, по-скоро) на Доналд Тръмп кореспондира с информацията, че САЩ са отправили чрез Оман ново предложение на Иран за подновяването на разговорите с тях (други такива опити бяха направени по-рано през месец май и юни с посредническите услуги на японската страна, но те бяха отхвърлени лекомислено от шиитския елит).Но тази по-скоро умиротворителна позиция на американския президент никак не се споделя от неговия съветник по национална сигурност, Джон Болтън. Ако американците си имаха своя аналогия на брадясалата Ислямска революционна гвардия, то именно мустакатият Болтън щеше да е нейният аятолах. Агресивната позиция на последния е споделяна и от ръководителя на Държавния департамент, Майк Помпео, и от шефа на ЦРУ, Джина Хаспел.Т.е. и САЩ, и Иран излъчват рискове от еднакво естество: и в двете страни са налице фактори, които придружават вземащите решения фигури и които работят за ескалацията на напрежението между двете страни. Нали знаете, че крайностите се привличат.Ако можем да обобщим, вина за нарастващата ескалация между САЩ и Иран носят и двете държави.Вашингтон носи деятелна вина спрямо събитията от последните две години, понеже напусна Ядреното споразумение, въпреки че режимът на аятоласите го спазваше, и наложи свирепи санкции на Техеран, които \"задушават\" икономиката на страната.Иран носи реактивна вина, тъй като не си взе поука и продължава да води експанзионистична политика срещу своите съседи, ревизира спазването на ангажиментите си спрямо Ядрената сделка и се опитва да отправя зле преценени - направо нелепи - ултиматуми (например, срещу Европейския съюз).Общо взето гледаме филм, който е с иранска картина, но с американско-английско озвучаване. Но въпросът за възрастта на поемащите тази информация остава, както и този за жанра на филма - дали ще е само криминален, или ще се окаже военен.", "date": "2019.06.22", "title": "Сюжет за 18+: Вашингтон срещу Техеран"}
{"url": "https://news.bg/politics/ognyan-gerdzhikov-iska-noviyat-glaven-prokuror-da-e-kato-tsatsarov.html", "text": "Властите в България са разделени, но това не означава, че не трябва да има диалог между тях. Такова мнение изрази проф. Огнян Герджиков пред bTV относно избора на нов главен прокурор и срещите, организирани от президента по този повод.Правистът изрази мнение, че няма нищо лошо в срещите на държавния глава с магистрати.Герджиков призна, че той самият не е изкушен от поста. Според него Сотир Цацаров бил един много добър главен прокурор въпреки атаките срещу него, които били разбираеми предвид позицията му. Правистът изрази мнение, че новият обвинител трябва да прилича на своя предшественик.Той заяви, че му е \"болно\" за непрофесионалния начин, по който се приемат законите.В подкрепа на думите си той даде пример с Кодекса за социално осигуряване, който от 2000 г. до сега е променян 138 пъти - по 7 пъти на година.Според Герджиков именно тази промяна на правилата в движение отблъсква инвеститорите от България, тъй като бизнесът е заинтересован да има стабилно законодателство.Относно въпроса със субсидиите според Герджиков било интересно позоваването на референдума на Слави, където 2.5 млн. души са гласували за субсидия от 1 лев.Ако направим един референдум дали да бъдат намалени двойно данъците, а заплатите увеличени двойно, смятам, че ще се получи същият резултат, а на другата година държавата ще фалира, прогнозира той.По думи на Герджиков подобно позоваване на референдуми, ако въпросът не е коректно зададен, не трябва да бъде основа за вземане на решения по важни въпроси.Ако се приеме субсидията на политическите сили да бъде намалена до 1 лев, това ще доведе до смъртта на малките партии и зависимостта на големите от бизнеса, категоричен бе той.Правистът припомни, че субсидията е била приета при управлението на НДСВ именно за да \"не бъдем зависими по такъв непосредствен начин, така че бизнесът да диктува какви закони да се приемат\".Припомняме, президентът  с шефовете в съдебната система, за да консултира критериите и правомощията на главния прокурор.Румен Радев се срещна с главния прокурор , с председателя на ВКС  с председателя на ВАС  и с представляващия ВСС .След тези срещи примиерът Бойко Борисов определи консултациите като намеса в съдебната власт, но представителите на съдебната власт не приеха подобна оценка. В отговор на упрека на премиера, президентът отговори: \"Не каня  законност\".", "date": "2019.06.22", "title": "Огнян Герджиков иска новият главен прокурор да е като Цацаров"}
{"url": "https://news.bg/crime/razbiha-vratata-na-redaktsiyata-na-vestnik-duma.html", "text": "Вестник \"Дума\" осъмна с разбита врата, съобщават от пресцентъра на БСП.Вандалският акт се е случил тази сутрин.Според социалистите това е поредното посегателство върху свободните медии у нас.От партията съобщават, че органите на реда вече са сигнализирани за извършеното престъпление и очакват виновниците за деянието да бъдат намерени и подведени под отговорност.", "date": "2019.06.22", "title": "Разбиха вратата на редакцията на вестник \"Дума\""}
{"url": "https://news.bg/int-politics/huawei-sadi-targovskoto-ministerstvo-na-sasht.html", "text": "Китайската компания Huawei заведе дело в американския съд срещу Министерството на търговията на страната, съобщава РИА Новости. От компанията са поискали конфискуваното телекомуникационно оборудване, което се намира в Аляска, да им бъде върнато.Вече две години американските служители не могат да решат дали да издадат отделен лиценз за износ на въпросната партида оборудване, която през юли 2017 г. беше изпратена за тестване в лаборатория в Калифорния, но впоследствие беше изтеглена в Аляска.От Huawei твърдят, че са предали на американската страна цялата поискана информация за продуктите, за които по това време не се е изисквал отделен лиценз. Въпреки това в продължение на 20 месеца Министерството на търговията така и не е взело решение.По тази причина дружеството моли съдът да признае, че администрацията на САЩ \"незаконно се е въздържала или неоснователно е отложила действията си\" по отношение на конфискуваното оборудване.В средата на май Министерството на търговията на  с което се забрани на компанията да купува компоненти и технологии от американски производители. Huawei е в списъка на компаниите, на които е забранено да извършват бизнес с американски фирми без нужния лиценз.в области, които изискват прехвърляне на оборудване, софтуер и технически услуги, с изключение на тези, които са публично достъпни при отворен лиценз. Американската компания отне достъпа на Huawei до актуализации на \"Android OS\", с които са оборудвани смартфоните на китайската компания.", "date": "2019.06.22", "title": "Huawei съди търговското министерство на САЩ"}
{"url": "https://news.bg/disasters/samoletna-katastrofa-na-havayskite-ostrovi-vze-devet-zhertvi.html", "text": "Девет души загинаха при катастрофа на двумоторен самолет на Хавайските острови, съобщава АП, позовавайки се на местните власти.По информация на говорителя на транспортния департамент Тим Сакахара самолетът \"Кинг еър\" се е разбил около 6.29 часа местно време до малко летище на остров Оаху - третият по площ от Хавайските острови и най-населеният в щата Хавай. При сблъсъка всички пасажери са загинали.До момента не се разкриват повече подробности за катастрофата и за деветте жертви. Не е ясно и дали самолетът е излитал, или се е приземявал, когато се е разбил.", "date": "2019.06.22", "title": "Самолетна катастрофа на Хавайските острови взе девет жертви"}
{"url": "https://news.bg/int-politics/varhovniyat-komisar-na-oon-za-pravata-na-choveka-zove-za-dialog-mezhdu-guaydo-i-maduro.html", "text": "Върховният комисар на ООН за правата на човека Мишел Бачелет призова правителството на Венецуела и опозицията да загърбят дълбоките си политически различия и да започнат диалог, с който да сложат край на хуманитарната криза в страната, съобщава АП.Бачелет направи това изявление на пресконференция в Каракас в края на тридневното си посещение в латиноамериканската страна, по време на което се срещна както с опозиционния лидер Хуан Гуайдо, така и с президента Николас Мадуро.Бачелет, която е бивш президент на Чили, призова правителството да освободи всички затворници заради \"упражняването на техните граждански и политически права по мирен начин\".Тя обаче изрази безпокойството си и от факта, че американските петролни санкции в подкрепа на Гуайдо \"увеличават и задълбочават съществуващата отпреди икономическа криза\".Бачелет приветства решението на Мадуро да покани двама представители на службата на Върховния комисар по правата на човека да се установят трайно в страната, за да могат по-лесно да съветват правителството и да следят за нарушения. Тя се надява, че това ще бъде първата стъпка към установяване на постоянен офис на службата й в страната.Най-добрата надежда за подобряване на живота на страдащите венецуелци е диалогът, заяви Бачелет и призова усилията за посредничество от страна на Норвегия, довели до два кръга на преговори, да бъдат подкрепени.Поддържането на непреклонни позиции от която и да било от двете страни само задълбочава кризата, а венецуелците не могат да си позволят лукса да допуснат ситуацията на страната им да се влоши още повече, категорична бе тя.Въпреки че на предшественика на Бачелет Зейд Раад ал Хусейн многократно беше отказвано да посети Венецуела заради критиките му към неспазването на човешките права от венецуелското правителство, Бачелет, която също като Мадуро е социалистка, беше посрещната с \"червен килим\". В навечерието на пристигането й пък президентът освободи 28 опозиционни активисти.", "date": "2019.06.22", "title": "Върховният комисар на ООН за правата на човека зове за диалог между Гуайдо и Мадуро"}
{"url": "https://news.bg/education/sds-vazmuteni-ot-opita-za-podmyana-na-istoriyata-ni-v-uchebnitsite.html", "text": "Съюзът на демократичните сили изразява възмущението си от начина, по който е представен комунистическия режим в някои от предложените учебници по история за 10 клас. Това заявяват от партията в своя официална позиции по въпроса.Те изразяват подкрепата си към българските учители, които са сигнализирали за \"премълчаването на важни факти за режима\", както и всички учени и общественици, които се противопоставят на \"опита за подмяна на историята ни\".Комунизмът трябва да бъде изучаван с цялата истина за него - репресиите, зверските убийства, униженията, насилственото отнемане на собствеността, лагерите на смъртта, всесилната Държавна сигурност, почернила не един живот, ролята на комунистическата върхушка, обвързаността й не само с репресиите, но и с престъпни икономически схеми под чадъра на държавата, категорични са от СДС.Според тях истината за комунизма е важна именно заради младите хора, които не помнят тази епоха.Съвременните наследници на този режим - БСП и техните поддръжници, се опитват да го представят носталгично като безгрижно и сигурно време, когато всички са били равни и щастливи, негодуват от партията.Те са разтревожени, че това действително се случва и настояват младите хора да научат истината.По тази причина от СДС призовават просветният министър Красимир Вълчев да не допусне тази подмяна и да потърси съдействието на обективни историци, които да подготвят учебното съдържание за въпросния период.Младите хора на България имат право да знаят истината, за да не допускат да бъдат манипулирани от наследниците на тези, които извадиха България от демократична Европа, поставиха я зад Желязната завеса и я върнаха в развитието й десетилетия назад, категорични са те.Припомняме, в четвъртък бившият зам.-председател на ГЕРБ  на истината за комунистическия режим\" в новите учебници.Ден по-късно за комунистическия период и годините на прехода към демокрация в новите учебници по история.", "date": "2019.06.22", "title": "СДС възмутени от опита за подмяна на историята ни в учебниците"}
{"url": "https://news.bg/society/nad-20-000-narusheniya-na-patya-za-broeni-dni-ustanovi-kat.html", "text": "Над 20 000 нарушения установи КАТ само за 4 дни, предаде bTV. Повече от половината са за превишена скорост.При започналата акция е констатирано, че са се увеличили и случаите на шофиране след употреба на алкохол и наркотици.Причините за зачестилите през последните дни катастрофи са различни. Сред загиналите има и полицаи.Главен инспектор Калоян Драганов от \"Пътна полиция\" отбеляза, че при пътните инциденти се е увеличил броят на загиналите младежи.Явно трябва да се наблегне на квалификацията на водачите по някакъв начин - че не трябва да бързат, че не са още подготвени, че нямат нужните знания, за да излязат в този трафик, обясни той.Акцията продължава до края на деня. След това ще бъде извършен анализ на данните, за да се реши кога да бъде нейното продължение.Припомняме, тази нощ станаха , при които двама души загинаха, а други трима бяха тежко ранени.Вчера  и също загина.  по-рано през деня също взе две жертви.", "date": "2019.06.22", "title": "Над 20 000 нарушения на пътя за броени дни установи КАТ"}
{"url": "https://news.bg/int-politics/putin-gotov-da-raboti-s-vseki-premier-na-velikobritaniya.html", "text": "Президентът на Русия Владимир Путин е готов да работи с всеки, който бъде избран за премиер на Великобритания, съобщава \"Спутник\".Ще работим с всеки, който бъде избран от управляващата партия, увери той пред руски медии.Руският държавен глава подчерта, че няма фаворит в изборното съревнование между бившия външен министър Борис Джонсън и настоящият министър на външните работи на Великобритания Джереми Хънт - и двамата от Консервативната партия.Путин постави под съмнение изборната система на Великобритания, където за първи път в историята дадена политическа партия избира премиера на страната.\"Как се осъществява смяната на властта във Великобритания? Нима с избори? Не, това става на партийна забава\", заяви той.Следващият премиер на британското правителство за първи път в историята ще бъде избран от политическа партия. Това ще се случи през втората половина на юли.Победителят ще замести Тереза Мей, която н и в момента временно изпълнява длъжността министър-председател на Обединеното кралство.", "date": "2019.06.22", "title": "Путин готов да работи с всеки премиер на Великобритания"}
{"url": "https://news.bg/crime/dfz-ne-mozhe-da-sanktsionira-kashti-za-gosti-v-narushenie.html", "text": "Експерти от Държавен фонд \"Земеделие\" продължават проверките на къщите за гости в смолянската община Борино, съобщава БНР.Досега инспекторите са установили нарушения в заложения бизнес план и в собствеността на къщите на бивш общински съветник и на роднина на председателя на ДПС Мустафа Карадайъ.Проверката започна в къща, собственост на съпругата на кмета на Борино Мустафа Кара Ахмед.Той увери, че няма никакви притеснения, тъй като дори в момента в нея има гости.По закон за местното самоуправление и местната администрация аз нямам право да извършвам търговска дейност и затова аз съм прехвърлил моите акции на съпругата си Захрие Кара Ахмед, обясни кметът.До втората къща нямаше достъп. Заместник-изпълнителният директор на ДФЗ с ресор \"Програма за развитие на селските райони\" Калоян Костадинов обясни, че единият проект \"Чала инвест\" е извън мониторинг и е изтекъл през 2017 г. Въпреки че по бизнес план е трябвало да се извършват около 1 200 нощувки годишно, до края на мониторинговия период общият брой на нощувките е бил едва 500.По думи на Костадинов това означава, че има неизпълнение на бизнес плана.ДФЗ може единствено да представи информацията на главна дирекция \"Национална полиция\", която също извършва проверка на тези къщи, посочи той, допълвайки, че в момента не може да санкционира собственика на къща за гости в нарушение, тъй като \"няма правно основание за това\".Вторият обект е с изтекъл мониторинг през 2016 г. От Фонда обясниха, че в момента се опитват да се свържат с настоящия му собственик.Припомняме, на 14 юни беше съобщено, чекоито са финансирани с европари по Програмата за развитие на селските райони за периода 2007 - 2013 година и за които 5-годишният мониторингов период вече е изтекъл.В същия ден стана ясно, че поредната проверена Ден преди това и На 10 юни земеделски експерти провериха хотел в село Гургулят, където . Това беше втората от  на подадени проекти. Преди това от ведомството провериха и къща за гости в Лясковец, за която също заключиха, че е напълно изрядна.По-късно през деня бяха извършени проверки на още две проектни предложения - хотел в Берковица и център за деца скаути за нощуване на палатки.  според МЗХГ и ДФЗ.До момента заради констатирани нередности , която според информация на медиите е на секретарката на община Сливница Ани Иванова.", "date": "2019.06.22", "title": "ДФЗ не може да санкционира къщи за гости в нарушение"}
{"url": "https://news.bg/weather/slanchevo-goreshto-s-kratkotrayni-buri-na-mesta.html", "text": "Денят ще бъде слънчев и горещ, на места с краткотрайни летни бури.През втората половина на деня ще се развива купеста облачност и на места в източната част на страната и над планинските райони ще има превалявания с гръмотевична активност.Вятърът ще бъде слаб, ориентиран от север и североизток.Нощните температури са предимно между 16 и 20 градуса, по Черноморието и над 20. В София - 14 градуса. Максималните дневни температури са между 30 и 35 градуса.", "date": "2019.06.22", "title": "Слънчево, горещо, с краткотрайни бури на места"}
{"url": "https://news.bg/press/patriotite-nesaglasni-s-oryazvaneto-na-partiynite-subsidii-osadiha-uslovno-sadiya-pengezov-makedoniya-i-istoriyata.html", "text": "Партийните субсидии отново са сред най-широко отразените теми във всекидневниците.\"Две от трите партии в коалицията \"Обединени патриоти\" - ВМРО и НФСБ, са на мнение, че решението за позволяването на финансиране на партиите от физически и юридически лица не трябва да продължава своя път към пленарната зала, каза днес пред БНТ лидерът на НФСБ Валери Симеонов. Според него то трябва да бъде \"най-малкото отложено\", за да има консултация с всички политически сили. За момента разрешаването на отворено финансиране на политическите формации, в което влизат и дарения от бизнеса, е одобрено от бюджетната комисия. Този вариант за финансиране на партиите излезе на дневен ред, след като на първо четене парламентът прие проект за промяна на държавния бюджет, който предвижда държавната субсидия да бъде намалена от 11 лева на 1 лев. Днес предложението за лев субсидия трябваше да се гледа на второ четене от депутатите, но отпадна от дневния ред на петъчното заседание. Симеонов изтъкна, че ГЕРБ е нарушил коалиционното споразумение и приоритетите на управляващата коалиция и е влязъл в коалиране с ДПС. \"Нека ГЕРБ да реши кой иска да му бъде партньор в това управление. Ако иска ДПС, да заповяда\", обобщи Симеонов. Той настоява за спешен коалиционен съвет на управляващата коалиция. \"Премахване на субсидиите спрямо партии всъщност превръща системата точно в някакъв американски модел, който в България ще бъде афганистански, а не американски. Какво представлява американският модел? Финансиране, от което остават две партии\", е мнението на Валери Симеонов. Той е на мнение, че цялата тази тема е започнала с един ненормален начин за правене на политика чрез емоция и на инат, което отивало на опозицията, но не и на управляваща партия като ГЕРБ. Симеонов смята, че такова предложение ликвидира тотално многопартийната демокрация. \"Безспорно е вярно, че сегашната субсидия е безкрайно раздута, тя трябва да бъде намалена. Но ликвидирането на субсиидите води всъщност до ликвидиране на възможността не само да съществуват малките партии като нашата, като тези на колегите, но и навлизането на нови политически партии\", е неговото мнение. За Симеонов този начин на водене на политика е популистки и \"подмазване на простолюдието\", като обижда всички интелигентни хора в държавата. \"Има модели в Европа, има модели на смесено финансиране. Трябва да се намали субсидията, но, от друга страна, трябва да се даде възможност и за финансиране. Но не неограничено. Този, който е на власт, фактически той командва фирмите\", каза още лидерът на НФСБ. Коментирайки същата тема, пред Би Ти Ви омбудсманът Мая Манолова каза, че при предлаганите промени би било добре след името на всяка партия да има наставка, която да показва нейния основен спонсор.\" - в. \"Дневник\".\"Четирима депутати от групата на ДПС изпращат писмо до премиера Бойко Борисов, с което изразяват недоволството си от факта, че предложенията им промени в Закона за държавния бюджет за 2019 г. не са били подложени на обсъждане и гласуване, съобщава Канал 3. Под писмото стоят подписите на председателя на групата Мустафа Карадайъ, както и на народните представители Йордан Цонев, Делян Пеевски и Халил Летифов, които внесоха предложенията за безплатни детски градини, ремонт и строеж на нови, както и диференцирана ДДС ставка за книгите и учебниците. Законодателната им инициатива обаче остана без разглеждане с аргумента, че излиза извън обхвата на приетия на първо четене закон, в който бе залегнало единствено намаляването на партийните субсидии от 11 на 1 лев. \"В писмото си казваме, че ние отказваме да повярваме, че във внесен лично от министър-председателя Закон за изменение на Закона за бюджета, грижата за българските деца може да бъде извън него. Призоваваме да реши коалиционните си проблеми така, че да не бъдат в ущърб на българските деца, науката, културата и образованието\", настоя Йордан Цонев. \"Мъничкият коалиционен партньор е поискал това отлагане с аргумента, че това било в тяхната промяна и не можело ДПС да прави такива предложения. Днес в изявление от трибуната казах, че политическите идеи нямат патент, а са достояние на цялата общественост. Второ - не е добре институция като българския парламент, която с толкова нисък рейтинг, да прави процедурни хватки в ущърб на обществото\", допълни още Цонев по отношения на отложените промени. Той разкритикува лидерът на НФСБ Валери Симеонов заради твърдението му, изказано в телевизионно интервю, че парламентарните консултации между ГЕРБ и ДПС подменят вота на избирателите. \"Да припомня на мъничкия коалиционен партньор, че вотът на избирателите от последните европейски избори показва друго. Показва тяхното смаляване и изчезва\", коментира Цонев.\" - в. \"Стандарт\".\"Управляващите от ГЕРБ са на път да произведат регулаторно салто-мортале с фатален край за политическия плурализъм в страната. В една реформа, течаща без дебат и с необяснима спешност, те искат да премахнат държавната субсидия за партиите и да ги направят напълно зависими от бизнеса. Аргументите, които се изтъкват, до един не издържат критика. Нещо повече, Йордан Цонев от ДПС открито призна в бюджетната комисия, че новият модел, който се въвежда, е по-лош от стария и ще доведе до зависимости. Защо ГЕРБ и ДПС конструират този модел тогава? Истинските причини са ситуативни: 1. ГЕРБ иска да лиши БСП от субсидия и финанси за местните избори: Това обяснява и бързането - поправките трябва да минат сега, за да не се преведат парите на партиите за втората половина от годината. За разлика от ГЕРБ БСП нямат финансов резерв и са изхарчили средствата си за кампании и собствена телевизия. ГЕРБ нямат нужда от такава своя трибуна, тъй като медийната империя на ДПС ги обслужва \"безплатно\" и всеотдайно. Както и БНТ напоследък; 2. Борисов се бои от Слави Трифонов и иска да го неутрализира: Затова сега, почти три години след неуспешния референдум за промяна на партийното финансиране, темата се вдига отново. Целта е \"Шоуто на Слави\" да има един популистки коз по-малко при метаморфозата си в политическа формация за местните избори. Вместо да се бори с популистките аргументи обаче, ГЕРБ предпочита да ги приеме като свои, за да намали шансовете на евентуални свои опоненти; 3. ГЕРБ и ДПС искат да се разправят с малките партии веднъж завинаги: Според Валери Симеонов (и не само според него) фирмите у нас дават пари основно на управляващите под страх, че ще бъдат изолирани от държавни поръчки и/или ще бъдат подложени на проверки и тормоз. При един модел на финансиране, базиран на корпоративни дарения, малките партии ще \"останат на сухо\". Всички тези \"аргументи\" са скандални. Затова управляващите говорят за друго. За волята на народа, която уж била изявена на референдум. Този аргумент е обида за огромното мнозинство, което не подкрепи референдума за намаляване на субсидията и направи резултата му незадължителен. Другият официален аргумент е, че с новите \"отворени\" правила всъщност въвеждаме \"американския модел\". Та като въвеждаме нещо, нека знаем поне какво е то...\" - в. \"Дневник\".Съботните вестници проследяват и някои знакови съдебни процеси:\"Софийският градски съд присъди една година условно с 3-годишен изпитателен срок на съдията от софийския апелативен съд Веселин Пенгезов, предаде БГНЕС. Присъдата беше постановена от съда с близо двучасово закъснение. Останалите подсъдими по делото, привлечени като помагачи и съучастници на Пенгезов, бяха оправдани, като съдът използва механизма за давност на деянието, а при други липсваха доказателства, които да доказват по безспорен начин вината и съучастието им. Пенгезов бе подсъдим с още няколко души за злоупотреба с финансови средства. Парите се по Оперативна програма \"Административен капацитет\". Пенгезов ръководеше ключовата съдебна институция преди да бъде обвинен. Разследването започна през 2010 година, но в продължение на четири години се води срещу неизвестен извършител. Едва в началото на април 2015 г. обвинителният акт срещу Пенгезов влезе в съда.\" - в. \"Труд\".\"Софийският градски съд осъди на 1 г. условно с 3 г. изпитателен срок бившия председател на Военно-апелативния съд (ВоАпС) Веселин Пенгезов. 10 години след престъплението, присъдата бе прочетена на първа инстанция след привличане и отпадане на някои подсъдими. Днес Пегнезов е съдия в Софийския апелативен съд. Наказанието е по едно от обвиненията - за длъжностно престъпление - че като председател на съда Пенгезов не е провел обществена поръчка по проект за изграждане на информационна система като проектът е финансиран от Оперативна програма \"Административен капацитет\" (ОПАК). Заради това са настъпили вредни последици - финансирането бе спряно. Вместо да обяви обществена поръчка, Пенгезов сключил граждански договори с изпълнители, а в последствие били изготвяни документи със задна дата, в които се твърди, че експерти по информационни технологии са били наети след провеждането на процедури. Съдебният състав с председател Снежина Колева подчерта, че от престъплението не са настъпили щети за Военно-апелативния съд. Сред подсъдимите първоначално беше и бившият началник на кабинета на премиера Пламен Орешарски и бивш ръководител на дирекция ОПАК към Министерството на финансите Мария Дивизиева. Делото срещу нея бе прекратено още преди да бъдат прочетени присъдите заради изтекла давност. Обвинения бяха повдигнати и на друг бивш председател на Военно-апелативния съд в София - полк. Петко Петков, на неговия бивш заместник - полк. Владимир Димитров, както и на Атина Мавридис, Петя Гергова, Людмил Симеонов и Крум Симеонов. Разследването по случая се води от 2010 година, но то беше подновено, след като Пенгезов обяви намерението си да се кандидатира за втори мандат, начело на апелативния съд. В началото на май 2014 година май му бяха повдигнати четири обвинения. Прокуратурата твърди, че в периода от 28 октомври 2008 г. - 8 юли 2009 г. като председател на Военно-апелативния съд - София, не изпълнил задълженията си по служба и не провел процедура за възлагане на обществена поръчка по реда на Закона за обществените поръчки за изпълнението на две дейности от финансираното по програмата ОПАК изграждане на Информационна система за прозрачност на военните съдилища с общ размер на сумата 402 560 лв. Останалите три обвинения на Пенгезов са за съучастие в действия на Петър Петков, който през 2009 г. зае овакантения от Пенгезов председателски пост във Военно-апелативния съд. Делото започна през 2015 г., но случаят е от 2008 г., когато Министерството на държавната администрация и административната реформа (МДААР) и Военно-апелативният съд сключват договор, с който съдът започва изпълнение на проект по ОПАК на стойност 733 456,56 лева. Проектът е \"Информационна система за прозрачност във военните съдилища\", а парите трябвало да бъдат отпуснати на ВоАпС. В договора било записано, че е предвидено авансово плащане от 20%, междинни плащания за разходи по проекта и окончателно плащане. По сметка на съда е било преведена само сумата, предвидена за авансово плащане, но повече пари съдът не получил, като първо обясненията за това били за допуснати нарушения, а след това и със започналото разследване. Веселин Пенгезов, Петър Петков, Владимир Димитров, Атина Мавридис, Петя Гергова и изпълнителят по проекта Людмил Симеонов бяха признати за виновни само за това, че са предоставяли неверни сведения, за да получат пари от проекта. Въпреки че съдът ги призна за виновни, те няма да бъдат наказани, защото за това престъпление е изтекла давността. Петков и Пенгезов бяха обвинени и за присвояване сума в размер на 42 217 лв., получена като възнаграждение за изпълнител, по същия проект на ОПАК, но по това обвинение и двамата бяха оправдани. По същата причина изцяло бе отхвърлен и гражданският иск на Военно-апелативния съд. Освен това въпросните щети вече бяха покрити напълно от правителството, след като Военно-апелативният съд постигна окончателна присъда да бъдат платени над 400 000 лева заради това, че проектът е бил прекратен. Напълно оправдан заради липса на убедителни доказателства е другият изпълнител по проекта Крум Симеонов. Присъдата не е окончателна и може да бъде обжалвана и протестирана пред Софийския апелативен съд.\" - в. \"Дневник\".\"Бившият председател на агенцията за българите в чужбина Петър Харалампиев е платил гаранцията си от 100 000 лева и е излязъл от ареста, съобщава БНТ. В края на октомври 2018 г. Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. Обвиняемите обаче бяха редуцирани до четирима, а от тях само Харалампиев и секретарят на агенцията Красимир Томов останаха задържани под стража. В края на миналия месец спецсъдът остави в ареста бившия шеф на Агенцията, след като той за първи път поиска по-лека мярка за неотклонение. Петър Харалампиев бе кандидатура и предложение за назначаване като шеф на Държавната агенция за българите в чужбина на ВМРО.\" - в. \"Сега\".Противоречията с Македония по отношение на историята също са сред актуалните теми:\"Трябва много внимателно да следим процесите и да не допускаме кражбата на история, която непрекъснато се случва през последните столетия и особено - в най-ново време. Това археологът проф. Николай Овчаров каза днес пред журналисти в пресклуба на БТА. \"Трябва да припомня и ситуацията с кирилицата, за която преди две години се опитаха да кажат, че е направена в Македония\", добави той. \"Има теми, на които ние, историците, трябва да реагираме адекватно и максимално бързо, без да се конфронтираме със съседите си\", смята професорът. Овчаров коментира работата на междуведомствената комисия на България и Северна Македония, която трябва да изчисти историческите и образователните въпроси между двете страни. \"Работата на тази комисия трябва да е по-ясна, защото ние трудно научаваме какво се говори в тази комисия\", каза Овчаров. По думите му въпросите, които се поставят там, трябва да бъда подложени на много по-широко обсъждане.\" - в. \"24 часа\".\"Гоце Делчев се е самоопределял като българин и това е исторически факт. Това заяви президентът на Северна Македония Стево Пендаровски, цитиран от Нова Македония. Думите му в интервю за македонската телевизия \"Алсат\", което ще бъде излъчено довечера. Повече от седмица преговорите за общи чествания между България и Северна Македония буксуват след като избухна спор какъв е Гоце Делчев. Комшиите поискаха да честваме заедно паметта на героя на 7 октомври - датата на която Георги Димитров извършва национално предателство и праща в Скопие костите на Гоце. \"Има два неоспорими исторически факта и те трябва да залегнат в основата на компромис за личността и делото на големия революционер. В противен случай може да се създадат нови противоречия между нашите две държави. Гоце Делчев се е борил за автономията на Македония. Той дори е поискал да бъде погребан в независимата македонска държава. Безспорна историческа истина е, че той се е самоопределял като българин. Безспорна историческа истина е и че се е борил за независима македонска държава. Това е формулировката и най-добре е да подпишем споразумение и да не създаваме пречки, там където ги няма. Няма как да говорим, че през 1944 г. сме се събудили като македонци, защото с този подход няма да напреднем\", заяви Пендаровски. Македонски националисти призоваха Северна Македония да се бори за идентичността за Гоце Делчев без да се интересуват от последствията.\" - в. \"Стандарт\".", "date": "2019.06.22", "title": "Патриотите несъгласни с орязването на партийните субсидии, осъдиха условно съдия Пенгезов, Македония и историята…"}
{"url": "https://news.bg/int-politics/tramp-shte-nominira-mark-espar-za-shef-na-pentagona.html", "text": "Президентът на САЩ Доналд Тръмп ще внесе за утвърждаване в сената кандидатурата на Марк Еспър за министър на отбраната, съобщи CNN с позоваване на два източника от Белия дом.\"Очаква се президентът Доналд Тръмп да номинира министъра на сухопътните сили Марк Еспър за следващ министър на отбраната\", гласи информацията от източниците на CNN.По-рано беше съобщено, че Еспър ще поеме ролята на временно изпълняващ функциите на глава на Пентагона, след като Патрик Шанахан се оттегли от процедурата по утвърждаването му на поста.Шанахан беше назначен за временно изпълняващ длъжността на 1 януари, след като Джеймс Матис се оттегли заради несъгласия с Тръмп. През миналия месец президентът официално номинира Шанахан за титуляр начело на Пентагона.", "date": "2019.06.22", "title": "Тръмп ще номинира Марк Еспър за шеф на Пентагона"}
{"url": "https://news.bg/int-politics/pelosi-tramp-ne-saobshti-na-kongresa-za-podgotvyaniya-udar-sreshtu-iran.html", "text": "Председателката на Камарата на представителите в американския Конгрес Нанси Пелоси напомни на президента Доналд Тръмп, че по закон е длъжен предварително да информира конгресмените за каквито и да било военни действия срещу други държави.По думите й, не е трябвало да се инициират военни действие срещу Иран без одобрението на Конгреса, съобщава изданието The Hill.Припомняме, по-рано стана ясно, че президентът Тръмп е разпоредил въздушни удари срещу Иран, но впоследствие е размислил и ги е отменил в последния момент - когато самолетите вече са били във въздуха.Пелоси коментира пред журналисти, че в четвъртък тя и други лидери на Конгреса са били на среща с Тръмп в Белия дом, но никой от президентската администрация не й е съобщил за решението да се проведе военна операция срещу Иран.\"Ние излязохме (от срещата - б. р.) с идеята, че президентът смята да разгледа някои варианти. Но така и не бях предупредена, че се подготвя военен удар.\" - подчертава Пелоси.Тя допуска, че лидерите на републиканците в Конгреса може да са били информирани, но е категорична, че тя самата не е получила никаква информация.", "date": "2019.06.22", "title": "Пелоси: Тръмп не съобщи на Конгреса за подготвяния удар срещу Иран"}
{"url": "https://news.bg/int-politics/izvikaha-politsiya-v-doma-na-boris-dzhonsan-zaradi-shumen-skandal-s-priyatelkata-mu.html", "text": "В дома на кандидата за лидер на торите Борис Джонсън е пристигнала полиция, след като съседи са подали сигнал за шумен скандал. Рано сутринта в петък те са чули препирни, викове, писъци и тропане, съобщава \"Гардиън\".Шумният спор се е чувал извън пределите на имота, където Джонсън живее с приятелката си Кари Симъндс, която е бивша пресаташе на Консервативната партия.Съсед твърди, че са се чували виковете на жената, а след това е имало блъскане и тропане. Симъндс е крещяла на Джонсън да я остави и да се маха от апартамента й.Съседите са се притеснили и са почукали на вратата, за да разберат дали Джонсън и приятелката му са добре, но не е последвал отговор. Тогава те са подали сигнал и след минути на мястото са пристигнали две полицейски коли и ван. Те са си тръгнали, след като Джонсън и Симъндс са заявили, че са добре.", "date": "2019.06.22", "title": "Извикаха полиция в дома на Борис Джонсън заради шумен скандал с приятелката му"}
{"url": "https://news.bg/int-politics/sasht-vavedoha-novi-sanktsii-sreshtu-iran.html", "text": "САЩ въведоха нови санкции срещу Иран, обхващащи 12 физически и 13 юридически лица. Става дума за лица, свързани с ракетната програма на Техеран и посредници на Иран в Близкия Изток, ъобщи \"Гласът на Америка\".Санкциите са насочени срещу организации в Китай и Обединените арабски емирства, които помагат на режима в Техеран да се получава технологии и материали, необходими за развитието на иранската програма за производство на балистични ракети.Американското министерство на финансите заяви, че санкциите засягат както отделни лица, така и мрежа от компании, работещи с елитното подразделение \"Ал Кудс\" на Корпуса на стражите на ислямската революция и с подкрепяната от Иран ливанска терористична организация \"Хизбула\".\"Това са само първите крачки в отговор на провокативното поведение на Иран. (...) Иран има избор. Ще работим конструктивно с Иран когато изпълнява международните си ангажименти, но ще настояваме за категоричен отпор срещу дестабилизиращата дейност на Иран.\" - заяви високопоставен представител на американската администрация. По думите му, действията на иранската страна са недопустими и неприемливи\".", "date": "2019.06.22", "title": "САЩ въведоха нови санкции срещу Иран"}
{"url": "https://news.bg/world/printsovete-koito-se-okazvat-targovtsi-na-plat.html", "text": "Техни жертви в повечето случаи са момичета и млади жени, които биват подлъгвани с обещания за вечна любов, а вместо това се оказват принудени да проституират. Между 2014 и 2017 година почти 100 деца с германско гражданство са станали жертва на търговията с хора в интернет, става ясно от доклад на Експертната група срещу търговията с хора към Съвета на Европа (Greta). Според експертите, още в училище на децата би трябвало да се разясняват рисковете на общуването в интернет. Учителите и сътрудниците на службите за закрила на децата би трябвало да организират и специални курсове именно за такива случаи, препоръчват от Greta.През 2017 година в този капан само в Германия са се хванали 671 души - със 135 повече отколкото година преди това. Повечето от жертвите, станали обект на сексуална експлоатация, са момичета и млади жени предимно от Румъния, България, Унгария и Нигерия.Докладът на Greta се базира на интервюта и анкети, правени в Германия в периода 2015-а - март 2019-а година.Независимо от нарастващия брой на тези случаи, експертите са на мнение, че Германия отбелязва значителен напредък в борбата срещу търговията с хора. Важна роля в това отношение е изиграло адаптирането на германското наказателно право с Конвенцията срещу търговията с хора. Обект на критики обаче е това, че Германия продължава да няма стратегия или национален план за действие срещу тревожното явление. Освен това липсва система, документираща регистрираните случаи.В превенцията и борбата срещу търговията с хора има нужда и от повече мерки срещу трудовата експлоатация. Полицията и правосъдието би трябвало да бъдат подготвени по-добре, за да се справят ефективно с този вид престъпления, се отбелязва в документа.От американското министерство на външните работи пък обвиняват германското правителство, че изостава в борбата срещу нелегалната търговия с хора. Поради това в годишния доклад на министерството по въпроса, Федералната република е паднала от най-високото първо на второ място в класацията, обхващаща общо четири степени. \"Германското правителство не покрива изцяло минималните стандарти за ликвидирането на търговията с хора, но полага значителни усилия в това отношение\", пише в обосновката. В предишния доклад на Държавния департамент на САЩ се посочваше, че Германия се справя с изискванията.Похвала от Вашингтон има за това, че германските власти са разширили обхвата на разследванията си в сферата на търговията с хора и е била отпусната допълнителна финансова помощ за жертвите. Но пък се критикува обстоятелството, че присъдите спрямо санкционираните търговци на хора твърде често биват отменяни. Освен това броят на присъдите за този вид престъпления в Германия спадал от 2009-а година.Наравно с Германия Вашингтон нарежда Полша, Гърция, Италия, Ирландия и множество балкански държави. С водещи позиции в Европа са страните от Бенелюкс, Франция, Австрия и Великобритания. Определящи за класирането на съответната държава са не мащабите на търговията с хора, а усилията, които се полагат за нейното противодействие.", "date": "2019.06.22", "title": "Принцовете, които се оказват търговци на плът"}
{"url": "https://news.bg/world/papata-studentite-bogoslovi-tryabva-da-se-uchat-na-dialog-s-yudaizma-i-islyama.html", "text": "Студентите по богословие трябва да бъдат възпитавани в диалога с юдаизма и с исляма, за да разберат общите корени и различията на нашите религиозни идентичности, заяви папа Франциск на научна конференция в Неапол.По думите му, така студентите ще допринесат за изграждане на общество, което цени разнообразието и насърчава уважението, братството и мирното съжителство, предаде радио \"Ватикана\".\"Призвани сме за диалог с мюсюлманите, за да изградим бъдещето на нашите общества и нашите градове; призовани сме да ги считаме за партньори в изграждането на мирно съвместно съществуване, дори при наличието на фанатични групи, които са врагове на диалога\", подчерта папата.\"Диалогът не е магическа формула, но със сигурност помага за обновление на богословието, когато се приема сериозно, когато е насърчаван и подпомаган от преподаватели и студенти, както и с други форми на познание и с други религии, особено юдаизма и исляма.\" - посочи главата на Римокатолическата църква.Говорейки пред учени и преподаватели по богословие, папата подчерта, че богословието е призвано да бъде \"богословие на гостоприемството, което да развие автентичен и искрен диалог със социалните и граждански институции, с университетски и изследователски центрове, с религиозни лидери и с всички жени и мъже с добра воля, за изграждане на мира на едно приобщаващо и братско общество и за съхранение на творението\".От Неапол папа Франциск призова за \"богословие на приемането\", основано на диалога и Евангелската вест, което допринася за изграждането на братско общество сред народите на Средиземноморието.", "date": "2019.06.22", "title": "Папата: Студентите богослови трябва да се учат на диалог с юдаизма и исляма"}
{"url": "https://news.bg/health/psihosotsialnata-rehabilitatsiya-da-stane-chast-ot-lechenieto-na-narkozavisimite.html", "text": "Нашата държава, за съжаление, не е показала воля в подпомагането борбата с наркотичните вещества и наркозависимите. Липсват съвременни и адекватни програми, стратегии на хартия има, но не и реални действия.Това мнение изрази пред news.bg Желяз Турлаков, основател и ръководител на първата терапевтична общност у нас. До този момент няма държавна политика, която разглежда проблема с наркозависимостта като социален, като според Турлаков това се дължи на липсата на интерес от страна на властимащите.В момента , част от Националния център за обществено здраве и анализи, като от МЗ уверяват, че трусове в системата няма да има. За  се заговори още преди една година, когато  срещу идея центъра да бъде настанен в квартала им.По думите му по всичко личи, че новата политика за закриване на Националния център по наркомании и алкохолизъм и преминаването му към Центъра за обществено здраве е добра. Проблем би имало за определени щатни работници, но в почти цялата европейска практика такъв тип институции няма.По думите на Турлаков Национален център по наркомании не е структура, която е подпомагала развитието на психосоциалната рехабилитация. Центърът през последните години не е обърнал нужното внимание за истинското подпомагане на психосоциалната рехабилитация, а спрямо новите зависимости именно тя не трябва да се пренебрегва. \"Освен да се сформират метадонови програми, не знам какво друго беше полезно на Националния център по наркомании.\"Така на практика центърът е загубил време, тъй като е изостанал в практиката. Затова и идеята за преструктуриране според Желяз Турлаков е правилна, тъй като може един бюджет от една фиктивна и куха структура да бъде насочен към ефективни и действащи програми.Затова Турлаков настоява психосоциалната рехабилитация да бъде подпомогната финансово от държавата. Националният център по наркомании така и не успя да поеме по такъв курс, коментира Турлаков.Той е инициирал редица срещи с представители на правителството, но до реални разговори не се е стигало. Неведнъж той е отправял запитване към Комисията по здравеопазване в Народното събрание с настояване зависимостите да минават по клинична пътека. \"Отдавна трябваше да се случи, проблемът на един зависим е като на удавника - как да се лекува е единствено и само негова грижа\", възмущава се Турлаков.Той алармира, че наркозависимите у нас се увеличават, като наред с това се променя и техният профил. Все повече хора посягат към синтетичната дрога. Наблюдава се и спад във възрастовата граница - около 14-годишна възраст. Турлаков обясни, че този нов тип наркотици не се третират по медикаментозен начин и най-ефективното средство в борбата срещу зависимостта е психосоциалната терапия.Точна статистика за наркоманиите в България не се води, отсече Турлаков, но цитира данни на Световната здравна организация, според която злоупотребяващите с наркотични вещества у нас са около 300 000 души. Към число на жертвите на зависимостта според него обаче трябва да се прибавят и членовете на семействата на наркозависимите, тъй като те също са засегнати.Относно предложението за легализация на притежанието н 3 грама марихуана за лични нужди Турлаков смята, че България не е готова за тази крачка. \"Има много неизвестни в тази сфера, а и много НПО-та \"мътят водата\" с непроверени факти и данни и използват истории на болни\", коментира той. Според неговото лично убеждение притежанието на трева не трябва да се легализира. Като довод за това той изтъкна липсата на елементарни социални служби в сферата. Затова и смята, че няма да има ефективен контрол.", "date": "2019.06.22", "title": "Психосоциалната рехабилитация да стане част от лечението на наркозависимите"}
{"url": "https://news.bg/society/piyan-vandal-schupil-vratata-na-redaktsiyata-na-duma.html", "text": "50-годишен пиян мъж счупил вратата на редакцията на вестник \"Дума\" на столичната улица \"Позитано\".Мъжът е задържан на място, веднага след инцидента, съобщиха за news.bg от пресцентъра на МВР.Около 2.30 часа през нощта в централата на МВР е получен сигнал, според който мъж във видимо нетрезво състояние счупил стъклото на входната врата на офис сградата.На място веднага пристигнал полицейски патрул, който бил в близост до мястото. Униформените установили, че вратата била счупена от пиян мъж, който бил клиент на съседен бар.Мъжът излязъл от бара. После опитал да влезе отново, но вратата била заключена. Тогава той в афекта си решил, че ще си направи път и счупил вратата с намираща се наблизо саксия.Оказало се, че е сбъркал вратите.Мъжът е задържан за срок до 24 часа.Припомняме, по-рано днес от пресцентъра на БСП съобщиха, че . Според червените актът бил поредното посегателство върху свободните медии у нас.Това не е първият път, в който червените тълкуват подобни прояви по този начин. В края на месец февруари офисът на Делегацията на българските социалисти в Европейския парламент в Бургас . Тогава от БСП попитаха: \"Кой се страхува от БСП? Такива избори ли да очакваме?!\" Впоследствие се оказа, че витрина била счупена от младеж, а инцидентът станал абсолютно случайно и неволно - при сборичкване на улицата с приятели.  ", "date": "2019.06.22", "title": "Пиян вандал счупил вратата на редакцията на \"Дума\""}
{"url": "https://news.bg/bulgaria/shest-koraba-s-imena-na-balgarski-varhove-stroi-kitay-za-rodniya-flot.html", "text": "Шест нови кораба за насипни товари строи Китай за \"Български морски флот\", съобщава БГНЕС.Те ще носят имената на български върхове. \"Рожен\" е името на един от плавателните съдове, строени през последните две години в една от китайските корабостроителници край Шанхай.Неговата водоизместимост е 45 000 тона. \"Рожен\" бе спуснат на вода на 21 януари тази година. Корабът е поръчан и е собственост на \"Български морски флот\", плаващ под малтийски флаг.Други шест кораба за родния флот се строят в най-голямата частна и трета по големина в Китай корабостроителница.Първият - \"Плана\", ще бъде пуснат на вода на 17 юли. Следващият - \"Миджур\", се очаква да бъде предаден на 25 септември. Останалите носят имената \"Бузлуджа\", \"Мальовица\", \"Милин камък\" и \"Околчица\".От генералното ни консулство в Шанхай следят отблизо строежа на корабите. Според тях това е един от най-добрите примери за работещи връзки в двустранните отношения.", "date": "2019.06.22", "title": "Шест кораба с имена на български върхове строи Китай за родния флот"}
{"url": "https://news.bg/disasters/trima-zaginali-i-desetki-raneni-pri-pozhar-v-tsentara-na-parizh.html", "text": "Трима души загинаха при пожар в жилищна сграда в центъра на Париж, съобщава RT.Други 28, сред които и пожарникар, също са пострадали заради вдишване на дим.По информация на пожарните служби едната от жертвите е скочила през прозореца, докато другите двама са загинали в пламъците.Общо 200 пожарникари и 50 пожарни са се включили в гасенето на огъня.По непотвърдена информация пламъците са тръгнали от стълбището. Именно то и ресторантът, помещаващ се на първия етаж, са били най-засегнати от пожара.", "date": "2019.06.22", "title": "Трима загинали и десетки ранени при пожар в центъра на Париж"}
{"url": "https://news.bg/world/i-edin-kurshum-sreshtu-iran-shte-zapali-blizkiya-iztok.html", "text": "Иран предупреди САЩ да внимават. И най-малката агресия срещу ислямска република би била взривоопаснаа, обясни говорителят на въоръжените сили на Иран генерал Аболфазл Шекарчи пред АФП.Според него днес ситуацията в региона е по-благоприятна за Иран. Ако врага като САЩ или нейните съюзници направили грешката да осъществят военна интервенция срещу някоя от държавите, те щели да запалят бурето с барута.Това щяло да подпали региона и интересите на САЩ в Близкия Изток щели да бъдат смазани.Припомняме, че президентът на САЩ Доналд Тръмп разкри, че е спрял военна атака срещу Иран буквално . Атаката трябвало да бъде отговор срещу свалянето на безпилотния самолет на САЩ. Тръмп попитал генералите колко души ще умрат при удара, при което му отговорили, че 150 души ще умрат. Това не бил пропорционален отговор срещи свалянето на дрона.", "date": "2019.06.22", "title": "И един куршум срещу Иран ще запали Близкия Изток"}
{"url": "https://news.bg/regions/selo-v-petrichko-e-bez-kanalizatsiya-v-21-vek.html", "text": "Петричкото село Кавракирово, в което живеят над 1600 души, все още няма канализация, съобщава БНТ.Въпреки че населеното място е с над 100 годишна история, има десетки млади семейства и основно училище, в него няма елементарни битови условия за живеене.В домовете на хората почти няма санитарни възли, а разходите за поддържане на септичните ями са значителни - курс на специализиран автомобил за почистване струва между 80 и 100 лева.Вече е изготвен инвестиционен проект за изграждане на вътрешна канализационна мрежа и външен колектор, който трябва да сложи край на необичайния за 21 век проблем.Жителите се надяват скоро да имат канализация. В противен случай е много вероятно едно живо село с млади хора да се обезлюди.", "date": "2019.06.22", "title": "Село в Петричко е без канализация в 21 век"}
{"url": "https://news.bg/bulgaria/dvanadeset-raneni-sred-koito-i-8-detsa-pri-katastrofata-v-loveshko.html", "text": "Дванадесет души, всички от Червен бряг, са били ранени днес  предаде \"24 часа\".Припомняме, че сред тях са 8 деца.Всички пострадали са без опасност за живота.След направените им прегледи двама от пострадалите възрастни остават за лечение в ловешката болница. Други трима, сред които и едно дете, са предпочели лечение в друго болнично заведение. Сигналът е подаден малко след 14 часа.По първоначална информация водачът на буса не е спазил предимство и се е ударил в лека кола.Обстоятелствата за възникването на инцидента се доизясняват.", "date": "2019.06.22", "title": "Дванадесет ранени, сред които и 8 деца, при катастрофата в Ловешко"}
{"url": "https://news.bg/regions/gradushka-i-poroy-udariha-slivensko.html", "text": "Градушка и порой удариха Сливенско днес, предаде bTV.Повече от час са продължили валежите в Сливен и областта.Изчисляват се щетите.Има данни за наводнения.Очаква се утре в цялата страна валежите да продължат, на места придружени с гръмотевици и градушки.", "date": "2019.06.22", "title": "Градушка и порой удариха Сливенско "}
{"url": "https://news.bg/world/dzhonsan-darzhi-na-brekzit-v-srok-otkazva-komentar-za-lichniya-si-zhivot.html", "text": "Считаният за фаворит за следващ британски премиер и лидер на консерваторите Борис Джонсън е твърдо решен Кралството да напусне Европейския съюз както е по план - до 31 октомври, предаде \"Ройтерс\".Той подкрепя Брекзит, със или без сделка.Това заяви той на предизборно събитие.Джонсън обаче избегна въпроси около личния си живот, като не коментира последния скандал, в който бе замесен.Той заяви, че избирателите се интересуват от позициите му по важни за страната въпроси.В дома на кандидата за лидер на торите  пристигна полиция, след катоШумният спор се е чувал извън пределите на имота, където Джонсън живее с приятелката си Кари Симъндс, която е бивша пресаташе на Консервативната партия.Полицаите са си тръгнали, след като Джонсън и Симъндс са заявили, че са добре.Припомняме, че бившият външен министър на Обединеното кралствоот гласуването в Консервативната партия за наследник на премиера Тереза Мей.Той спечели със 162 гласа.Борис Джонсън и външният министър Джереми Хънт, който спечели подкрепата на 77 депутати, сега ще бъдат изправени пред последната битка за \"Даунинг стрийт\" 10.Министърът на околната среда, след като получи 75 гласа. Председателят на изборната комисия Шерил Гилан разкри, че всички 313 депутати на торите са гласували.", "date": "2019.06.22", "title": "Джонсън държи на Брекзит в срок, отказва коментар за личния си живот "}
{"url": "https://news.bg/regions/dvama-zaginali-i-trima-raneni-pri-katastrofi-kray-haskovo.html", "text": "Двама души загинаха, а други трима са тежко ранени в две жестоки катастрофи край Хасково в петък и събота, предаде \"24 часа\".Всички те са млади хора, на 19 години.Наложило се е спасителните екипи да режат колите, за да вадят труповете и пострадалите.Едната катастрофа, на шосето откъм Кърджали, е била предизвикана от избягало стадо биволи.Шофьорът е на командно дишане в болница.Другите младежи са с повърхностни наранявания.", "date": "2019.06.22", "title": "Двама загинали и трима ранени при катастрофи край Хасково "}
