{"url": "https://news.bg/world/islyamska-darzhava-poe-otgovornost-za-atakata-v-sankt-peterburg.html", "text": "Групировката \"Ислямска държава\" пое отговорност за атаката в в хранителен магазин в руския град Санкт Петербург, предаде Sky News. Това съобщение бе разпространено по обичайния за джихадистите начин - чрез информационната им агенция \"Амак\".Не е било дадено нито едно доказателство в подкрепа на твърдението им обаче. Припомняме, че по-рано бяха разространени кадри с атентатора. При атаката няма загинали. 13 души пострадаха, от които 8 бяха хоспитализирани.Руският лидер Владимир Путин обяви, че става въпрос за терористичен акт.Разследващи обявиха, че", "date": "2017.12.29", "title": "\"Ислямска държава\" пое отговорност за атаката в Санкт Петербург"}
{"url": "https://news.bg/finance/blizo-2-4-mlrd-izlishak-v-darzhavniya-byudzhet-otchete-vlastta.html", "text": "Салдото в държавния бюджет към ноември 2017 г. е положително в размер на 2 385 800 000 лв. (2,4 % от прогнозния БВП), съобщават от Министерството на финансите. В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи.Постъпилите приходи и помощи по Консолидираната фискална програма (КФН) към ноември 2017 г. са в размер на 31 903 400 000 лв. или 90,0% от годишните разчети.Съпоставени със същия период на предходната година, данъчните и неданъчните приходи нарастват с 2 394 300 000 лв. (8,5 %), докато постъпленията от помощи са по-ниски.Общата сума на данъчните постъпления, вкл. приходите от осигурителни вноски, възлиза на 26 778 100 000 лв., което представлява 95,5% от планираните за годината приходи. Съпоставено с данните към ноември 2016 г. данъчните постъпления нарастват номинално с 9,6 % (2 338 000 000 лв).Приходите от преки данъци са в размер на 4 818 300 000 лв. или 94,6% от предвидените в разчетите за годината, като спрямо същия период на предходната година нарастват с 482 000 000 лв (11,1%).Приходите от косвени данъци са в размер на 13 407 500 000 лв., което е 95,6% от разчетите за годината. Съпоставено с данните към ноември 2016 г., постъпленията в групата нарастват с 849 200 000 лв. (6,8 %).Постъпленията от ДДС са в размер на 8 591 000 000 лв. или 97,8% от планираните. Съпоставени с предходната година, приходите от ДДС нарастват с 656 600 000 лв. (8,3%). Размерът на невъзстановения ДДС към 30 ноември 2017 г. е 62 200 000 лева.Приходите от акцизи възлизат на 4 609 600 000 лв. (91,5 % от разчетените за годината). Постъпленията от мита са 173 800 000 лв. или 104,7 % спрямо разчета за годината.Постъпленията от други данъци (вкл. имуществени данъци и др. данъци) са в размер на 969 300 000 лв. или 97,8% изпълнение на годишните разчети.Приходите от социално и здравноосигурителни вноски са 7 583 000 000 лв., което представлява 95,6 % от разчетените за годината. Съпоставено със същия период на предходната година, приходите от осигурителни вноски нарастват номинално с 14,4% (956 100 000 лева).Неданъчните приходи са в размер на 3 880 300 000 лв., което представлява 81,6% изпълнение на годишните разчети.Приходите от помощи са в размер на 1 245 000 000 лв. или 47,1% от планираните за годината.Разходите по КФП (вкл. вноската на България в бюджета на ЕС) към ноември 2017 г. възлизат на 29 517 500 000 лв., което е 80,3% от годишните разчети. За сравнение, разходите по КФП за същия период на 2016 г. бяха в размер на 27 618,9 млн. лева.Нарастването на разходите спрямо края на ноември 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия (от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд \"Пенсии за лицата по чл. 69\" с 20 пр. п. спрямо 2016 година.Нелихвените разходи са в размер на 27 942 100 000 лв., което представлява 80,9% от годишните разчети. Текущите нелихвени разходи към ноември 2017 г. са в размер на 25 928 600 000 лв. (91,5 % от разчета за годината), капиталовите разходи (вкл. нетният прираст на държавния резерв) възлизат на 2 013 500 000 лв. (32,5 % от разчетите към ЗДБРБ за 2017 г.). Лихвените плащания са в размер на 759 000 000 лв. или 91,8 % от планираните за 2017 г.Частта от вноската на България в бюджета на ЕС, изплатена към 30.11.2017 г. от централния бюджет, възлиза на 816,4 млн. лв.Размерът на фискалния резерв към 30 ноември е 11,9 млрд. лв., в т.ч. 11,3 млрд. лв. депозити на фискалния резерв в БНБ и банки и 0,6 млрд. лв. вземания от фондовете на Европейския съюз за сертифицирани разходи, аванси и други.", "date": "2017.12.29", "title": "Близо 2,4 млрд. излишък в държавния бюджет отчете властта"}
{"url": "https://news.bg/world/gartsiya-ray-za-falshivi-pasporti.html", "text": "Гърция е \"рай за фалшиви паспорти\". Това пише германският таблоид \"Билд\", цитиран от гръцкия вестник \"То вима\".През тази година гръцката полиция е разбила пет големи мрежи за фалшиви паспорти.Проблемът с фалшивите документи е принудил германските власти да отменят шенгенските правила за гръцки граждани и пътуващите до Гърция, което принизява гражданите на балканската страна до граждани на държави, които не са членки на ЕС.Според германското издание фалшив гръцки паспорт с билет до Германия струва между 4 000 и 5 000 евро.Фалшификаторите дават гаранция. Посредник ескортира \"клиентите\" до летището и ако те не успят да преминат проверките, парите им се възстановяват. Купувачите дават част от сумата при поръчването на фалшив паспорт и останалата част, когато достигнат крайната дестинация.Репортер на \"Билд\" твърди, че е закупил фалшив паспорт в Атина. \"\", пише \"Билд\".Репортерът разкрива, че се е срещнал с посредник в кафене в Атина преди Коледа. Той разкрил, че е германски журналист и иска да пътува до Сирия през Турция. Макар че посредникът първоначално се усъмнил, той посъветвал репортера да закупи български паспорт. Журналистът го направил, използвайки името Петър Иванов.Посредникът твърдял, че може да се сдобие с паспорта на всяка държава, включително и на Канада. По думите му за бежанците италианските и гръцките паспорти са най-добрите. Тези, които могат да преминат през проверките на летищата, са по-скъпи.Журналистът закупил по-евтин паспорт за 2000 евро, тъй като не трябва да преминава през проверки на летище.Посредникът добавил, че откакто германски служители са разположени в Гърция, проверките са по-детайлни и съответно цената на фалшивите паспорти се е покачила.В момента най-лесният начин да се достигне до Германия с фалшив паспорт е първо да се лети до Италия и оттам с влак на север, допълва \"Билд\".", "date": "2017.12.29", "title": "Гърция - „рай за фалшиви паспорти”"}
{"url": "https://news.bg/crime/nad-18-hil-narusheniya-na-patya-za-sedmitsa.html", "text": "За период от една седмица между 18 и 24 декември от Пътна полиция са установили 18 081 нарушения на пътя.От тях случаите на употреба на алкохол са били 286, като в 137 от тях пробата на водачите е показала над 1,2 промила, съобщават от пресцентъра на МВР.Да шофират след употреба на наркотици са засечени 50 души.Актовете и фишовете, съставени за всички констатирани нарушения, са 16 143.Дерегистрираните през периода моторни превозни средства са 425: за управление без книжка - 281; за шофиране след употреба на алкохол - 124; за управление под въздействие на наркотици - 20.По време на коледните празници - от 22 до 27 декември - са установени и наказани 230 водачи, седнали зад волана след употреба на алкохол. За същия период са издадени 4 484 електронни фиша.Тежките катастрофи са 101, при девет от тях са загинали 17 души. В повечето от случаите причините за възникване на инцидентите са по вина на водачите - каране с превишена и несъобразена с пътните условия скорост, навлизане в лентата за насрещно движение и употреба на алкохол. ", "date": "2017.12.29", "title": "Над 18 хил. нарушения на пътя за седмица "}
{"url": "https://news.bg/world/kak-proizvedeni-v-rumaniya-i-balgariya-orazhiya-sa-popadnali-v-ratsete-na-islyamska-darzhava.html", "text": "Близо ¼ от загубените от ДАЕШ (\"Ислямска държава\") оръжия в Ирак и Сирия са произведени в Румъния, България и Унгария.Това става ясно от  на Организацията за изследване на оръжия в райони на конфликт (Conflict Armament Research), информира Евронюз.Държавите от Източна Европа несъзнателно са въоръжили ДАЕШ с оръжия и муниции.Трите европейски държави са продали оръжия на САЩ и Саудитска Арабия, които са попаднали във враждебни на ДАЕШ групи. При боевете в двете арабски държави оръжията след това са попаднали в ръцете на терористичната групировка.Организацията, направила изследването, отбелязва в доклада си, че произведено в ЕС оръжие е продадено на САЩ, след което е доставено на сирийска опозиционна група и е попаднало в ръцете на ДАЕШ в рамките само на два месеца.33,18% от загубените от ДАЕШ оръжия са произведени в ЕС.Румъния, България и Унгария са основните европейски държави, сред които влизат също Германия, Полша и Чехия.Организацията за изследване на оръжия в райони на конфликт пояснява, че САЩ и Саудитска Арабия са закупили оръжия от страни членки на ЕС и след това са ги доставили на опозиционни групи.Неправителствената организация е установила, че много от оръжията, попаднали в ръцете на ДАЕШ, са изнесени от България за Саудитска Арабия.Според организацията обаче доставените от България оръжия за Рияд не могат да бъдат прехвърлени на трета страна. Така Саудитска Арабия е нарушила ангажиментите си към България, ако предварително не е поискала съгласието на София.САЩ пък многократно са доставяли произведени в ЕС оръжия и муниции за опозицията в сирийския конфликт.Муниции от ЕС също са попаднали в ръцете на ДАЕШ. Румъния (13,25%) и България (4,4%) са водещи от ЕС по отношение муниции, които са иззети от терористите.", "date": "2017.12.29", "title": "Как произведени в Румъния и България оръжия са попаднали в ръцете на „Ислямска държава”?"}
{"url": "https://news.bg/regions/sedem-dni-bedstveno-polozhenie-obyaviha-v-pazardzhik.html", "text": "Кметът на Пазарджик Тодор Попов обяви бедствено положение заради проблема с регионалното депо за отпадъци, съобщава БГНЕС.Бедственото положение влиза в сила от днес и ще продължи седем дни.До проблема със сметосъбирането се стигна заради директива на Европейската комисия, според която от 1 януари трябва да се закрият всички сметища, които не отговарят на изискванията. От понеделник общините в Пазарджишка област трябва да извършват сметосъбиране и извозване към регионалното депо. Там обаче липсва оператор.Според Попов обявяването на бедствено положение било наложително.Кметът на Пазарджик призова кметовете на останалите 8 засегнати общини също да обявят бедствено положение, защото проблемът засяга цялата област. Следващият петък ще стане ясно дали бедственото положение ще бъде удължено.Заместник-кметът Петър Петров заяви, че частичното бедствено положение ще отпадне в момента, в който се подпише договор с оператор за новото депо. Тази процедура се обжалвала и от общината не можели да подпишат такъв договор.Припомняме, в подобна ситуация са и няколко общини в област Благоевград. Става въпрос за общините Благоевград, Бобошево, Симитли, Кочериново и Рила, чиито депа ще бъдат закрити от 1 януари. Там обаче не се говори за обявяване на бедствено положение заради проблема с отпадъците.Вчера кметът на Благоевград Атанас Камбитов заяви, че , където 10% от капацитета на съоръженията ще се освободят за отпадъците на общините в нужда. Камбитов посочи и че местната власт ще поиска финансова помощ от държавата за покриването на разходите по превозване на боклука, които ако не се поемат от държавата, .По думите на кмета строежът на новото депо в областния град ще започне в края на месец януари. Това стана повод общинският съветник Калоян Хаджийски да поиска .", "date": "2017.12.29", "title": "Седем дни бедствено положение обявиха в Пазарджик "}
{"url": "https://news.bg/world/35-ma-bolni-sa-evakuirani-ot-predgradie-na-damask.html", "text": "Най-малко 35-ма болни са били евакуирани от предградие на сирийската столица Дамаск, според здравни организации и сирийски власти, предадоха световните информационни агенции. Сред тях има и много деца. В операцията участва Червеният полумесец. Съобщения и снимки от акцията се появиха в социалните мрежи. Припомняме, че Източна Гута е под контрола на бунтовниците. Там живеят 400 000 души. От ООН предупредиха по-рано, че около 500 пациенти се намират в района и сред тях има много деца.Те са тежко болни и ги очаква смърт, ако не им бъде оказана спешна помощ.Не е ясно дали ще могат да бъдат преместени всички те.В \"Туитър\" се появиха снимки от евакуацията.От 2013 година достъпът до медицинска помощ и хранителни продукти е прекъснат.  ", "date": "2017.12.29", "title": "35-ма болни са евакуирани от предградие на Дамаск"}
{"url": "https://news.bg/world/obyaviha-prichinata-za-nay-golemiya-pozhar-v-nyu-jork-ot-27-g.html", "text": "Кметът на Ню Йорк Бил де Блазио съобщи, че разследващите вярват, че възникналият в \"Бронкс\" пожар, при който загинаха 12 души, е предизвикан от дете, което си е играело с печка, информират АП и Ройтерс.Комисар Даниел Нигро поясни, че момченце на 3 г. и половина си е играело с печка.Кметът добави, че пожарът е възникнал на първия етаж на сградата.Де Блазио разкри, че четирима души все още се борят за живота си след възникналия вчера вечерта пожар. Полицията обяви, че сред загиналите има четири деца, включително три момиченца на 1,2 и 7 г. и едно момче. Не се разкрива възрастта на загиналото момче.Загиналите са на възраст между 1 и 63 г.Някои от живущите са успели да избягат, но пожарът толкова бързо се е разпространил, че мнозина не са успели да напуснат апартаментите си.Първите пожарни екипи са спасили най-малко 12 души. Повече от 160 пожарникари са били мобилизирани.В 5-етажната сграда е имало 26 апартамента. Най-малко шест нарушения са отчетени при стопанисването на сградата. Според градска агенция преди месец в апартамент на първия етаж е бил засечен въглероден оксид и пушек.Вярва се, че сградата е на повече от 100 г.Това е най-смъртоносният пожар в Ню Йорк от десетилетия. През 1990 г. пожар в нощен клуб в \"Брокс\" отне живота на 87 души.", "date": "2017.12.29", "title": "Обявиха причината за най-големия пожар в Ню Йорк от 27 г. "}
{"url": "https://news.bg/economics/70-signali-za-narusheniya-po-praznitsi-poluchi-kzp.html", "text": "Около 70 сигнали на граждани са постъпили в Комисията за защита на потребителите през петте почивни дни.Основните сигнали са за отказ на търговците да уважат рекламация за дефектна стока. В 8-10% от проверките на Комисиятасе установяват такива нарушения. Това съобщи Нова председателят на институцията Димитър Маргаритов в ефира на \"Нова\", съобщиха от пресцентъра на . Срещат се и нелоялни търговски практики като недостатъчни наличности на промоционални стоки или опити клиентът да бъде принуден да си купи нещо в комплект с друго уж на по-изгодна цена, а да се окаже, че може и поотделно по-евтино. Те са често явление и по празници. Закупените през интернет подаръци с представянето на платежен документ могат да бъдат върнати безпроблемно в предвидения по закон срок от 14 дни. припомни той.Маргаритов коментира и други проблеми пред потребителите по празници. Той предупреди, че е възможно наличностите в банкоматите да се изчерпат, поради софтуерни или други технически проблеми да бъде отчетена трансакция или пък банкоматът да глътне картата.\"е\", информира той. ", "date": "2017.12.29", "title": "70 сигнали за нарушения по празници получи КЗП"}
{"url": "https://news.bg/regions/v-pazardzhik-sarditi-na-neno-dimov-zaradi-lavchetata.html", "text": "Ще си търсим правата за лъвчетата Масуд и Терез, които община Разград дари на община Пазарджик. Това обяви кметът на Пазарджик Тодор Попов, цитиран от БГНЕС.Според него намесата по казуса на министъра на околната среда и водите Нено Димов е крайно недопустима. Преди седмица след протест на природозащитници министърът обяви, че животните няма да бъдат настанени в пазарджишкия зоопарк, а ще бъдат изпратени в Холандия.Сагата с двете лъвчета започна, след като стана ясно, че са гледани при абсолютно неподходящи условия в Разград и се наложи намесата на доброволци, за да оцелеят. Беше намерена и възможност лъвчетата да бъдат преместени в среда, възможно най-близка до естествената.Междувременно обаче Пазарджик поиска Терез и Масуд, а Общинският съвет в Разград ги даде - макар към момента да няма условия за отглеждането им на новото място. Появиха се съмнения, че лъвчетата в крайна сметка ще отидат в частна колекция. В същото време определени медийни кръгове започнаха масирана кампания срещу доброволците, които до момента са се борили за живота на Терез и Масуд.Тогава министърът на околната среда и водите Нено Димов се намеси и обяви, че лъвчетата ще отидат в специализиран център в Холандия.\"Никога не сме казвали, че ще вземем сега лъвчетата, а като пораснат и им създадем необходимите условия\", уточни кметът Тодор Попов. Той посъветва природозащитниците да се научат на възпитание и тогава да имат претенции към спасяването на животните.", "date": "2017.12.29", "title": "В Пазарджик сърдити на Нено Димов заради лъвчетата"}
{"url": "https://news.bg/world/diplomatichesko-naprezhenie-mezhdu-sloveniya-i-harvatiya.html", "text": "Дипломатическо напрежение между Словения и Хърватия заради дългогодишен граничен спор, съобщава АП.Словения обяви, че от този уикенд ще започне прилагането на взето през юни международно арбитражно решение, което гарантира на страната безпрепятствен достъп до Адриатическо море.В дипломатическа нота до Хърватия Словения протестира заради нарушения на границата от юни.Хърватия отхвърли решението на базирания в Холандия арбитраж. В нота от четвъртък Загреб призовава Словения да се въздържа от едностранни действия.Няма информация за големи инциденти по спорната граница.Хърватски рибари съобщават, че са били спрени от словенски патрулни лодки.През юни постоянният арбитражен съд постанови, че по-голямата част от района на Пиранския залив, споделян между двата съседа, е в териториалните води на Словения и че Словения трябва да има морски коридор през водите на Хърватия до международни води.Шестмесечният краен срок на Хагския съд за изпълнение на решението изтича на 29 декември.", "date": "2017.12.29", "title": "Дипломатическо напрежение между Словения и Хърватия"}
{"url": "https://news.bg/bulgaria/poreden-protest-na-ekolozi-sreshtu-vtoriya-lift-nad-bansko.html", "text": "Пореден протест на еколози се провежда тази вечер в центъра на столицата, предаде \"Фокус\". Той е под надслов \"Няма да дадем ПИРИН на мафията\". За кратко отново е било блокирано движението. Протестиращите са се насочили към \"Орлов мост\". Те носят плакати с надписи Хората изразиха несъгласие с промяната в плана за управление на Национален план \"Пирин\" и инициативата за изграждане на втория лифт над Банско, зад която виждат желание да бъдат изсечени и продадени вековни гори.Припомняме, че такава демонстрация се проведе и снощи.  Недоволните се заканиха не само да продължат с демонстрациите през следващата година, но и да отнесат въпроса до Брюксел и съда.При вземането на решението за изграждане на нова туристическа кабинкова линия в ски зона Банско и съпътстващата я инфраструктура правителството е търсило баланс между опазването на околната среда и икономическото развитие на страната ни. В това увери по-рано министърът на околната среда и водите Нено Димов.", "date": "2017.12.29", "title": "Пореден протест на еколози срещу втория лифт над Банско "}
{"url": "https://news.bg/world/nyama-sdelka-za-zashtita-na-mechtatelite-bez-pari-za-granichna-stena-predupredi-tramp.html", "text": "Американският президент Доналд Тръмп предупреди, че всяко споразумение за разрешаване съдбата на младите нелегални имигранти трябва да бъде обвързано с отделяне на средства за изграждане на стена по южната граница на САЩ, пише \"Гардиън\".Не е ясно дали намесата на държавния глава ще осуети опитите за намиране на компромис по казуса.Говорители на лидери на Демократическата партия в Конгреса обявиха, че очакват да се възобновят \"сериозни преговори\" за имиграцията, когато законодателният орган се събере през следващата седмица.В САЩ има около 700 000 \"мечтатели\" - нелегални имигранти, които са докарани в щатите още като деца.През септември Тръмп обяви, че отменя програмата DACA (Deferred Action for Childhood Arrivals), прилагана от бившия президент Барак Обама от 2012 г. Програмата позволява на нелегално пребиваващите младежи в САЩ законно да учат и работят.Доналд Тръмп директно остави съдбата на младите имигранти в ръцете на Конгреса. Законодателите ще трябва да намерят законодателно решение до 5 март.\"\", написа президентът на САЩ в \"Туитър\".Изграждането на стена по границата с Мексико е едно от основните предизборни обещания на милиардера. Но демократите категорично обявиха, че няма да подкрепят имиграционно законодателство или отпускане на държавни средства за изграждане на стена. В същото време Демократическата партия е под растящ натиск да прокара законодателство, което ще защити \"мечтателите\" от депортация.Междувременно \"Политико\" съобщава, че шефът на канцеларията на Белия дом Джон Кели ще се срещне с лидерите на демократите и републиканците следващата сряда, за да обсъдят имиграцията.", "date": "2017.12.29", "title": "Няма сделка за защита на „мечтателите” без пари за гранична стена, предупреди Тръмп"}
{"url": "https://news.bg/int-politics/glavatari-na-islyamska-darzhava-evakuirani-ot-amerikanski-helikopteri-v-siriya.html", "text": "Американски хеликоптери са евакуирали главатари на терористичната групировка ДАЕШ (\"Ислямска държава\") от сирийската провинция Дейр ез Зор в провинция Хасеке в североизточната част на Сирия, съобщава сирийската държавна агенция САНА, цитирана от руски медии.Според източниците, на които се позовава САНА, в нощта на 28 декември няколко машини са летели в северните райони на Дейр ез Зор на ниска височина над лагера Ес Сад и са се приземили недалеч от град Хасеке.Както твърди сирийската държавна медия, на борда на хеликоптерите са се намирали главатари на ДАЕШ, бягащи към териториите на Сирийските демократични сили, които са подкрепяни от САЩ.Твърди се, че това не е първият път, когато главатари на терористите биват евакуирани с американски хеликоптери.Руското военно министерство неколкократно обвини Вашингтон, че имитира борба срещу тероризма в Сирия. От коалицията, оглавявана от САЩ, заявяват, че Вашингтон не предоставя помощ ДАЕШ.", "date": "2017.12.29", "title": "Главатари на \"Ислямска държава\" евакуирани от американски хеликоптери в Сирия? "}
{"url": "https://news.bg/world/31-raneni-pri-atentat-v-kolumbiya.html", "text": "Най-малко 31 души са били ранени при атентат в Колумбия, предаде Fox News. Това е станало в малък град северната част на страната. Взривното вещество е било хвърлено в нощен клуб. Извършителите пристигнали с мотор и успели да избягат. По-късно са били задържани двама души - мъж и жена. За това са потвърдили местните власти. Трима от ранените са в тежко състояние. Те са жени. По време на атентата в заведението са се намирали около 70 души. Повечето са пострадали при опита си панически да напуснат дискотеката. Според полицията, вероятно престъпна групировка е замесена в нападението. ", "date": "2017.12.29", "title": "31 ранени при атентат в Колумбия "}
{"url": "https://news.bg/world/sasht-planirat-da-vazstanovyavat-siriya.html", "text": "Военният министър на САЩ Джим Матис обяви, че очаква да види по-голямо американско гражданско присъствие в Сирия, включително контрактори и дипломати, докато борбата срещу ДАЕШ (\"Ислямска държава\") е към своя край и фокусът е към възстановяване, съобщава Ройтерс.САЩ имат около 2000 войници в Сирия, които се бият срещу ДАЕШ.Коментарите на Матис вероятно ще ядосат сирийския лидер Башар Асад, който многократно обяви, че САЩ незаконно действат на територията на арабската страна, отбелязва осведомителната агенция.\"\", изтъкна военният министър.За първи път Матис обявява, че ще бъдат увеличени дипломатите в райони на Сирия, освободени от присъствието на ДАЕШ.По-рано той обяви, че американските сили ще останат в Сирия до предотвратяване появата на \"ДАЕШ 2\".Министърът на отбраната поясни, че дипломатите ще работят за възстановяването на услугите, а също така те ще докарат и предприемачи., изтъкна той.Не е ясно колко дипломатически служители ще бъдат изпратени в Сирия и кога.САЩ прекъснаха дипломатическите си отношения със Сирия по време на войната.Запитан дали сирийските правителствени сили могат да попречат на плановете на Вашингтон, Матис отговори: \"Това вероятно ще бъде грешка\".", "date": "2017.12.29", "title": "САЩ планират да възстановяват Сирия"}
{"url": "https://news.bg/world/berlin-sas-spetsialni-zoni-za-sigurnost-za-zheni-za-nova-godina.html", "text": "Властите в германската столица Берлин са взели специални мерки за сигурност за новогодишните събития в центъра на града, предаде \"Ройтерс\".Определени са специални зони за сигурност за жени на площада при Бранденбургската врата.Те са предназначени за жертви на насилие, или жени, които се страхуват от посегателства. Ще бъдат разположени и екипи на Червения кръст. Това се казва в съобщение на полицията. Подобни мерки се взимат за първи път в Берлин. Те са били приложени на \"Октоберфест\" в Мюнхен тази година. Това се прави с цел избягване на случилото се в Кьолн преди година, когато много жени бяха нападнати от мъже мигранти. Тогава полицията бе критикувана заради бавното разследване на инцидентите. ", "date": "2017.12.29", "title": "Берлин със специални зони за сигурност за жени за Нова година"}
{"url": "https://news.bg/world/kitay-othvarli-kritikite-na-tramp-za-kndr.html", "text": "Китай отрече информация, че незаконно продава петролни продукти на Северна Корея, съобщава Ройтерс.Пекин реагира на коментар на американския президент Доналд Тръмп, който вчера заяви, че не е доволен, че азиатският гигант позволява доставянето на петрол за КНДР.\"\", каза Тръмп в интервю за вестник \"Ню Йорк таймс\".Тази седмица южнокорейският вестник Chosun Ilbo писа, позовавайки се на източници от правителството на Южна Корея, че американски сателити са засекли китайски кораби да прехвърлят петрол на севернокорейски плавателни съдове около 30 пъти от октомври.Говорител на китайското външно министерство отговори, че Пекин провежда разследване, въпреки че въпросният кораб не е акостирал на китайско пристанище от август и няма информация да е отплавал или акостирал на китайско пристанище.Представителят добави, че правителството не е наясно дали корабът е акостирал в други държави, пояснявайки, че медийната информация не е придружена с факти.Китай винаги прилага резолюциите на Съвета за сигурност на ООН срещу КНДР, а също така изпълнява международните си задължения. Никога няма да позволим на китайски компании и граждани да нарушат резолюциите, увери говорителят и добави, че ако се потвърдят нарушения на резолюциите, Китай сериозно ще се заеме с разрешаване на проблема.", "date": "2017.12.29", "title": "Китай отхвърли критиките на Тръмп за КНДР"}
{"url": "https://news.bg/world/apple-se-izvini-na-klientite-si.html", "text": "Apple се извини на клиентите си за промените в софтуера, които намалиха ефективността на по-старите модели на iPhone, за да бъдат предотвратени неочаквани изключвания, твърдейки, че не е действал с идеята да съкрати живота на продуктите, съобщава Money.bg.Компанията обеща да замени батериите срещу по-малка сума и да пусне софтуер през 2018 г., с който клиентите да могат да наблюдават здравето на батерията на телефона си.Потребителите ще могат да получат резервни батерии за iPhone, които вече не са гаранционни, срещу 29 долара, вместо досегашните 79 долара. Компанията ще пусне актуализация на операционната система iOS, която позволява на потребителите да видят дали състоянието на батерията на смартфона им оказва влияние върху производителността.Разкритото забавяне на софтуера, което доведе до значително по-бавна работа на iPhone 6 и iPhone 6s, провокира няколко клиенти на компанията да заведат дела срещу нея.Някои обвиниха Apple, че умишлено забавя работата на по-старите модели, за да насърчи потребителите да ги заменят с по-нови, по-скъпи модели. Цената на дребно на iPhone X, която започна да се продава миналия месец, започва от 999 долара.\"\", съобщиха от компанията в официално изявление.Apple обяви, че е представил софтуера в края на 2016 г., тъй като телефоните с по-стари батерии са склонни да се изключват, когато по-енергоемките процеси създават по-големи изисквания към захранването, отколкото биха могли да се справят с батериите.Това решение намали търсенето на батериите и ограничи проблема с изключването, но Apple заяви през последните месеци, че потребителите смятат, че забавянето на техните смартфони е станало недопустимо.", "date": "2017.12.29", "title": "Apple се извини на клиентите си"}
{"url": "https://news.bg/economics/nsi-otchita-spad-na-biznes-klimata-prez-dekemvri-s-1-6-punkta-spryamo-noemvri-2017-g.html", "text": "През декември 2017 г. общият показател на бизнес климата се понижава с 1.6 пункта спрямо ноември. По-неблагоприятен бизнес климат е регистриран в промишлеността, строителството и сектора на услугите, докато в търговията на дребно запазва приблизително равнището си от предходния месец. Това стана ясно от анкета на Националния статистически институт, информираха от НСИ.Съставният показател \"бизнес климат в промишлеността\" намалява с 1.9 пункта. Това се дължи на по-резервираните очаквания на промишлените предприемачи за бизнес състоянието на предприятията през следващите шест месеца. Анкетата отчита намаление и на осигуреността на производството с поръчки от чужбина, което е съпроводено и с понижени очаквания за дейността на предприятията през следващите три месеца.Несигурната икономическа среда и недостигът на работна сила остават основните пречки за развитието на бизнеса в промишлеността, строителството и услугите. През декември недостигът на работна сила бележи нов дългосрочен максимум (31.4%) от 2003 г. насам.По отношение на продажните цени в промишлеността преобладаващите очаквания на мениджърите са те да останат без промяна през следващите три месеца.През декември съставният показател \"бизнес климат в строителството\" спада с 3.5 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. Според тях получените нови поръчки през последния месец намаляват, като и прогнозите им за дейността през следващите три месеца са песимистични.Предприятията се затрудняват от несигурната икономическа среда, конкуренцията в бранша и недостигът на работна сила. Анкетата отчита отслабване на негативното влияние на първите два фактора.Мениджърите очакват продажните цени в строителството да се запазят през следващите три месеца. При търговията на дребно съставният показател \"бизнес климат в търговията на дребно\" запазва приблизително нивото си от ноември.Оценките на търговците на дребно за бизнес състоянието на предприятията и прогнозите им за развитието на техния бизнес през следващите шест месеца остават благоприятни.Обемът на продажбите и поръчките към доставчиците през следващите три месеца се очаква да се влошават.Според НСИ основният проблем за дейността в сектора отново е свързан с конкуренцията в бранша. На второ и трето място са недостатъчното търсене и несигурната икономическа среда, макар че през последния месец се наблюдава намаление на неблагоприятното им въздействие.По отношение на продажните цени очакванията на търговците са за известно увеличение през следващите три месеца.В сферата на услугите през декември съставният показател \"бизнес климат в сектора на услугите\" се понижава с 0.9 пункта. Това е основно поради изместване на очакванията на мениджърите за бизнес състоянието на предприятията през следващите шест месеца от \"по-добро\" към запазване на \"същото\".Доверието в промишлеността през декември 2017 се понижава с 1.8 пункта в сравнение с ноември същата година. Това показват данните от бизнес анкетите на НСИ през декември 2017 г.През октомври 2017 г. при календарно изгладения индекс на промишленото производство е регистриран ръст от 2.8% спрямо съответния месец на 2016 година, според предварителните данни. Ръст от 5.5% за промишленото производство на годишна база през октомври 2017 г., изчислен от календарно изгладените данни, е отчетен в преработващата промишленост. Ръстът в добивната промишленост е 4.3%. Регистриран е спад в производството и разпределението на електрическа и топлоенергия и газ - с 8.8%.Календарно изгладените данни показват увеличение от 10.1% на строителната продукция през октомври 2017 г. в сравнение със същия месец на 2016 година. На годишна база ръстът на строителната продукция през октомври 2017 г., изчислен от календарно изгладени данни, се определя от положителния темп при строителството на сгради. Там увеличението е с 15.1%, докато при гражданското/инженерното строителство е регистрирано намаление - с 4.2%.По предварителни данни произведеният брутен вътрешен продукт (БВП) през третото тримесечие на 2017 г. е 26 990 млн. лв. по текущи цени.На човек от населението се падат 3 810 лв. от стойностния обем на показателя. При среден за тримесечието валутен курс от 1.66646 лв. за 1 щатски долар БВП възлиза на 16 196 млн. долара и съответно на 2 287 долара на човек от населението. Преизчислена в евро, стойността на БВП възлиза на 13 800 млн. евро, като на човек от населението се падат 1 948 евро. Сезонно изгладените данни показват растеж от 3.9% на БВП през третото тримесечие на 2017 г. в сравнение със съответното тримесечие на предходната година и 0.9% спрямо второто тримесечие на 2017 година.През октомври 2017 г. общият показател на доверие на потребителите намалява с 0.7 пункта спрямо юли. По отношение на очакванията за следващите дванадесет месеца се наблюдава известно подобрение в мненията на живеещите в селата за разлика от населението в градовете.Ръст от 3.8% отчита през октомври 2017 г. оборотът в търговията на дребно, изчислен на базата на календарно изгладени данни. Това е в сравнение със същия месец на предходната година. През октомври 2017 г. в сравнение със същия месец на 2016 г. оборотът нараства при: търговията на дребно с разнообразни стоки - с 13.8%, търговията на дребно с фармацевтични и медицински стоки - с 11.2%, търговията на дребно с компютърна и комуникационна техника - с 8.8%, търговията на дребно с битова техника, мебели и други стоки за бита - с 6.8%, и търговията на дребно с хранителни стоки, напитки и тютюневи изделия - с 5.8%.Спад е регистриран при търговията на дребно с автомобилни горива и смазочни материали - с 9.1%, търговията на дребно с текстил, облекло, обувки и кожени изделия - с 1.8%, и търговията на дребно чрез поръчки по пощата, телефона или интернет - с 0.5%.За индивидуално потребление на населението през третото тримесечие на 2017 г. се изразходват 61.7% от произведения БВП. Реалното увеличение на показателя спрямо съответното тримесечие на 2016 г. е 4.6%, според сезонно изгладените данни.Средното натоварване на мощностите в промишлеността от юли до октомври 2017 г. нараства с 0.8 пункта и достига 75.5%.Бруто образуването в основен капитал през третото тримесечие на 2017 г. спрямо същия период на предходната година според сезонно изгладените данни намалява в реално изражение с 4.3%. Относителният дял на този показател в БВП е 18.2%.През третото тримесечие на 2017 г. общият брой на заетите лица на над 15-годишна възраст и повече навършени години e 3 225.0 хил. души.От тях 1 719.9 хил. са мъже и 1 505.1 хил. - жени. Относителният дял на заетите лица от населението на възраст 15 и повече навършени години е 53.2%. За сравнение със същото тримесечие на 2016 г. то се увеличава с 3.3 процентни пункта. При мъжете този дял е 59.1%, а при жените - 47.8%.През третото тримесечие на 2017 г. безработните лица са 200.2 хил. Коефициентът на безработица - 5.8%. За сравнение с третото тримесечие на 2016 г. броят на безработните лица намалява с 12.6%, а коефициентът на безработица - с 1.2 процентни пункта.През същия период коефициентът на безработица намалява с 1.3 процентни пункта при мъжете и с 1.0 процентен пункт при жените. Той достига съответно 6.1% за мъжете и 5.5% за жените. От общия брой на безработните лица през третото тримесечие на 2017 г. 112.4 хил. (56.2%) са мъже и 87.8 хил. (43.8%) - жени.По предварителни данни през третото тримесечие на 2017 г. общите разходи на работодателите за един отработен час от наетите от тях лица нарастват с 10.7% спрямо третото тримесечие на 2016 година. Увеличението в индустрията е с 11.5%, в услугите - с 10.8%, и в строителството - със 7.0%.През декември 2017 г. 31.4% от промишлените предприятия посочват недостига на работната сила като фактор, който затруднява дейността им, отчита бизнес анкетата на НСИ.През септември 2017 г. средната работна заплата е 1 064 лв. Тя се увеличава с 5.6% в сравнение с предходния месец. Спрямо септември 2016 г. ръстът е 11.5%.Намаление на поръчките от чужбина за нашето производство се отчита според мениджърите в промишлеността през декември 2017 г. в сравнение с ноември. То е с 6.1 пункта.За октомври 2017 г. салдото по текущата сметка е положително. То е 146.1 млн. евро при дефицит от 0.3 млн. евро за октомври 2016 година. За януари - октомври 2017 г. текущата сметка е положителна. Тя възлиза на 2 684 млн. евро (5.4% от БВП) при излишък от 2 673.6 млн. евро (5.6% от БВП) за януари - октомври 2016 година.Отрицателно е търговското салдо за октомври 2017 г. в размер на 106.3 млн. евро при дефицит от 145.5 млн. евро за октомври 2016 година. За януари - октомври 2017 г. търговското салдо е отрицателно в размер на 1 270.4 млн. евро (2.5% от БВП)3 при дефицит от 753.8 млн. евро (1.6% от БВП) за същия период на 2016 година.Износът (FOB) е 2 526.5 млн. евро за октомври 2017 г. Той се повишава с 410.9 млн. евро (19.4%) в сравнение с този за октомври 2016 г. (2 115.6 млн. евро).За януари - октомври 2017 г. износът е 21 527.3 млн. евро (42.9% от БВП), като нараства с 2 601.9 млн. евро (13.7%) в сравнение с този за същия период на 2016 г. (18 925.4 млн. евро, 39.3% от БВП).Износът за януари - октомври 2016 г. нараства на годишна база с 2.7%.Вносът (FOB) за октомври 2017 г. е 2 632.7 млн. евро. Той нараства с 371.6 млн. евро (16.4%) спрямо октомври 2016 г. (2 261.1 млн. евро).За януари - октомври 2017 г. вносът е 22 797.8 млн. евро (45.4% от БВП), като се увеличава с 3 118.6 млн. евро (15.8%) спрямо същия период на 2016 г. (19 679.2 млн. евро, 40.9% от БВП). Вносът за януари - октомври 2016 г. намалява на годишна база с 3.3%.През октомври 2017 г. салдото по статия преки инвестиции е отрицателно в размер на 77.5 млн. евро при положително салдо от 125.2 млн. евро за октомври 2016 година.За януари - октомври 2017 г. салдото е отрицателно в размер на 600.3 млн. евро (1.2% от БВП) при отрицателно салдо от 716.1 млн. евро (1.5% от БВП) за същия период на 2016 година.Преките чуждестранни инвестиции в страната (отчетени в съответствие с принципа на първоначалната посока на инвестицията) по предварителни данни нарастват с 96.6 млн. евро за октомври 2017 г. при намаление със 112.7 млн. евро за октомври 2016 година. Преките инвестиции в чужбина през октомври 2017 г. нарастват с 19.1 млн. евро (при увеличение с 12.5 млн. евро за октомври 2016 година).През октомври 2017 г. салдото по статия портфейлни инвестиции е положително в размер на 660.5 млн. евро при положителна стойност от 126.1 млн. евро за октомври 2016 година.За януари - октомври 2017 г. салдото е положително в размер на 1 982.3 млн. евро (4.0% от БВП) при отрицателно салдо от 1 144.1 млн. евро (2.4% от БВП) за същия период на 2016 година. Портфейлните инвестиции - активи за октомври 2017 г. се повишават с 583.2 млн. евро при увеличение със 158.9 млн. евро за октомври 2016 година. Портфейлните инвестиции - пасиви за октомври 2017 г. намаляват със 77.3 млн. евро при повишение с 32.8 млн. евро за октомври 2016 година.Положително е външнотърговското салдо от стоки и услуги през третото тримесечие на 2017 г. Износът на стоки и услуги се увеличава с 4.1%, а вносът на стоки и услуги се увеличава с 5.1% (според сезонно изгладените данни) .През ноември 2017 г. хармонизираният индекс на потребителските цени се увеличава с 1.9% в сравнение със същия месец на 2016 година. Най-голямо намаление на цените е регистрирано в групата \"Съобщения\" - с 2.4%.През третото тримесечие на 2017 г. индексът на цените на жилищата нараства с 9.0% в сравнение със същото тримесечие на 2016 година.Индексът на цените на производител на вътрешния пазар през ноември 2017 г. нараства с 5.8% в сравнение със същия месец на 2016 година. Увеличение на цените е отчетено при производството и разпределението на електрическа и топлоенергия и газ - с 10.1%, в добивната промишленост - с 9.1%, и в преработващата промишленост - с 3.1%.По данни от конюнктурната анкета през декември 2017 г. преобладаващите очаквания на мениджърите са продажните цени в промишлеността да останат без промяна през следващите три месеца.През октомври 2017 г. тримесечният индекс на междубанковия пазар СОФИБОР се понижава в сравнение с октомври 2016 г. с 0.08 процентни пункта - от 0.14 до 0.06%.През ноември 2017 г. широките пари (паричният агрегат М3) се увеличават на годишна база със 7.0% при годишно нарастване от 8.2% през октомври 2017 година. В края на ноември 2017 г. широките пари са 84.148 млрд. лв. (85.8% от БВП) при 84.213 млрд. лв. към октомври 2017 г. (85.8% от БВП).Припомняме, изразът \"Широки пари\" включва парите извън банките и безсрочните депозити на фирми и разплащателни влогове на домакинствата, както и срочните депозити, спестовните депозити на домакинствата и детските влогове, плюс депозитите в чужда валута на граждани и фирми. Към тях са и специалните депозити, които съдържат жилищно-спестовните влогове и средствата депозирани за регистрация на фирмите.Кредитите на Нефинансови предприятия и домакинства и НТООД през ноември 2017 г. възлизат на 51.196 млрд. лева. Кредитите за Нефинансови предприятия нарастват с 1.3% на годишна база през ноември 2017 г. (1.5% годишно повишение през октомври 2017 г.) и в края на месеца достигат 31.409 млрд. лв. (32.0% от БВП)2. Кредитите за Домакинства и НТООД са 19.787 млрд. лв. (20.2% от БВП)2 в края на ноември 2017 година.През ноември 2017 г. обменният курс на лева спрямо долара достига 1.65 лв. за 1 щатски долар.", "date": "2017.12.29", "title": "НСИ отчита спад на бизнес климата през декември с 1.6 пункта спрямо ноември 2017 г."}
{"url": "https://news.bg/world/vaorazhen-atakuva-tsarkva-v-egipet-zastrelya-10-kopti.html", "text": "Въоръжен мъж застреля най-малко 10 души, включително 8 египетски копти при атака срещу коптска християнска църква в южната част на египетската столица Кайро. Това обявиха медицински източници, както и източници от сферата на сигурността, съобщава \"Ройтерс\".Нападателят е открил огън пред входа на църквата \"Мар Мина\" в предградието Хелуан, която е била охранявана от полицията при приготовленията за честванията на Православната Коледа през следващата седмица, уточниха източници от силите за сигурност.Уточнява се, че най-малко един от убитите е полицай, а още петима униформени са били ранени, като двама са в критично състояние. Нападателят е бил ликвидиран от силите за сигурност, отбелязват източниците и държавната новинарска агенция МЕНА.Ислямски екстремисти поеха отговорност за няколко нападения срещу голямото християнско малцинство в Египет през последните години, включително две бомбени нападения на Цветница през април и експлозия в най-голямата коптска катедрала в Кайро през миналия декември, при която загинаха 28 души.Местните медии посочват, че мъртвият нападател е носил колан с експлозиви, както и че две други бомби са били обезвредени в близост до църквата.Сирени са били чути в центъра на Кайро непосредствено след нападението.Полицията засили мерките за сигурност около църквите преди коледните празници на коптите на 7 януари, разполагайки полицаи пред християнски места и монтирайки метални детектори в някои от по-големите църкви.Египет е предимно мюсюлманска страна и неговото християнско малцинство съставлява около 10% от населението. Повечето от тях принадлежат на Коптската православна църква.", "date": "2017.12.29", "title": "Въоръжен атакува църква в Египет, застреля 10 копти"}
{"url": "https://news.bg/world/kitayski-mol-vliza-v-novata-godina-s-gigantska-statuya-na-kucheto-tramp.html", "text": "Докато в Китай се подготвят да посрещнат Лунната нова година, един търговски център обяви 2018 за година на Кучето Тръмп, разполагайки гигантска статуя на куче, която има сходства с американския лидер, пише \"Гардиън\".Кучето е с руса коса и вежди като Тръмп, а също така е направело традиционен жест на американския лидер с вдигане на показалеца на едната ръка. Кучето е с червен шал.Статуята и хаштагът #TrumpDog са хит в социалните мрежи.Официалното издание на Комунистическата партия People's Daily написа: \"Добре дошъл #TrumpDog\".Молът Festival Walk в Тайюен, столица на северната провинция Шанси, издигна статуята преди началото на Лунната нова година на 16 февруари 2018 г.Според китайския зодиак 2018 г. е Годината на кучето.Тръмп е роден през 1946 г., която също е била Годината на кучето. Но това не е добра новина за американския президент, тъй като се прогнозира лош късмет за всеки, който е роден в същия зодиакален знак.", "date": "2017.12.29", "title": "Китайски мол влиза в новата година с гигантска статуя на Кучето Тръмп"}
{"url": "https://news.bg/politics/borbata-s-koruptsiyata-i-bednostta-fokus-za-bsp-za-2018-g.html", "text": "Здравеопазването, бедността и борбата с корупцията ще са основните приоритети на БСП през следващата 2018 година. Това заяви лидерът на БСП Корнелия Нинова в пост в социалните мрежи.Според Нинова здравеопазването задължително трябва да присъства на дневен ред, както и проблема с бедността и доходите в страната, \"особено на фона на задаващо се ново увеличение за цените на газ и вода\".Лидерът на БСП сподели и че партията е уточнила мотивите си за  към кабинета \"Борисов 3\" на тема корупция, който предстои да бъде внесен на 17 януари 2018 година.Нинова, посочва още, че председателството на България на Съвета на ЕС е важно за страната ни, \"но то не може да бъде спирачка за борбата с корупцията\". Лидерът на червените коментира и , в която се посочва, че най-корумпираната държава в ЕС поема председателството на Съвета. По думите ѝ това представяне на страната ни трябва да притеснява всеки един от политиците, защото става въпрос за образа на България.\"По-притеснени обаче трябва да сме от това, че бедността и корупцията са двете страни на една монета. Няма как да се борим с бедността, ако не се справим с корупцията. Вместо правителството да си затваря очите пред този факт и да призовава шест месеца да си мълчим, за да не се излагаме пред чужденците, по-добре да потърси начин за решаване на тези проблеми и чрез председателството\", аргументира се Нинова. По думите ѝ по време на европредседателството могат да се намерят решения за намаляване на бедността и неравенствата, за общи мерки за борба с корупцията и \"истинска, а не имитация на съдебна реформа\".В поста си Нинова отбеляза и че ръководството на ПГ на БСП е изготвила отчета за 2017 година и че социалистите са удовлетворени от свършената работа. \"Годината беше различна и интересна. Тя започна с встъпването на Румен Радев и Илияна Йотова в президентската институция - една сериозна промяна за България. Премина през удвояване на подкрепата за нас и увеличаване на депутатите от 38 на 80. Завърши с победа в битката ни срещу забраната за лечение с нови лекарства\", припомням Нинова, посочвайки, че партията е държала на предизборните си обещания.Нинова припомни и че от началото на 44-то Народно събрание депутатите от БСП са внесли 30 законопроекта в защита правата на работници, малък и среден бизнес, хора с увреждания, пенсионери, български производители, млади семейства.", "date": "2017.12.29", "title": "Борбата с корупцията и бедността - фокус за БСП за 2018 г."}
{"url": "https://news.bg/crime/avtobus-blasna-zhena-na-peshehodna-pateka-v-plovdiv.html", "text": "Възрастна жена, пресичаща на пешеходна пътека, е била блъсната от автобус от линия на градския транспорт в Пловдив, съобщават от Областната дирекция на МВР в града.Инцидентът е станал вчера, 28 декември. Сигналът е получен около 13.45 часа. Според разказа на кръстовището между булевард \"Съединение\" и улица \"Недялка Шилева\" в областния град автобус от градския транспорт предприема маневра по ляв завой. Тогава автобусът отнел предимството на възрастна жена, която пресичала улицата на пешеходна пътека и последвал удар.86-годишната жена е била транспортирана до здравно заведение, където е под лекарско наблюдение.Шофьорът на автобуса е тестван с дрегер за алкохол, като пробата е отрицателна. Катастрофата е отработена по административен ред от служители на сектор \"Пътна полиция\".", "date": "2017.12.29", "title": "Автобус блъсна жена на пешеходна пътека в Пловдив"}
{"url": "https://news.bg/world/sadat-v-yuar-otkri-patya-za-impiychmant-na-prezidenta-zuma.html", "text": "Конституционният съд на ЮАР установи, че парламентът не е изпълнил задълженията си да подведе под отговорност президента Джейкъб Зума във връзка злоупотреба с държавни средства, съобщава БиБиСи.Според съда сега парламентът трябва да изработи процедура за отстраняване на държавния глава от власт, но остава неясно дали това в крайна сметка ще доведе до импийчмънт.Съдът разгледа жалба на опозиционни групи, които настояват законодателният орган да започне процедура по отстраняването на Зума.Държавният глава е обвиняван, че е използвал държавни средства, за да ремонтира дома си. Похарчени са около 15 милиона долара.Ние заключихме, че парламентът не е подвел президента под отговорност, обяви съдия Крис Джафта и допълни, че законодателният орган трябва да изработи механизъм за отстраняване на държавния глава от поста.Но съдът поясни, че не може да се намеси относно как парламентът да създаде механизма и няма власт, за да нареди импийчмънт.През март 2016 г. съдът постанови, че президентът е пренебрегнал разкритията на надзорен орган и че той трябва да върне част от парите. Президентът е върнал 631 000 долара, което според финансовото министерство е \"разумно\". След това парламентът дебатира казуса и Зума оцеля при вот на недоверие, но Конституционният съд днес обяви, че процедурите не са достатъчни.75-годишният Зума планира да остане президент до следващите избори през 2019 г.Той е обвиняван в корупция. По-рано този месец президентът загуби две съдебни дела за ден, които са свързани с обвинения в корупция.", "date": "2017.12.29", "title": "Съдът в ЮАР откри пътя за импийчмънт на президента Зума"}
{"url": "https://news.bg/regions/sofiya-posreshta-evropredsedatelstvoto-s-novi-tsvetni-figuri.html", "text": "Столична община ще посвети 4 тематични цветни фигури на Председателството на България на Съвета на ЕС. Във фигурите са засадени над 100 000 цветни луковици, над 5 000 венозелени храсти и 30 японски вишни. Фигурите са разположени на ключови места в столицата, като се очаква да разцъфнат още през ранната пролет.Цветна фигура с площ от половин декар с логото на българското Председателство на ЕС ще посреща гостите още от летището. За изработката на фигурата са засадени 2 800 корена вечнозелени и листопадни храсти (туя, смрика, кисел.трън, пт.грозде, лавровишна, спирея, хибискус) и над 7 000 броя цветя (виола, сантолина).Японските вишни вече са засадени в близост до детелината на бул. \"България\" и Околовръстния път. Освен тях, в тревните площи са засадени 86 000 луковици на лалета, подредени в разноцветни фигури.Изцяло нови фигури са проектирани и засадени покрай НДК, в тревната площ на ъгъла на бул. \"Евлоги и Хрсито Георгиеви\" и бул. \"Фритьов Нансен\". За аранжировката им са подбрани 450 бр. вечнозелени храсти и над 12 000 цветя - теменужки и лалета.Столична община припомня и че по-рано през есента беше завършен и първият такт от \"Одата на радостта\", който се намира в градинката срещу парк \"Дружба\". За оформлението му са използвани 2 500 броя вечнозелени храсти (смрика, кисел.трън, лоницера, лавровишна) и 550 броя листопадни храсти (спирея).Освен него, със съдействието на посолството на Нидерландия в България, от южната страна на НДК беше създадена и цветна мозайка от различни цветове луковици на лалета и мускари. Общата площ на фигурата е 140 квадратни метра и в нея са засадени над 37 000 броя луковици.", "date": "2017.12.29", "title": "София посреща европредседателството с нови цветни фигури"}
{"url": "https://news.bg/int-politics/turtsiya-osvobozhdava-oshte-edin-germanski-politicheski-zatvornik.html", "text": "Турция е освободила още един германски гражданин от затвора. Това обявиха властите в Берлин на фона на постепенното размразяване на двустранните отношения, подчертавайки обаче, че още седем души лежат в затвора по \"политически причини\", съобщава \"Франс прес\".Без да посочва името на човека, германското външно министерство изтъкна, че може \"да потвърди безусловното освобождаване на германски гражданин, който беше арестуван по политически причини в Турция\".Турция все още обаче държи седем германски граждани \"по политически причини\" от общо 50 германци зад решетките в страната.Отношенията между Берлин и Анкара се обтегнаха изключително много, особено след неуспешния преврат през 2016 г. в Турция и последвалите репресии, които Германия и други западни страни разкритикуваха като прекомерни.Германия, в която живее голямо турско малцинство, призоваваше след преврата за орязване на финансирането на ЕС, свързано с преговорите за членство на Турция, които на практика бяха прекратени.Турският президент Реджеп Тайип Ердоган вчера изрази надежда за по-добри отношения с Германия и ЕС след размирната 2017 г.Турция наскоро освободи след месеци в ареста германския поклонник Давид Брич и германската журналистка Мешале Толу.Но германският журналист от турски произход Денис Юсел, който е кореспондент на германския вестник \"Велт\", остава зад решетките, като все още не е определена дата за неговия процес.", "date": "2017.12.29", "title": "Турция освобождава още един германски политически затворник"}
{"url": "https://news.bg/world/schetovoditelyat-na-aushvits-okonchatelno-vliza-v-zatvora-za-4-g.html", "text": "Конституционният съд на Германия постанови, че 96-годишният германски гражданин Оскар Грьонинг, известен като \"Счетоводителят на Аушвиц\", трябва да влезе в затвора за масови убийства в нацисткия лагер на смъртта по време на Втората световна война, съобщава Ройтерс.Така съдът потвърди решение на по-долна инстанция.В края на ноември съдът в Целе реши, че осъденият е годен да излежи присъдата си въпреки преклонната си възраст.През юли 2015 г. Грьонинг, който е обвинен в съучастничество в убийството на 300 хил. евреи в \"Аушвиц\", бе осъден на четири години затвор.Конституционният съд отхвърли аргументите на адвокатите на Грьонинг, че излежаването на присъдата е в нарушение на правата му.Така с решението Грьонинг окончателно влиза в затвора. Решението на съда не оставя възможност германецът да бъде освободен, ако здравословното му състояние се влоши.Грьонинг живее в дома си, въпреки че е осъден на четири години затвор.Прокуратурата поиска 3 години и половина затвор.Процесът срещу Грьонинг, който на 21-годишна възраст през 1942 година е изпратен да работи в лагера, е значим, защото е един от последните големи процеси, свързани с изтребването на евреи през Втората световна война.94-годишният заявява, че никога не е убивал човек и следователно е невинен.По време на работата си в \"Аушвиц\" германецът е събирал вещите на депортираните след пристигането им в лагера с влак. Оскар Грьонинг е отговорен за инспектирането на багажа им, събирането на банкнотите в него и изпращането им до канцеларии на СС в Берлин.Обвиненията срещу Грьонинг се отнасят за периода между май и юли 1944 година, когато 137 влака с 425 хиляди евреи от Унгария пристигат в \"Аушвиц\". Според обвинението най-малко 300 хиляди са изпратени направо в газови камери.През 1985 година прокурори във Франкфурт решиха да не повдигат обвинения срещу него и десетки други работници в концентрационни лагери, отбелязвайки, че няма пряка връзка между техните действия и извършваните убийства в лагерите. Само преди няколко години беше отхвърлена нова молба за процес. Но прокурорите в Хановер успяха да вкарат случая в съда на базата на процеса срещу охранителя от СС Джон Иван Деменюк за съучастие в убийството на 27 900 затворници в лагера на смъртта \"Собибор\".", "date": "2017.12.29", "title": "\"Счетоводителят на Аушвиц\" окончателно влиза в затвора за 4 г. "}
{"url": "https://news.bg/world/na-17-yanuari-noviyat-katalunski-parlament-s-parvo-zasedanie.html", "text": "Премиерът на Испания Мариано Рахой обяви, че възнамерява на 17 януари 2018 г. да бъде насрочено първото заседание на каталунския парламент - първата стъпка към връщане властта на местното правителство след отнемането й от Мадрид заради незаконното обявяване на Каталуния за независима държава през октомври, съобщават Ройтерс и АП.Щом веднъж парламентът бъде формиран, депутатите трябва да издигнат кандидат за лидер на регионалното правителство, който трябва да бъде одобрен при вот на доверие.Сепаратистките партии си осигуриха крехко мнозинство след предсрочния вот на 21 декември, но могат да срещнат трудности при формирането на правителство, тъй като много от лидерите им са съдени или са в изгнание.", "date": "2017.12.29", "title": "На 17 януари новият каталунски парламент с първо заседание"}
{"url": "https://news.bg/int-politics/putin-podpisa-sporazumenieto-mezhdu-rusiya-i-siriya-za-razshiryavane-na-bazata-v-tartus.html", "text": "Руският президент Владимир Путин е подписал споразумение за разширяване на руската военноморска база в сирийския пристанищен град Тартус, съобщават руските медии.Текстът на споразумението, постигнато между Русия и Сирия, твърди, че целите на базата са напълно отбранителни по характер и не са насочени срещу която и да е друга страна.Споразумението за разширяване на военноморското съоръжение беше договорено още през януари и беше ратифицирано на 21 декември от руската Държавна дума.Споразумението, което е предвидено да е с продължителност от 49 години, позволява на Русия да разполага максимум 11 военни кораба в Тартус, включително бойни кораби с ядрени двигатели.Русия ще бъде натоварена с отбраната на базата от заплахи, идващи от въздуха и морето, докато Сирия ще отговаря за сухопътната сигурност. Москва също така ще има възможността временно да разположи войските си извън базата, ако се договори със сирийската страна.", "date": "2017.12.29", "title": "Путин подписа споразумението между Русия и Сирия за разширяване на базата в Тартус"}
{"url": "https://news.bg/crime/proveryavat-pirotehnicheski-izdeliya.html", "text": "Служителите на службата по Контрол на общоопасните средства (КОС) и експерти от Държавната агенция за метрологичен и технически надзор (ДАМТН) извършват проверки на пиротехнически изделия в страната. Целта на проверките е да се установи дали предлаганите изделия съответстват с изискванията за безопасност.До сега са извършени 303 съвместни проверки за качеството и годността на пласираните в търговската мрежа пиротехнически изделия. При проверките са открити 25 продукта, които не съответстват на изискванията за безопасност. Това заяви на брифинг главният директор на ГД \"Контрол на пазара\" към ДАМТН Мирослав Йотов.Йотов обясни, че са издадени заповеди за спирането от разпространение на 3 вида фойерверки, които са с нарушена опаковка. По думите му проверките са показали спад на нарушенията в сравнение с миналата година. Той обобщи и че предприетите превантивни действия дават своя резултат - потребителите вече имат изградена правилна култура за употребата на пиротехника.Проверките се осъществяват по празниците, защото сега е най-засилено търсенето и предлагането на такива изделия.МВР припомня основните правила за използване на пиротехнически изделия - пиратки и фойерверки:Забранено е използването на пиротехнически изделия в превозни средства, в близост до леснозапалими материали и в районите на здравни, учебни и социални заведения, храмове и манастири.", "date": "2017.12.29", "title": "Проверяват пиротехнически изделия"}
{"url": "https://news.bg/economics/uvelichava-se-proizvodstvoto-na-tvardi-goriva-prez-oktomvri-spryamo-septemvri-2017.html", "text": "През октомври 2017 г. спрямо септември 2017 г. нараства производството на твърдите горива - с 13.0% до 3 406 хил. т; безоловния бензин - с 0.7% до 154 хил. т и на електроенергията - с 0.2% до 3 416 ГВтч. Информацията е на Националния статистически институт.За същия период намалява производството на дизелово гориво - с 6.3% до 236 хил. т, природен газ - с 25.0% до 3 млн. м3. Производството на пропан-бутанови смеси остава без изменение.През октомври 2017 г. спрямо същия месец на предходната година нараства производството на пропан-бутанови смеси - с 11.1%. Намалява производството на твърди горива - с 3.5%, на безоловен бензин - с 6.7%, дизелово гориво - с 12.9%, природен газ - с 62.5%, електроенергия - с 6.4%.През октомври 2017 г. спрямо септември 2017 г. нарастват доставките на твърди горива - с 12.7% до 3 485 хил. т пропан-бутанови смеси - с 2.3% до 45 хил. т, дизелово гориво - с 1.4% до 211 хил. т, природен газ - с 33.3% до 248 млн. м3, електроенергия - с 9.7% до 2 760 ГВтч.За същия период намаляват доставките на безоловен бензин - с 33.9% до 37 хил. т.През октомври 2017 г. спрямо същия месец на предходната година нарастват доставките на пропан-бутанови смеси - със 7.1%, дизелово гориво - със 17.9%, електроенергия - с 0.4%.За същия период намаляват доставките на твърди горива - с 3.7%, безоловен бензин - със 17.8%, природен газ - с 9.2%.Общият индекс на цените на производител в промишлеността през през ноември 2017 г. нараства с 0.6% спрямо предходния месец. По-високи цени са регистрирани в преработващата промишленост - с 0.9%. В добивната промишленост е отчетено намаление - с 1.5%, a при производството и разпределението на електрическа и топлоенергия и газ не се наблюдава промяна.По-съществено увеличение на цените в преработващата промишленост се наблюдава при производството на тютюневи изделия - с 1.9%. Същото е и при обработката на кожи и производството на изделия от обработени кожи без косъм - с 0.8%Намаление има при производството, некласифицирано другаде, и при ремонта и инсталирането на машини и оборудване - по 0.8%, както и при производството на изделия от други неметални минерални суровини - с 0.4%.Общият индекс на цените на производител през ноември 2017 г. нараства с 5.7% в сравнение със същия месец на 2016 година.Увеличение на цените е отчетено при производството и разпределението на електрическа и топлоенергия и газ - с 9.9%, при преработващата промишленост - с 4.5%, и в добивната промишленост - с 3.8%.В преработващата промишленост по-съществено увеличение на цените се наблюдава при производството на основни метали - с 11.3%, при производството на дървен материал и изделия от него, без мебели - със 7.3%, както и при производството на хартия, картон и изделия от хартия и картон - с 5.1%, а намаление е регистрирано при производството на компютърна техника, електронни и оптични продукти, и при производството на превозни средства, без автомобили - по 2.3%.", "date": "2017.12.29", "title": "Увеличава се производството на твърди горива през октомври спрямо септември 2017"}
{"url": "https://news.bg/world/vtori-den-na-antipravitelstveni-protesti-v-iran.html", "text": "Втори пореден ден в Иран се провеждат антиправителствени демонстрации, съобщава БиБиСи.Протестите, организирани в няколко ирански града, са заради покачване на цените и корупция.Вчера най-големият протест се проведе в североизточния град Машхад, където бяха извършени 52 ареста.В социалните мрежи има призиви за протести и сваляне на правителството въпреки предупрежденията на властите срещу незаконни събирания.Управителят на Техеран заяви, че няма разрешение за публични демонстрации.Няколко души са арестувани, след като 50 души са участвали в демонстрация в Техеран.Съобщава се за голяма демонстрация в западния град Керманшах и за по-малки в южния град Шираз.Въпреки че демонстрациите се организират заради високите цени, на някои протести се призовава за освобождаването на политически затворници и прекратяване на полицейското насилие.В Машхад демонстрантите недоволстват, че правителството се фокусира върху външната политика, а не върху вътрешните проблеми.В Керманшах иранската полиция за борба с безредиците е използвала водни оръдия и сълзотворен газ, за да разпръсне около 300 демонстранти, информира местната полуофициална агенция Фарс, цитирана от Ройтерс.Демонстрантите са скандирали \"политическите затворници трябва да бъдат освободени\" и \"свобода или смърт\". Нанесени са щети на държавна собственост.В Керманшах загинаха над 600 души при унищожително земетресение през ноември.", "date": "2017.12.29", "title": "Втори ден на антиправителствени протести в Иран"}
{"url": "https://news.bg/crime/maskirani-obraha-benzinostantsiya-v-dolna-oryahovitsa.html", "text": "Двама маскирани са ограбили бензиностанция в Долна Оряховица, съобщи Областната дирекция на МВР във Велико Търново.Престъплението е извършено малко след полунощ. Според разказа на служителката в обекта тя е била нападната в гръб от маскиран мъж, който я избутал в санитарното помещение на бензиностанцията и я съборил на земята.Следващото нещо, което жената е успяла да види, е как двама души тичат и се отдалечават от бензиностанцията. След като се съвзела от шока, служителката установила, че от касата на обекта липсва дневния оборот, който възлизал на 3 000 лв.На мястото на престъплението веднага са били изпратени екипи на полицията, които са започнали разследване по случая. На мястото е извършен оглед, по случая е образувано досъдебно производство.", "date": "2017.12.29", "title": "Маскирани обраха бензиностанция в Долна Оряховица"}
{"url": "https://news.bg/world/turtsiya-arestuva-29-dushi-zapodozreni-za-vrazki-s-islyamska-darzhava.html", "text": "Турската полиция задържа 29 души, заподозрени за съпричастност към терористичната групировка \"Ислямска държава\" в хода на антитерористичната операция в Анкара, съобщи РИА Новости.Част от тях са подготвяли терористични актове по време на новогодишните мероприятия, съобщи Анадолската агенция в петък, позовавайки се на източник от правоохранителните органи.Отбелязва се, че в операцията са участвали около 500 полицаи. Много от задържаните са чужденци. Прокуратурата издаде заповед за арест на 46 души.В навечерието на празниците в различни турски провинции бяха задържани 120 заподозрени за връзка с Ислямска държава в рамките на усилените мерки за сигурност преди Нова година.След началото на въоръжения конфликт с участието на \"Ислямска държава\" в съседните държави - Сирия и Ирак, турските правоохранителни органи са задържали над 5 хил. заподозрени в съпричастност към терористичната групировка.Депортирани са 3,29 хил. души от 95 страни, докато 38 000 души имат забрана за излизане от Турция. В ареста са 780 души, в това число 350 чужденци, някои от които са осъдени за тероризъм.", "date": "2017.12.29", "title": "Турция арестува 29 души, заподозрени за връзки с \"Ислямска държава\""}
{"url": "https://news.bg/int-politics/putin-s-vse-po-dobar-imidzh-po-sveta-tramp-s-vse-po-losh.html", "text": "Значително повишаване на позитивното отношение към руския президент Владимир Путин и значителен спад в одобрението към американския президент Доналд Тръмп в сравнение с предшественика му Барак Обама. Това показва ново проучване на \"Галъп интернешънъл\" в 55 страни по света. Преди две години, положителните нагласи по света към Обама, точно преди края на мандата му, са били около 59%.През тази година, след близо една година от мандата на Тръмп, благоприятното отношение към него е на равнища около 31%, а неблагоприятното е 58%. Така той се оказва основният от изследваните политически лидери, за когото мнозинството има негативни представи, т. е. негативните оценки превишават позитивните.Междувременно, положителните гледни точки към руския президент Путин са се повишили от една трета (33%) през 2015 г. до 43% сега.Путин е с най-високи сред изследваните лидери позитивни оценки във всички региони по света, освен в САЩ и в страните членки на ЕС.Папа Франциск отбелязва най-високото ниво на положителни нагласи - 56%, което достига до нива от 75% при анкетираните в Латинска Америка и 66% - при живеещите в страните членки на ЕС.Въпреки вътрешните политически проблеми в Германия дългогодишният канцлер Ангела Меркел се нарежда сред най-популярните лидери: 49% я одобряват и имат позитивно отношение към нея, в сравнение с 42% преди две години. Тя побеждава новоизбрания президент на Франция Емануел Макрон, който събира 45% одобрение (в сравнение с 42% одобрение, което имаше неговия предшественик Франсоа Оланд преди две години).По-голямата част от българите имат положително отношение към папа Франциск (57%) срещу само 5%, които имат негативно мнение за него. Нетната стойност на България по въпроса е +52 (57% - 5%), което нарежда страната ни в топ 20 по този показател спрямо всичките изследвани страни.В България се забелязва почти удвояване на положителните оценки към новоизбрания френски президент Емануел Макрон, който се ползва с +43 нетна стойност, спрямо предшественика му от преди две години - който се ползвал с +25.От 2015 до 2017 година нетната стойност за канцлера на Германия Ангела Меркел намалява почти 3 пъти (от +30 на +11), което най-вероятно се дължи и на политиките по отношение на бежанците, които тя водеше през последните години.В синхрон със световната тенденция, у нас отношението към Владимир Путин (+25) е по-позитивно от това към Тръмп. Оценките за американския лидер у нас са силно негативни, като той се ползва с -23 пункта неодобрение.Сред анкетираните в България Реджеп Ердоган получава най-негативните оценки, които го поставят на последно място от тестваните световни лидери с -53 пункта.\"Президентът на САЩ Тръмп явно разделя мненията за разлика от своя предшественик. Това означава, че хората по света започват да се оглеждат за друг световен лидер, който да изпълни тази ключова роля. Благоприятната оценка към президента на Русия Путин сериозно се е повишила, но той все още трябва да убеждава, тъй като образът му остава противоречив. Въпреки това, за пръв път в световна анкета руски лидер е класиран преди американски.Въпреки вътрешните политически битки в Германия, новият световен порядък оставя германския канцлер Ангела Меркел като най-одобряван политически лидер заедно с новоизбрания френски президент Емануел Макрон, който не е далеч назад спрямо нея. Това е забележително постижение, като се има предвид, че Макрон формира политическата си партия преди малко повече 18 месеца\", коментира Кънчо Стойчев от \"Галъп интернешънъл\". Общо 53 769 души са били интервюирани в световен мащаб. Във всяка страна е реализирана представителна извадка от около 1000 мъже и жени.", "date": "2017.12.29", "title": "Путин с все по-добър имидж по света, Тръмп - с все по-лош"}
{"url": "https://news.bg/politics/dogan-ostavil-domashno-na-borisov-za-nova-godina-talkuva-ilhan-anday.html", "text": "Ахмед Доган е оставил домашно на премиера Бойко Борисов за Нова година - да направи точните сметки кое ще му отнеме повече електорат - дали ако получи подкрепата на ДПС в един кабинет на малцинството или ако Патриотите излязат от властта и влязат в ролята на опозиция. Така Илхан Андай коментира пред bTV , че ако вотът на недоверие към кабинета \"Борисов 3\" мине, няма да има партия от опозицията, която да поеме политическата отговорност за управлението на страната.Според Андай речта на Доган е била разбрана правилно. Впоследствие обаче всички са развили други тези, които са били изгодни за тях. По думите му ако Борисов реши, че Патриотите няма да откъснат проценти от неговия електорат, през 2018 година може да е склонен да направи ново правителство с подкрепата на ДПС.Припомняме, на 21 декември почетният лидер на ДПС заяви, че ако вотът на недоверие към правителството мине, няма да има партия от опозицията, която да поеме политическата отговорност за управлението на страната.На следващия ден зам.-председателят на ГЕРБ  потвърди думите на Доган, но категорично отрече между ГЕРБ и ДПС да е имало някаква уговорка или разговори. По думите му ДПС имат проблеми единствено с участието на патриотите във властта, а не с ГЕРБ.Вицепремиерът и министър на отбраната  също сподели, че подкрепя думите на Доган, че сегашното управление няма алтернатива.По-различно беше мнението обаче на лидера на БСП - . По нейно мнение Бойко Борисов е помолил Ахмед Доган за помощ и я е получил. Въпреки това  ще има. Според лидера на червените премиерът се е притеснил от напрежението в страната, предстоящия вот на недоверие за корупцията и от разнобоя с патриотите в упарвляващата коалиция. За това Борисов помолил Доган за помощ и я получил, като по този начин оставя БСП единствена опозиция и алтернатина на управлението.Лидерът на ДПС  пък коментира, че всички са разбрали думите на Доган погрешно. Според Карадайь посланието на Доган било, че само ДПС е готова да управлява страната, но само това не е достатъчно. Трябвало да се разбере, че БСП не е готова, а не, че ГЕРБ е незаменима. Ставало ясно, че ДПС не е готова да управлява по изискванията на днешното време, но те се подготвяли за това. Андай коментира и бежанския поток към Европа. По думите му войната вече е свършила и всички, които са искали да поемат към Западна Европа, са го направили. Според Андай  е по-сигурна, а премиерът Борисов е направил много за това Ердоган да не пуска бежанци към България, въпреки че по този начин е загубил проценти заради доброто си отношение към южната ни съседка.\"Ние продължаваме пък да връщаме \"гюленисти\", за което ни благодарят\", отсече Андай и добави, че за това няма официална информация, но на форум правосъдният министър на Турция посочил, че повечето съседки на страната помагат такива хора да се връщат там.", "date": "2017.12.29", "title": "Доган оставил домашно на Борисов за Нова година, тълкува Илхан Андай"}
{"url": "https://news.bg/crime/zasileno-politseysko-prisastvie-po-nova-godina.html", "text": "През почивните дни по Коледа процентът на престъпността значително е намалял и това се дължи на добре създадената организация. Акцентът е бил върху големите търговски обекти. Имало е голямо полицейско присъствие. Това отчете Борислав Муеров - директор на \"Охранителна полиция\" на брифинг в СДВР.Заловените джебчии в София през празничните дни за Коледа са четири. Около 5-6 са случаите на задържани с наркотици във всяко РПУ в София.Засиленото полицейско присъствие продължава и по новогодишните празници по моловете. Създава се организация за по-лесно прибиране на автомобилите от новогодишните празници.На основните метростанции \"Сердика\" и \"Климент Охридски\" ще има засилено полицейско присъствие в Новогодишната нощ.Обезпечени са и малките населени места около столицата, за да няма кражби по апартаментите, стана ясно от думите на Муеров.За сцената на площад \"Ал. Батенберг\" в празничната нощ е създадена денонощна охрана от 28 декември. Ще проверяват лица в нетрезво състояние и влизащи със забранени предмети. С чадъри също няма да се допускат. Ще има създадени специални КПП-та.Освен дежурните полицаи ще има и допълнително полицейско присъствие. Ще има повече полицаи в бежанските центрове и около Баня башъ.2336 са незаконно притежаваните пиротехнически материали, съобщиха от служба КОС. От ДАМТН препоръчват да не се купуват пиротехнически изделия от нерегистрирани места.Комисар Тенчо Тенев от \"Пътна полиция\", заяви, че за почивните дни в София е имало само 10 катастрофи. Ще има организация за регулиране на движението на вход-изход на моловете, уточни той.На 2 януари на входовете на София ще има засилено полицейско присъствие за безпроблемно прибиране на хората.Комисар Тенев призова при катастрофа водачите на колите, пострадали при произшествието, да обличат светлоотразителни жилетки, за да се забелязват от всички на пътя. Тенев припомни, че най-големият трафик към София идва от АМ \"Тракия\".", "date": "2017.12.29", "title": "Засилено полицейско присъствие по Нова година"}
{"url": "https://news.bg/world/yuzhna-koreya-izze-korab-dostavyasht-petrol-na-kndr.html", "text": "Южна Корея иззе регистриран в Хонконг кораб, който се смята, че е бил натоварен с петрол за севернокорейски плавателен съд, което е в нарушение на наложените от ООН санкции, информира СиЕнЕн.Според служител на южнокорейското външно министерство корабът Lighthouse Winmore е отплавал от пристанищния град Йосу в Южна Корея. Той е бил натоварен с петрол, който е прехвърлен на севернокорейски кораб в международни води на 19 октомври.Санкциите на Съвета за сигурност на ООН забраняват прехвърлянето на товари на севернокорейски кораб, поясни източникът и добави, че корабът Lighthouse Winmore е конфискуван след връщането си в Йосу на 24 ноември. Екипажът на кораба също е задържан. На кораба е имало 23-ма китайци и двама граждани на Мианмар, изтъкна представителят и подчерта, че те ще напуснат страната, когато приключи разследването.Ройтерс информира, че Lighthouse Winmore е един от 10 кораба, на които по настояване на САЩ пред ООН им е забранено да акостират на международни пристанища през този месец заради контакти с КНДР.ООН включи в \"черен\" списък четири кораба през октомври.Според Южна Корея Lighthouse Winmore е нает от тайванската компания Billions Bunker Group.", "date": "2017.12.29", "title": "Южна Корея иззе кораб, доставящ петрол на КНДР"}
{"url": "https://news.bg/society/ombudsmanat-zapochva-kampaniya-za-podkrepa-na-detsata-s-edin-roditel.html", "text": "\"Нека сумата, с която държавата ще подкрепя един сирак, да не свършва със 108 лв., а да започва от 108 лв.\" За това настоя омбудсманът Мая Манолова по време на старта на кампанията за закрила правата на децата, останали с един родител.Поводът за капанията е гневното писмо до Дядо Коледа, което изпрати Златина Хаджипанайотова. Майката на три деца, чийто съпруг е починал, се обърна към омбудсмана с молба да бъдат подкрепени усилията за осигуряване на постоянна персонална помощ за деца, останали с един родител.Омбудсманът посочи, че има десетки случаи на български родители, лишени от подкрепа от държавата. Причината за това е, че починалият родител няма изискуемия стаж, а живият родител получава доход над гарантирания минимален доход. Така, за да получи едно дете подкрепа, родителят му трябва да получава доход под 130 лв. За да получи помощ от държавата, четиричленното семейство на Златина трябва да има доход от 260 лв. месечно.Поради това Манолова настоя за законодателни промени - да отпадне изискването за осигурителен стаж на починалия родител на възраст до 25 години, както и за намаляване на изискуемия стаж на починалия родител.Освен това Манолова настоява и за промяна на наредбата, с която се определя редът, по който децата с един родител получават стипендия в училище.Манолова поздрави Златина за куража да прегърне достойната кауза за защита на правата на децата с един починал родител. Златина разказа историята на бащата Добромир от Монтана, който претърпява катастрофа.  В резултат на това той остава прикован в инвалидна количка, година по-късно умира съпругата му. Детето му не получава нито наследствена, нито персонална пенсия, защото доходът му надвишава с 40,93 лв. гарантирания минимален доход.Златина Хаджипанайотова настоя да започне усъвършенстването на българското законодателство в полза на децата на България, на всички деца загубили родители в нашата страна. \"Нека нашите закони бъдат наравно с европейските\", призова майката. \"Ще очакваме отговор от институциите - каква е цената на страданието? Колко спестява държавата от това, че не предоставя персонални помощи на децата сираци?\", заяви омбудсманът Мая Манолова.2018-та започва с национална кръгла маса, на която да бъдат поставени проблемите, за да стане ясно колко са тези деца, какви са разчетите, какво ще струва това да бъде променено.Представители на неправителствените организации настояха, че всяка една работеща майка у нас е дискриминирана от държавата, тъй като доходът ѝ не отговаря, за да получава детски надбавки или социални помощи. В Германия, например, за първо дете държавата осигурява помощ в размер на 194 евро, без значение на дохода, за 2-ро дете също 194, а за 3-то дете - 223 евро.", "date": "2017.12.29", "title": "Омбудсманът започва кампания за подкрепа на децата с един родител"}
{"url": "https://news.bg/economics/bnb-pochita-evropredsedatelstvo-ni-s-dve-moneti.html", "text": "БНБ представи нова възпоменателна монета, посветена на българското председателство на Съвета на ЕС в първото шестмесечие на 2018 г. Тя е сребърна с частично златно покритие.Монетата е с номинална стойност 10 лева и ще се продава на касите на БНБ от 2 януари 2018 г. На гърба на монетата е изобразено логото на Европредседателството. Цената, на която може да бъде закупена е 66 лв.БНБ пуска и разменната монета от 2 лева, посветена на Европредседателството. Тиражът й е 500 000 броя. На гърба на монетата е логото на българското председателство. Двете юбилейни монети могат да бъдат закупени от търговските банки.", "date": "2017.12.29", "title": "БНБ почита европредседателство ни с две монети"}
{"url": "https://news.bg/world/naselenieto-na-zemyata-se-ochakva-da-dostigne-blizo-7-5-mlrd-dushi-na-1-yanuari-2018-g.html", "text": "Населението на Земята се очаква да достигне 7 444 443 881 души на 1 януари 2018 г., съобщават световни агенции, позовавайки се на Бюрото за преброяване на населението на САЩ.Това представлява увеличение със 78 521 283 души или 1,07% за последната година.През януари 2018 г. се очакват 4,3 раждания и 1,8 смъртни случая по света всяка секунда.Учени припомнят, че през 2011 г. световното население е било 7 милиарда души. Според прогнозите броят на хората по света ще нарасне до 9 милиарда през 2050 г.Статистически данни на Китай показват, че през следващите три години населението на страната ще се увеличи с 20 милиона и ще достигне 1,42 милиарда души през 2020 г.Втората най-населена страна е Индия (около 1,35 милиарда души), а трета е САЩ - 326 милиона души.През 1900 г. на Земята е имало около 1,6 милиарда души.", "date": "2017.12.29", "title": "Населението на Земята се очаква да достигне близо 7,5 млрд. души на 1 януари 2018 г."}
{"url": "https://news.bg/regions/zhilishtna-kooperatsiya-gorya-v-kazanlak.html", "text": "Пожар възникна в жилищна сграда в центъра за Казанлък, съобщи БГНЕС.Сигналът за възникналия инцидент е получен на телефон 112 около 9 часа сутринта. На мястото бързо се отзовават екипи на пожарната, които успяват да изгасят огнената стихия.Вследствие на пожара три апартамента на горните етажи на кооперацията са негодни за обитаване поради силно задимяване. Заради обилното поливане с вода е засегнат и долен апартамент.Полицията работи по случая - следва да се установят причините за възникването на пожара. Според живеещите в блока обаче миризма на дим се е усещала още през нощта, а пожарът е тръгнал от апартамент на вехтошар, който струпвал в жилището си тонове боклуци, които са вероятната причина за пожара.", "date": "2017.12.29", "title": "Жилищна кооперация горя в Казанлък"}
{"url": "https://news.bg/world/tramp-razsledvaneto-na-ruskata-saga-pravi-stranata-ni-da-izglezhda-mnogo-zle.html", "text": "Президентът на САЩ Доналд Тръмп вярва, че разследването на руската намеса на американските избори през 2016 г. \"прави страната да изглежда много зле\", съобщават АФП и други медии.В интервю за вестник \"Ню Йорк таймс\" американският държавник също вярва, че специалният прокурор Робърт Мълър справедливо ще се държи с него. Това обаче е в противоречие със зачестилите атаки на републиканците по адрес на Мълър.\"Прави страната да изглежда много зле и поставя държавата в много лоша позиция\", подчерта американският лидер пред изданието и допълни, че колкото по-бързо бъде разрешен въпросът, толкова по-добре за страната.Президентът добави, че не е разтревожен относно продължаващото разследване, тъй като \"всеки знае\", че няма сътрудничество с Русия.\"\", каза Тръмп, коментирайки Мълър.Доналд Тръмп повтори, че обвиненията са измислен от демократите като извинение за изгубените избори.Държавният глава на САЩ също се дистанцира от бившия шеф на предизборния си щаб Пол Манафорт, който е първият с повдигнати обвинения във връзка с разследването на руската сага.Той работи за мен три месеца и половина, каза Тръмп по време на 30-минутното интервю във Флорида, споменавайки връзките на Манафорт и с други републиканци.", "date": "2017.12.29", "title": "Тръмп: Разследването на руската сага прави страната ни да изглежда много зле"}
{"url": "https://news.bg/int-politics/izstrelyaha-3-raketi-ot-gaza-kam-izrael-zhelezen-kupol-prihvana-dve.html", "text": "Три ракети са били изстреляни от Ивицата Газа към Израел, съобщиха от израелската армия, цитирани от местните медии. Това е първият подобен инцидент от повече от седмица насам.Две от ракетите са били прихванати от противовъздушната система на Израел \"Железен купол\", докато третата е паднала на израелска територия близо до кибуца Начал Оз, който се намира до границата с Газа.Военни части са били разположени в района.Предупредителните системи за ракетно нападение са били чути малко преди обяд в района на Шаар Ханегев и Седот Ханегев, карайки изплашените жители да се втурнат към убежища.Засега няма съобщения за жертви. Неприхванатата трета ракета обаче е ударила сграда в Шаар Ханегев, като е причинила щети. В отговор израелската армия е атакувала две позиции на \"Хамас\" в Ивицата Газа с танкове и авиация. Тези ракети са първите, изстреляни от Газа от 18 декември насам, когато имаше период от две седмици, в който ракетният огън от Ивицата Газа беше с мащаби, невиждани от войната между Израел и Хамас през 2014 г.Според оценките на Израел тези ракети не се изстрелват от \"Хамас\", а от други терористични групировки в Ивицата Газа. Анализатори обаче са отбелязали, че \"Хамас\" не желае или не може да възпре тези групировки.Трите ракети се предполага, че са били насочени към церемония, отбелязваща 24-ия рожден ден на израелски войник, който е бил убит и чиито останки са били пленени от \"Хамас\" през 2014 г. Напрежението между Израел и Газа беше подхранено от признаването от страна на Вашингтон по-рано този месец на Йерусалим за столица на Израел.Протестирайки срещу решението на американския президент Доналд Тръмп на 6 декември, обявяващо Израел за столица на Израел, \"Хамас\", които контролират Газа и се стреми към унищожението на Израел, призова за нова интифада и се зарече да освободи Йерусалим.", "date": "2017.12.29", "title": "Изстреляха 3 ракети от Газа към Израел, \"Железен купол\" прихвана две"}
{"url": "https://news.bg/crime/plashtame-aktovete-i-fishovete-kam-kat-po-edna-smetka-ot-1-yanuari.html", "text": "Главна дирекция \"Национална полиция\" (ГДНП) уведомява всички граждани, представители на фирми, организации, банки и други доставчици на платежни услуги, че от 01 януари 2018 г. плащането на глоби по наказателни постановления и по фишове (със серия, различна от серия \"К\" и \"Г\") за нарушения на Закона за движението по пътищата ще се извършва само по една сметка, администрирана от Главна дирекция \"Национална полиция\", със следното съдържание:Считано от 31 декември 2017 г. се закриват следните сметки, администрирани от Главна дирекция \"Национална полиция\":От ГДНП напомнят и че глобите по електронни фишове (със серия \"К\") за нарушения на Закона за движението по пътищата се плащат както досега по транзитна сметка на името на Фонд за безопасност на движението, която е със следното съдържание:Глобите по наказателни постановления и по електронни фишове (със серия \"Г\") за нарушения на Кодекса за застраховането се плащат както досега по сметка на името на Гаранционен фонд със следното съдържание:Ако наказателното постановление, фишът или електронният фиш са издадени през предходна година и на документа е изписана различна банкова сметка, глобата се плаща по съответната актуална сметка, посочена по-горе.При попълването на бланката за плащане на глобата най-важните данни за наказателния документ са: серията (за фишове и електронни фишове), номерът, размерът на глобата (70% от размера на глобата се дължи само за електронен фиш, платен в 14-дневен срок от датата на получаването му), трите имена (името на фирмата) на ЗАДЪЛЖЕНОТО ЛИЦЕ по наказателния документ и неговото ЕГН (ЛНЧ, ЕИК по Булстат). Повече информация за най-често срещаните грешки при попълване на платежен документ и указания за правилното въвеждане на данни може да намерите в интернет страницата на МВР .Глобите може да бъдат заплатени:", "date": "2017.12.29", "title": "Плащаме актовете и фишовете към КАТ по една сметка от 1 януари "}
{"url": "https://news.bg/world/turtsiya-i-rusiya-okonchatelno-se-dogovoriha-za-s-400.html", "text": "Турция и Русия подписаха споразумение за доставка на руски зенитно-ракетен комплекс С-400 на Анкара, съобщават CNN Turk и други медии, цитирани от Ройтерс.Така двете държави финализират споразумение, по което работиха повече от година.Сделката, която е за около 2,5 милиарда долара, буди безпокойство на Запад, тъй като Турция е член на НАТО и системата не може да бъде интегрирана във военната архитектура на алианса.Не се разкриват подробности за споразумението. Но Сергей Чемезов, директор на руския държавен конгломерат \"Ростех\", заяви пред \"Комерсант\" в сряда, че Русия ще достави на Турция четири батареи С-400 за 2,5 милиарда долара.Той добави, че Москва очаква първите доставки да бъдат направени през март 2020 г.Турция е първата страна членка на НАТО, която ще се сдобие с модерната оръжейна система.По-рано днес турски вестници писаха, позовавайки се на президента Реджеп Ердоган, че Турция ще вземе заем в рубли. Анкара ще плати 45% от сумата, а Русия ще предостави заем за покриване на останалите 55%, разкри Чемезов.С-400 (НАТО: SA-21 Growler) е модернизирана версия на С-300. Системата влезе на въоръжение през април 2007 година, първият комплекс С-400 беше разгърнат през август 2007 година. Комплексът е създаден от \"Алмаз-Антей\". Такива комплекси има разположени в района на Москва, Калининград и в Източния военен окръг. Зенитно-ракетният комплекс може да поразява до 36 самолета с обсег на действие 150 километра. Системата също може да поразява балистични ракети и всички модерни въздушно-космически цели на дистанция до 400 километра и на височина 27 км.", "date": "2017.12.29", "title": "Турция и Русия окончателно се договориха за С-400"}
{"url": "https://news.bg/world/asad-naredi-na-imamite-da-se-molyat-za-dazhd.html", "text": "Имамите в Сирия призоваха мюсюлманите да се молят за дъжд по време на днешните молитви, съобщава АП.Сирийският президент Башар Асад е наредил на имамите да се молят за дъжд. Министерството на вероизповеданията е разпространило заповедта на държавния глава, информира местната агенция САНА.Медията пояснява, че сушата и промяната на климата са засегнали посевите тази година. Зимата е най-дъждовният сезон в арабската страна.Петъчните молитви са най-важните за мюсюлманския свят. Имамите изнасят седмична проповед, която обхваща различни теми - семейството, политиката и в този случай метеорологичното време.Вчера евреите се молеха за дъжд пред Стената на плача в Йерусалим, след като министърът на земеделието призова хората да се молят за преодоляване на сушата.", "date": "2017.12.29", "title": "Асад нареди на имамите да се молят за дъжд"}
{"url": "https://news.bg/politics/ms-otpuska-pari-za-poddrazhka-na-voennite-letishta-i-uchilishta.html", "text": "Министрите от третия кабинет \"Борисов\" одобриха отпускането на 53,4 млн. лева, съобщиха от пресцентъра на МС.За Министерството на отбраната се отпускат 23 млн. лв. За поддръжка на хардуера на комуникационните, информационните и навигационните системи на летища на Военновъздушните сили - 20 млн. лв.За строително-ремонтни дейности са отделени 2 млн. лева. За ремонт на административната сграда на служба \"Военна информация\" са предназначени 1 млн. лв.Парите за ВВС се осигуряват за сметка на предвидените пари за летателната годност на изтребителите МиГ-29 - процедура, която беше спряна поради обжалване от трета страна, уточняват от МС.Припомняме,  с компанията-производител бяха отменени заради жалба от украинска фирма, която няма лиценз за подобен ремонт и документите й са . Междувременно стана ясно, че от Нова година и военнотранспортните ни самолети  от ремонт.За ремонт във висшите военни училища се отпускат 28 млн. лв. Военна академия \"Г. С. Раковски\" получава 7 млн. лева, за Националният военен университет \"Васил Левски\" - 16 млн. лева, и Висшето военноморско училище \"Н. Й. Вапцаров\" - 5 млн. лева.В същото постановление на МС са предвидени и пари за рехабилитация на общинската пътна мрежа на община Елин Пелин на стойност 1 млн. лв. Такава сума е одобрена и за възстановяване и рехабилитация на улици в Златарица и в село Горско ново село.На община Аксаково се предоставят 400 000 лева за придобиване на последните три етажа от административната сграда на кметството.Постановлението на Министерския съвет е прието неприсъствено на 22 декември, но бе публикувано на 29 декември.", "date": "2017.12.29", "title": "МС отпуска пари за поддръжка на военните летища и училища"}
{"url": "https://news.bg/weather/oblachno-temperaturite-se-ponizhavat.html", "text": "Денят ще бъде облачен, на много места с валежи от дъжд - предимно в източната част на страната. Единствено в югозападните райони облачността ще се разкъса в следобедните часове.В течение на деня вятърът, който първоначално ще бъде югозападен, ще се преориентира от северозапад и ще донесе по-студени въздушни маси над страната.Поради това в по-късните часове температурите ще се понижат. Максималните ще бъдат в интервала 7-12 градуса.Минималните са между 0 и 7 градуса в по-голямата част от страната, по Черноморието - около 9-10 градуса.", "date": "2017.12.29", "title": "Облачно, температурите се понижават"}
{"url": "https://news.bg/press/radosti-i-razdori-okolo-vtoriya-lift-nad-bansko-evropredsedatelstvo-i-koruptsiya-razrushenata-kashta-na-gen-racho-petrov.html", "text": "Решението за строителството на втори лифт над Банско е водеща тема за петъчните вестници.\"Правителственото одобри на последното си заседание за годината спорните промени в плана за управление на Националния парк \"Пирин\", които залагат нови сечи и строителство на ски писти и инфраструктура в почти половината парк. Не е гласувано проекторешението за промяна в концесионния договор с \"Юлен\", което трябваше да бъде гласувано заедно с поправките в плана за Пирин. Това стана известно от изявление на министъра на екологията Нено Димов на излизане от Министерския съвет пред журналисти, както и от гласуваното решение на Министерския съвет, изпратено по-късно от пресцентъра на кабинета. По време на заседанието отново Димов внесе извънредно за гласуване две решения за Пирин, които липсваха до днес сутринта в дневния ред на МС. В отговор на действията на кабинета еколозите още утре ще сезират Европейската комисия за нарушаване на две европейски директиви и за образуване на две наказателни процедури срещу България, научи \"Дневник\". Природозащитниците готвят и нов протест в защита на Пирин в първите дни на българското европредседателство. Прието второ решение за Пирин днес ускорява строителство на втори кабинков лифт, за който обаче няма все още внесено инвестиционно намерение. С него кабинетът възлага на екоминистъра при инвестиционен интерес за изграждане на нов кабинков лифт в Банско да се предприемат спешно мерки по екологичното законодателство, така че такъв да бъде изграден във възможно най-кратък срок. Според коалицията на природозащитните организации говоренето за втори лифт над Банско е просто параван, зад който се прокарват нови сечи на вековни гори и ново строителство на ски писти в големи площи на националния парк, както и узаконяване на нарушенията на концесионера на ски зона \"Банско\" \"Юлен\", правени през годините...\" - в. \"Дневник\".\"Еколози ще обжалват пред Върховния административен съд (ВАС) решението на правителството за изграждането на втори лифт в Банско. \"Ще изчакаме да бъде официално публикувано решението, тъй като за момента знаем за него само от медиите. След това ще го обжалваме пред Върховния административен съд\", каза пред БНР Катерина Раковска от рганизацията \"Световен фонд за дивата природа\". \"Със сигурност ще свикваме и нови протести, ще се постараем да са в рамките на Европредседателството. Една държава, която има претенция да поема такава отговорност, не може да взима толкова безотговорни решения\", заяви тя. Тази вечер недоволни екоактивисти блокираха движението в центъра на София при втори за деня протест срещу правителственото решение. протестът е под наслов \"Няма да дадем Пирин на мафията\". Първият протест бе по време на правителственото заседание пред Министерския съвет. Едновременно с него тогава край Симитли бе организиран \"спонтанен\" протест на жители на Банско и околните общини и за кратко бе затворен пътят за Гърция. Веднага след като стана известно за решението на кабинета в Банско се състоя също така \"спонтанен\" радостен брифинг. В него участваха еврокомисарят по регионалната политика Корина Крецу, министърът на туризма Николина Ангелкова и кметът на града Георги Икономов...\" - в. \"Сега\".\"Еврокомисарят по регионална политика г-жа Корина Крецу, която е в Банско за своята коледна ваканция, изтъкна радостта си, че се намира в най-добрия курорт в Източна Европа в момент, в който се дава зелена светлина за неговото по-нататъшно развитие. \"Като румънска и европейска гражданка считам, че Банско е добър пример за това как трябва да се развива една туристическа дестинация. Многото посетители от съседните държави Гърция, Македония, Сърбия и Румъния, го доказват. В навечерието на Председателството на България на Съвета на ЕС, това е знак към Европа да обърне поглед към по-бедните държави-членки. Считам, че политическите решения, които намират правилния баланс между икономическо развитие в съответствие с екологичните норми, са правилната посока за намаляването на ножицата между бедните и богатите граждани на ЕС\", каза тя на съвместна пресконференция с министър Николина Ангелкова и кмета на Банско Георги Икономов във връзка с приетото решение на Министерски съвет от днес, за даване на зелена светлина за извършване на промени в Плана за управление на НП \"Пирин\" съгласно всички изисквания на екологичното законодателство. \"Благодаря на Правителството и лично на министър-председателя, г-н Бойко Борисов, за отговорната държавническа позиция, която бе изразена днес по време на заседание на Министерски съвет. С приетото решение за промени в действащия план за управление на НП \"Пирин\" се дава възможност за развитието не само на зимните спортове в Банско, но и в останалите зимни курорти в България. Това бе едно принципно решение, базирано на политическа далновидност в подкрепа на устойчивото икономическо развитие на планинските региони в съответствие с екологичните норми и изисквания за защита на природата. Това е кауза, която защитаваме от осем години и днешният ден е специален за нас. Той бележи една голяма крачка за зимния туризъм в страната и неговото бъдеще\", каза кметът на Банско Георги Икономов. Министър Ангелкова сподели радостта си от взетото решение на Министерски съвет и отново подчерта, че процедурата за реализация на инвестиционно намерение, свързана с доизграждане на спортна инфраструктура на територията на ски зона Банско, ще премине през всички законови процедури по оценка на въздействието върху околната среда.\" - в. \"24 часа\".\"С приетите днес решения правителството решава два проблема - за изграждане на нов лифт на Банско и за запазване на природата на Пирин. Така министър-председателят Бойко Борисов обобщи дискусията по приемането на промени в Плана за управление на Национален парк \"Пирин\" и за задължаване на министъра на околната среда и водите, при наличие инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения...\" - в. \"Труд\".\"...Премиерът Борисов посочи, че с днешното решение се довършва дългогодишната процедура по приемане на промени в Плана за управление на Пирин. \"В този план няма нищо, което касае строителство, няма керемиди, няма тухли, няма хотели, няма сгради, няма каквото и да било. И специално тук се обръщам към екоорганизациите, че всяко инвестиционно намерение, което ще се прилага в Пирин, минава на екологична оценка, оценка на съвместимост и всички необходими и указани в закона действия. Сиреч, не може да се направи една колиба, не хотел - една колиба, без да мине съответната процедура по екологичното законодателство. Така че, лично аз истински се надявам и тези, които ще се радват, или тези, които мислят, че нещо нередно се прави, да се обединим върху две неща - природата, дърветата, парка Пирин - ще ги пазим така, както трябва\", подчерта министър-председателят. Това са двете неща, които всички трябва да отстояваме. Просто различен беше пътят, по който искахме да стигнем до това решение, което всички подкрепяме - за втория лифт в Банско, посочи премиерът Борисов.\" - в. \"Стандарт\".Вестниците продължават да следят и темата за европредседателството.\"България ще ръководи дейността на Съвета на ЕС в момент, в който европейският дневен ред е изправен пред сериозни предизвикателства. Предстоят избори в Италия, а в Германия все още няма сформирано правителство. В същото време изтичат мандатите и на Европейската комисия, и на европарламента. По време на Българското председателство ще се води и важният дебат за бъдещето на Европа, както и какви ще бъдат параметрите на финансовата рамка и бюджета на Общността. Темата за миграцията е сериозен въпрос, свързан със сигурността и стабилността в Европа. По време на българското председателство продължават и преговорите за Брекзит. Заради излизането на Великобритания в бюджета на Общността се отваря дупка от 10 до 15 милиарда евро годишно, а нуждите на новите фондове - за сигурност, миграция, Африка - са около 11 милиарда евро годишно. Изглежда санкциите над Полша също ще са важна тема по време на срещите на европейските лидери в София. През изминалата седмица ЕК поиска Полша да бъде наказана с отнемане на правото ѝ на глас заради промени в правосъдната система на страната, които са критикувани от Комисията. Предложението би трябвало да бъде разгледано в началото на 2018 г. от Съвета по общи въпроси, чийто председател ще е българският министър на външните работи Екатерина Захариева. Сред акцентите на председателството попада и кохезионната политика. Очаква се новите държави-членки да настояват за запазването на фондовете - и като грантове, а не само като финансов инженеринг, което се опитват да наложат нетните донори. Дискусията започва още през януари с голяма конференция в Брюксел и продължава на 9 март в София на най-високо ниво. Българското председателство ще работи усърдно и за постигане на напредък по приемането на ключови законодателни актове. Най-важните от тях са: пакет предложения за реформа на Общата селскостопанска политика след 2020 г., законодателните предложения за кохезионната политика - ЕИСФ 2021-2027 г., Многогодишната финансова рамка след 2020 г., предложение за директива за административно сътрудничество в областта на ДДС и борбата срещу данъчните измами в края на 2017 и началото на 2018 г. В сферата на сигурността и стабилността в Европа ще работим по досиета за взаимодействие и обмен на информация между правоприлагащите органи и службите по сигурност, проекта за Регламент за институционализиране на Службата на Европейския прокурор, предложение за Регламент относно компетентността, признаването и изпълнението по брачни въпроси и въпроси, свързани с родителската отговорност и международното отвличане на деца, подобряване на трансграничния достъп до електрони доказателства. Относно цифровата икономика и уменията на бъдещето важни теми ще са тези за: Единния цифров портал, пакет киберсигурност, проекта на Директива за авторски права в Единния цифров пазар, регулиране на свободното движение на нелични данни от ЕС, регулиране на електронната неприкосновеност, предложение за Решение на ЕП и на Съвета относно общата рамка за предоставяне на по-добри условия в областта на уменията и квалификацията (\"Европас\") и за отмяна на Решение №2241/2004/ЕО, както и новата рамкова програма \"Еразъм+\" на ЕС за образование, обучение, младеж и спорт след 2020 г...\" - в. \"24 часа\".\"Никой в България не преследва политическата корупция. В затвора няма нито един бивш служител на правителството. Достигнахме етап, в който описваме държавната корупция като превземане на държавата.\" Това разказва за Огнян Шентов от Центъра за изследване на демокрацията (ЦИД) в статия на лондонския \"Гардиън\", озаглавена \"Облаци от корупция висят на България, докато поема председателството на ЕС\". В нея авторката Дженифър Ранкин цитира от Брюксел доклад на ЦИД, \"който обрисува унищожителна картина на корумпираност от върховете до низините на обществото\". Повече от 20%, или 1.3 милиона пълнолетни българи, са участвали в някаква корупционна операция като плащащи или получаващи подкуп, но през 2015 г. са приключени едва 72 дела, разказва още Ранкин. В полунощ срещу 1 януари ще свири музика и ще блестят фойерверки, когато България - най-бедната и \"най-корумпираната\" страна в ЕС, ще поеме палката на ротационното председателство. Да си председател на заседанията на ЕС и на определянето на дневния ред вече не носи онова влияние, което имаше в миналото, но все пак е много важен момент за тази страна, станала член с последната вълна на присъединили се, се казва още в статията. Ранкин цитира Transparency International, която определя България като страната от ЕС, в която възприятието на корумпираност е най-високо, както и че присъствието в правителството на крайно десни партии предизвиква тревога, а борци с корупцията се опасяват, че в следващите 6 месеца Брюксел ще се държи по-меко спрямо властите в София. В статията се казва още, че сред борещите се с корупцията в България се смята, че \"Лукойл\" има монополна власт, гарантирана благодарение на няколко правителства чрез закони, които пречат на конкуренцията. Рухването на Корпоративна търговска банка (КТБ) е посочено като пример за жертва на \"конфликт между нейния богат собственик и един политик\". Механизмът за сътрудничество и верификация, създаден при приемането на България и Румъния през 2007 г., трябваше да действа няколко години, но и днес двете страни са обект на специално наблюдение дали следват европейските норми, разказва на читателите си \"Гардиън\". Ефектът от годишните доклади обаче е изчезнал, казват от средите, борещи се с корупцията...\" - в. \"Дневник\".В. \"Сега\" информира, че страната ни е изостанала според \"Индекса на право на собственост\": \"От 66-то място през 2016 г. отиваме чак на 85-то за 2017 г. според \"Индекса на право на собственост\". За това предупреждават от Българската търговско-промишлена палата (БТПП). Негативните данни са подготвени на базата на докладите през 2017 година. България пада и по отношение на \"Индекса на глобализация\", определян от икономическия институт KOF. Спадът е с 8 позиции от 30-то място през 2016 г. Днес се намираме на 38-мо място. Страната ни все още има слаб успех в иновациите, отчитат работодателите. Това е областта, в която бизнесът и държавата трябва да насочат своите усилия за постигане на напредък. Само с една позиция напредваме - на 38-мо място, според \"Глобалния иновационен индекс\" от 2017 година спрямо 39-то в предходното издание на класацията. Подобрение има обаче по \"Индекса на икономическата свобода\" - с 13 места по-нагоре. Индексът се определя от фондация \"Херитидж\" и списание \"Уолстрийт джърнъл\". От 60-то място през 2016-та г., страната ни отива на 47-мо място през 2017 година. В другата класация - на канадския институт \"Фрейзър\" - \"Икономическа свобода по света\" спадаме с три места на 48-мо място, но за нейното изготвяне са ползвани данни за страните от 2015 година. За \"Индекс на глобалната конкурентоспособност\" 2017-2018 сме класирани с позиция по-напред. На 49-то място, спрямо 50-то в предходното издание. На 25-то място сме в света по макроикономическа стабилности. По този подкритерий България продължава да получава високи оценки. В другата известна класация, която отчита конкурентоспособността на \"Международния институт за управленско развитие\" - Швейцария, също се изкачваме с една позиция от 50-то място през 2016 г. на 49-то място през 2017 г., отчитат от БТПП. Повишава се позицията на България и по отношение на \"Индекса на просперитет\" на лондонския институт Легатум. Там от 57-мо място през 2016 година, днес сме на 51-во, отчитат от БТПП.\"Всекидневниците следят и развитието по случая с разрушаването на къщата на ген. Рачо Петров.\"Провокира сериозен интерес как може точно по Коледа да започне такова разрушаване на знакови обекти. Това коментира министърът на културата Боил Банов, след като в празничните дни започна разрушаването на къщата на ген. Рачо Петров на столичния бул. \"Дондуков\". \"Някак си не беше естествено\", каза министърът в предаването \"Тази сутрин\" по bTV. В момента, в който разбрахме онзи ден, спряхме веднага разрушаването. Не мога да кажа защо е започнало то, видях само частично документи. Днес е първият работен ден, в който ще направим всички уточнения защо, как, дали е законно, или не, дали е морално, или не, каза още той. Къщата е знакова. Със сигурност не е единичен паметник на културата, но би трябвало да влиза в групов паметник. Всички тези детайли обаче ще станат ясни днес, добави министърът. Той посочи, че сградата е изоставена от много години. \"В случаи като този държавата, в лицето на съответната общината, може да предприеме две неща. Едното е да започне да изгражда тази къща и да я ипотекира за сметка на собствениците, които, ако не могат да си плащат ипотеката всъщност, да се отнеме в полза на общината. Само че това става много сложно, защото някой път собствениците са по 20 - 25 човека и трябва да има подпис на всеки един от тях - процедура, която се жали в съда и става безкрайна. Другото, което може да направи, при обекти, които вече са показали конструктивна невъзможност да съществуват в тази визия, е да ги премахне и да изисква преизграждане в същия вид\", каза Банов. \"Всичко може да се възстанови, всичко трябва да се възстанови и оттук насетне всичко ще се възстановява\", увери министърът.\" - в. \"Стандарт\".\"Сградата на бул. \"Княз Ал. Дондуков\" и ул. \"Георги Бенковски\", която е на път да бъде разрушена от общината, не е недвижима културна ценност. Това е установила проверката на Министерството на културата, съобщават от пресцентъра на ведомството в четвъртък. Работници с багери започнаха да разрушават сградата в почивния ден след Коледа (26 декември). Още в същия ден граждани изпратиха сигнал до Министерството на културата, след който главната дирекция \"Инспекторат за опазване на културното наследство\" спря разрушаването до изясняване на случая и инициира проверка. Днес от дирекцията констатират, че сградата не притежава статут на \"единичен паметник на културата\". От ведомството уточняват, че тя никога не е била декларирана като паметник на културата. Затова събарянето й не подлежи на санкция от Министерството на културата съобразно Закона за културното наследство. В същото време сградата попада в обхвата на територия с културно-историческо наследство със статут на групова недвижима културна ценност - \"Ансамбъл \"Бул. Княз Александър Дондуков\" и в границите на II защитена зона на археологическия резерват \"Антична Сердика и Средновековен Средец\", с Министерството на културата задължително се съгласуват последващи инвестиционни намерения, се посочва в съобщението. Двуетажната къща на \"Донуков\" 20, която е в окаяно състояние в момента, някога е била собственост на Рачо Петров - генерал от българска армия, военен министър в правителството на Стефан Стамболов и два пъти министър-председател на страната. Строена е през 20-те години на миналия век. Сега е собственост на наследниците му, но е изоставена още през 90-те години, когато попада в полезрението на общината. Оттогава не е направено друго съществено освен обезопасяването й с мрежи. В момента е оградена с високи пана и с предупредителни табели за постоянно видеонаблюдение. От Столичната община са издали заповед за премахване на сградата заради опасност от срутване. Има документи и решение на общината къщата да бъде съборена и за целта има избрана фирма, допълниха оттам за \"Дневник\". Предписанието на контролния орган на общината за събаряне на постройката е още от 2013 г., но четвърта година собствениците й не я изпълняват. Затова тази пролет Столичната община взема решение да я бутне на свои разноски и след това по съдебен път да търси обезщетение от тях.\" - в. \"Дневник\".", "date": "2017.12.29", "title": "Радости и раздори около втория лифт над Банско, европредседателство и корупция, разрушената къща на ген. Рачо Петров… "}
{"url": "https://news.bg/crime/ubiets-se-predade-na-politsiyata-na-koleda.html", "text": "Извършител на убийство се предаде в полицията навръх Коледа, съобщи в. \"24 часа\". Той се е обадил в полицията в Червен бряг на 25 декември в 4.05 часа, признал е, че е убил човек преди месец и е поискал да бъде задържан.Убиецът е 43-годишен, от плевенското с. Глава. Пред полицаите, които са пристигнали в дома му, мъжът е заявил, че след скандал е ударил с брадва по главата 52-годишен жител на Койнаре и той починал.Жертвата - Любомир, е живеел сам. Издирван е, след като съседи са забелязали, че го няма вкъщи.Убиецът е скрил тялото в пресъхналия напоителен канал на изхода на село Глава. При оглед на посоченото място полицаите действително са намерили полуразложения труп със следи от удари по главата. При претърсване в дома на убиеца е открита и споменатата от мъжа брадва.Той е задържан. По случая е образувано досъдебно производство. Повдигнато е обвинение за умишлено убийство.", "date": "2017.12.29", "title": "Убиец се предаде на полицията на Коледа "}
{"url": "https://news.bg/crime/arestuvaha-svodnik-v-sandanskoto-selo-vranya.html", "text": "Арестуваха за сводничество мъж в санданското село Враня тази вечер, предаде БНТ. Задържаният е държал насилствено в дома си непълнолетно момиче, което е принуждавал към проституция.Арестът е извършен по сигнал, който е подаден следобед на 28 декември. Съобщава се, че криминалистите са организирали акция и са щурмували дома на сводника.Момичето е дало показания. От пресцентъра на полицията в Благоевград не съобщават повече подробности. Очаква се днес да бъде дадена официална информация по случая.", "date": "2017.12.29", "title": "Арестуваха сводник в санданското село Враня"}
{"url": "https://news.bg/world/ukrainskite-voenni-svaliha-ruski-dron-nad-donbas.html", "text": "Украинските военни са свалили над Донбас руски безпилотен летателен апарат \"Орлан-10\" вечерта на 28 декември, предаде агенция \"Униан\".Този вид техника се произвежда в компанията \"Специален технологичен център\" в Санкт Петербург.Апаратът е паднал близо до Торецк в Донецка област.Максимално допустимата му маса при полет, според различни данни, е между 14 и 18 килограма. Може да предава видео на разстояние до 120 километра. Съобщава се, че цената му е около 6 милиона рубли.Украинските военни, които вече нееднократно са сваляли такива апарати, ги сочат като още едно доказателство за руската намеса в Източна Украйна.Разузнавателните операции с дронове са забранени от договореностите от Минск.", "date": "2017.12.29", "title": "Украинските военни свалиха руски дрон над Донбас"}
{"url": "https://news.bg/world/kak-feysbuk-rushi-demokratsiyata.html", "text": "Под заглавие \"Фейсбук разрушава демокрацията\" известният историк и професор от Харвард Нийл Фъргюсън излага няколко много интересни тези за социалните мрежи, интернет и опасностите за демокрацията. Ето няколко пасажа от интервюто с него.\"Социални мрежи всъщност има откакто свят светува. Да вземем, например, християнството или исляма - та това са си две огромни социални мрежи. Това са идеи, които са плъзнали и се споделят масово, станали са \"хит в мрежата\". Те са се разпространили на огромни територии, при това - без помощта на никакви технологии. Новото днес е, че сегашните мрежи са много по-големи и по-бързи. (...)Гугъл и Фейсбук - монополистиПрез цялата човешка история публичното пространство не е било комерсиално. Днес обаче ние сме го превърнали в гигантски рекламен пазар. . В резултат от Гугъл днес това е един планетарен магазин. Същата промяна се случва и с нашите социални мрежи. Навремето имахме клубове и дружества, пазарища и кръчми, където се срещахме и общувахме. Сега това пространство е , който непрестанно ни бомбардира с реклама. Казано накратко, днес думата на глобалния рекламен пазар имат две фирми: Гугъл и Фейсбук, които притежават могъществото да доминират над цялото публично пространство. Това положение не може да се търпи още дълго. Не може частна фирма да притежава монопол над нашите лични данни и просто така да ги препродава. Това си е чиста лудост!Лудост е и фактът, че чрез своя нюзфийд Фейсбук се е превърнал в най-големия издател на новини в историята на САЩ. А това е истинска катастрофа за оцеляването на демокрацията. Защото в лицето на Фейсбук ние имаме една . Според американското право, доставчиците на интернет-услуги са освободени от всякаква отговорност. А тази новинарска платформа се оказва новото публично пространство.Латентен екстремизъмСоциолозите казват, че всеки от нас инстинктивно търси контакт с хора, които приличат на него. В резултат от това в новото публично пространство настъпва голяма поляризация на възгледите. Всяка мрежа насърчава своите потребители да изказват мнения, а те установяват, че колкото по-драстично се държат, толкова по-голямо внимание привличат. С други думи, колкото по-голяма глупост - толкова по-голяма вероятност да стане хит в мрежите. Всяка дума, която е натоварена с емоционална или морална тежест, увеличава с 20% шансовете на туита или коментара да бъде споделян и разпространяван. Тоест, в Туитър Вие автоматично навлизате в територията на латентния екстремизъм - същият този екстремизъм се разпространява и чрез нюзфийда на Фейсбук.45 на сто от американците посочват Фейсбук като основен свой източник на информация. По този начин Фейсбук разрушава демокрацията. (...) Поляризацията в социалните мрежи много сериозно заплашва демокрацията.\"", "date": "2017.12.29", "title": "Как Фейсбук руши демокрацията"}
{"url": "https://news.bg/disasters/pozhar-v-nyu-jork-vze-12-zhertvi.html", "text": "Дванадесет души загинаха при пожар в пететажна жилищна сграда в Ню Йорк, предадоха информационните агенции.Още четирима души са сериозно ранени, съобщи кметът Бил де Блазио. Уточнява се, че инцидентът е станал в Бронкс.Властите допускат, че жертвите може да се окажат повече.Пожарът е тръгнал от втория етаж, след което бързо е обхванал сградата, като е блокирал хората на горните етажи.Засега причината за възпламеняването не е изяснена. Очевидец твърди, че са се запалили намиращи се в непосредствена близост контейнери за боклук, а след това огънят се е прехвърлил в сградата.За гасенето на пожара са изпратени 160 пожарникари.", "date": "2017.12.29", "title": "Пожар в Ню Йорк взе 12 жертви"}
{"url": "https://news.bg/int-politics/dzhordzh-uea-e-noviyat-prezident-na-liberiya-1.html", "text": "Бившият футболист Джордж Уеа спечели президентските избори в Либерия, предаде Дойче веле.На втория тур, при 98% преброени гласове, 51-годишният Уеа получава 61.5% от гласовете. Другият претендент за поста беше вицепрезидентът Джоузеф Боакаи.Още на първия тур бившият футболист получи повече гласове, но тогава не успя да събере необходимите 50% за окончателна победа.С избирането на Джордж Уеа в Либерия се извършва първата демократична смяна във властта за последните 70 години.Досегашният президент Елън Джонсън-Сърлийф оглавяваше страната в продължение на 12 години и няма право да се кандидатира за нов мандат. Тя пое поста на държавен глава след като предшественикът й Чарлз Тейлър беше свален с бунт през 2003 г. С идването ѝ на власт беше сложен край на гражданската война в Либерия.Джордж Уеа беше нападател \"Пари Сен Жермен\" и \"Милан\", носител е на Златната топка.", "date": "2017.12.29", "title": "Джордж Уеа е новият президент на Либерия"}
{"url": "https://news.bg/regions/normalen-e-trafikat-na-vsichki-granichni-punktove.html", "text": "Нормален е трафикът по граничните пунктове с всички съседни страни в последния работен ден на 2017 г. На българо-сръбската и на българо-македонската граница трафикът е обичаен за всички гранични пунктове, съобщиха от Гранична полиция.На българо-гръцката граница няма натоварване и движението на всички гранични пунктове е с обичайно темпо за влизане и излизане в страната. На българо-турската граница трафикът е нормален на всички гранични контролно-пропускателни пунктове.На българо-румънската граница трафикът също е спокоен на всички гранични контролно-пропускателни пунктове.", "date": "2017.12.29", "title": "Нормален е трафикът на всички гранични пунктове"}
{"url": "https://news.bg/bulgaria/mokri-i-zaledeni-uchastatsi-po-patishtata-na-mesta-ima-magla.html", "text": "Пътните настилки на местата с валежи са мокри, по усойните райони - частично заледени и обработени. На прохода Шипка има мъгла, съобщиха от АПИ.Температурите са в интервала от -5° до 15°, времето над страната е предимно облачно.Дъжд вали в областите Сливен и Ямбол, на места в област Кюстендил и област Търговище, както и в районите на Ришкия проход /област Бургас/, Леденика /област Враца/, Сестримо /област Пазарджик/. Сняг вали в района на Каратепе /област Пазарджик/.Слаб до умерен вятър духа в областите Бургас, Варна, Добрич, Кърджали, Монтана, Пазарджик, Перник, Разград, Силистра, Сливен, Смолян и Шумен.Намалена видимост поради мъгла:- до 20 м в планинската част в района на гр. Сливен.- до 50 м в проход \"Шипка\" /област Стара Загора/. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  няма ограничения. няма ограничения. няма ограничения. няма ограничения. няма ограничения. няма ограничения. - Върбишки - затворен за всички МПС;- Златишки - затворен за всички МПС;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предел - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т;- Дюлински - забранен за МПС над 3,5 т;- Пампорово - забранен за МПС над 3,5 т;- Петрохан - забранен за МПС над 12 т;- Твърдишки - забранен за МПС над 10 т;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.12.29", "title": "Мокри и заледени участъци по пътищата, на места има мъгла"}
{"url": "https://news.bg/world/nay-malko-15-zaginali-pri-pozhar-v-mumbay.html", "text": "Най-малко 15 души загинаха, а десетки са ранени при пожар в един от ресторантите на търговския комплекс Kamala Mills в индийската финансова столица Мумбай, съобщи РИА Новости, позовавайки се на NDTV.Както по-рано бе съобщено, пожарът започна в пъб London Taxi в нощта срещу 29 декември, след което огънят се разпростря по всички 12 етажа на сградата. На снимки, публикувани от очевидци в социалните мрежи е видно, че най-горните етажи на сградата са изцяло изгорели. Отбелязва се, че Kamala Mills е популярен сред любителите на нощните развлечения в мегаполиса.По данни на полицията, много от загиналите са момичета, които са празнували рожден ден в един от ресторантите на върха на сградата. Един от пострадалите - Сулбха К.Г. Арора пише в своя Twitter акаунт, че пожарът е обхванал Kamala Mills \"мигновено\".\"В течение на няколко секунди разбрахме, че започна пожар. Всички помещения са обхванати от огън. Започна жестока блъсканица, хората се опитваха да излязат от горящата сграда\", разказа пострадалия.Полицията образува наказателно дело и към момента избягва допълнителна информация за пожара. Властите настояват за щателно разследване, преди всичко да бъдат предоставени няколко версии. По предварителни данни, причината за пожара е късо съединение.", "date": "2017.12.29", "title": "Най-малко 15 загинали при пожар в Мумбай"}
{"url": "https://news.bg/int-politics/uvelichiha-minimalnata-zaplata-v-rusiya.html", "text": "Руският президент Владимир Путин подписа закон за повишаване минималната заплата (МРОТ) до нивото на жизнения минимум, съобщи ТАСС. Документът е публикуван в петък на официалната страница на правна информация.\"Установен е минималният размер на заплата за труда от 1 януари 2018 г. в размер на 9 489 рубли (около 270 лева - б.р.) месечно. Започвайки от 1 януари 2019 г. ежегодно от 1 януари минималният размер на заплатата ще се определя с федерален закон в размер на минималния жизнен минимум на трудоспособното население в цяла Русия за втората четвърт на предходната година\", се казва в документа.Информация за размера на жизнения минимум в цяла Русия се публикува на официалния сайт на руската статистическа служба.През септември Путин на срещна с ръководителите на обществената организация \"Опора России\" Александър Калинин и обеща, че властите ще увеличат минималната работна заплата. Той подчерта, че хората не могат да получават заплата по-малка от необходимия жинзен минимум. Законът влиза в сила от 1 януари 2018 г.", "date": "2017.12.29", "title": "Увеличиха минималната заплата в Русия"}
{"url": "https://news.bg/int-politics/velikobritaniya-pita-za-vmeshatelstvo-feysbuk-i-tuitar.html", "text": "Социалните мрежи Facebook и Twitter могат да имат ограничения от страна на Великобритания, ако се откажат да предоставят данни за връзка с Русия на записи, интересуващи британския парламент. За това съобщи вестник The Guardian, цитиран от ТАСС.По информация на медията, депутатът Дамиан Колинс предоставил на ръководителите на социалните мрежи срок до 18 януари 2018 г., за да удовлетворят отправените им запитвания за данни за предполагаемо вмешателство на Русия в хода на референдума по излизане на Великобритания от Евросъюза (Брекзит).В случай на неизпълнение на тези искания Колинс, който е председател на парламентарния комитет по въпросите на културата, масмедиите, спорта и цифровите технологии, разглежда възможността за въвеждане на санкции против компаниите, които, както отбелязва The Guardian, нямат пълномощия да ги приемат.По-рано през декември в отговор на разследване на британската избирателна комисия относно допитването Фейсбук информира, че свързаната с Русия \"Агенция интернет-изследване\" е похарчила 97 цента за реклама в социалните мрежи в навечерието на референдума. За тези пари в крайна сметка са публикувани три обяви.В последните месеци по адрес на Русия не е имало обвинения за вмешателство в избора на другите страни. Най-яркият пример е започналото в САЩ разследване по повод влиянието, което Москва е оказала по време на избирателната кампания в САЩ. От Русия отговориха последователно, че основанията за обвинение за вмешателство в избора на САЩ и редица европейски страни няма. Към момента не е предоставено и нито едно доказателство.", "date": "2017.12.29", "title": "Великобритания пита за \"вмешателство\" Фейсбук и Туитър"}
{"url": "https://news.bg/world/avtobus-se-vryaza-v-chakashtite-na-spirka-kray-moskovskoto-metro.html", "text": "Автобус се вряза в спирка край метростанция \"Сходненская\" в Северозападната част на Москва, съобщи РИА Новости, позовавайки се на службата за извънредни ситуации в руската столица. Няма загинали, уточни информационната агенция, която първоначално бе съобщила за двама загинали при инцидента.Пострадалите са трима, сред тях няма деца. По думите на кмета на Москва Сергей Собянин, ранените получават медицинска помощ. Те са хоспитализирани и са в удовлетворително състояние със средни телесни повреди.На място работят полицаи и сътрудници на извънредните служби. Там е и зам.-кмета Максим Ликсутов.По предварителни данни, кола се е врязала в автобуса, който след това е налетял на спирката. От полицията са съобщили, че катастрофата е станала, докато шофьорът на автобуса се опитвал да избегне сблъсък с автомобил, но той не се е справил с управлението.Шофьорът е роден през 1960 г., има всички категории, преминал е задължителния контрол преди началото на курса. По информация на московските власти от 2015 г. той няма нито едно нарушение на пътя.Припомняме, на 25 декември автобус се вряза в пешеходен подлез до метростанция \"Славянски булевард\" на Кутузовски проспект. В резултат четирима загинаха, а 11 бяха ранени.На 27 декември 13 души бяха ранени при  в Санкт Петербург. Инцидентът бе определен за терористичен акт. Ден след него руският президент Владимир Путин обяви, че силите за сигурност трябва да убиват терористите на място и да не вземат пленници, ако собственият им живот е застрашен, но да става в рамките на закона.", "date": "2017.12.29", "title": "Автобус се вряза в чакащите на спирка край московското метро "}
{"url": "https://news.bg/politics/namerihme-balansa-mezhdu-ekologiyata-i-ikonomicheskiya-interes-uveryava-dimov.html", "text": "При вземането на решението за изграждане на нова туристическа кабинкова линия в ски зона Банско и съпътстващата я инфраструктура правителството е търсило баланс между опазването на околната среда и икономическото развитие на страната ни. Това заяви пред Нова министърът на околната среда и водите Нено Димов.Според Димов само балансът между опазването на околната среда и икономическото развитие може да бъде успешен, а този баланс, по думите му, е постигнат с вчерашното решение за изграждането на втори лифт в Банско.Министърът подчерта, че вчера всички са искали този въпрос да бъде решен и да се задейства процедурата, така че при инвестиционен интерес, вторият лифт на Банско да стане факт.Относно протестът на природозащитниците Димов мисли, че те си имат своите крайности и виждания. \"Не може да постигаме консенсус, това е твърде сложно нещо. Ако трябва по всички случаи да има консенсус, няма да има развитие\", посочи Димов. Според него вчера са протестирали 3 групи, но те са незначителни в сравнение с опашката от хора на Банско. Въпреки това протестите и обжалванията са елемент на демокрацията и без тях не може, обясни още той.Очаква се днес защитниците на Пирин отново да излязат на протест.Министърът заяви, че няма информация недоволството да е част от кампания, която подпомага ски туризма в други държави и добави, че този въпрос не е предмет на дейността на екоминистерството.Екоминистърът обясни и че с изграждането на втория лифт в Банско ще се намали трафика на коли в планината, което всъщност ще опазва околната среда. С нови съоръжения също така щяло да се стимулира и практикуването на повече зимни спортове. \"Ако искаме да бъдем конкурентни, трябва да развиваме зимния туризъм\", категоричен бе министърът.Към момента няма инвестиционно предложение за втори лифт. Ако скоро има такова намерение и то мине процедурите без обжалвания и съдебен контрол, то разрешение за изграждането на втория лифт може да бъде изградено до една година, обясни още Димов.Димов посочи, че е било крайно време сагата с изграждането на втори лифт в Банско да бъде разрешена. По думите му цялата ски зона на Банско представлява 2% от Национален парк \"Пирин\" и а в тези 2% няма как да има застрояване, а изграждането единствено на спортна инфраструктура. Димов допълни и че като има инвестиционно намерение, то ще трябва да мине през цялата екологична оценка, както и през обществено обсъждане. Нинов беше категоричен - не може и дума да става за изграждането на хотели и прочие, става дума само за спортни съоръжения.Вчерашното решение е било взето, за да може при наличието на инвестиционно намерение, то бързо да премине екологичното законодателство. Стана ясно и че освен вчерашното решение, правителството трябва да вземе и концесионно решение, което да бъде в полза на държавата.", "date": "2017.12.29", "title": "Намерихме баланса между екологията и икономическия интерес, уверява Димов"}
{"url": "https://news.bg/politics/so-tryabva-da-plati-stotitsi-milioni-levove-za-zeleni-ploshti.html", "text": "Най-сериозният дебат за развитието на София е за зелените зони, тъй като за тях СО трябва да инвестира милиони левове. Тази позиция изрази пред news.bg депутатът от ГЕРБ Александър Ненков в коментар за т.нар. Закон за София.\"Обяснили сме какво е зелена система, какво представлява тя, там сме включили и междублоковите пространства\", подчерта Ненков.\"В облекчен режим там ще се изграждат детски площадки и спортни съоръжения. В същото време проблем пред общината е изплащането на обезщетенията на собствениците на зелени площи, които може и да искат да предоставят терена си за инвестиция. Дебатът е в цялото общество\", смята Ненков. Според депутата трябва да има решение как собствениците да бъдат обезщетени, тъй като това ще струва стотици милиони левове. Именно това, по мнението му, ще е най-същественият дебат.Вносителите от ГЕРБ искат да се направи една по-цялостна визия за развитието на столицата. \"През последните години София стана изключително привлекателна за инвестиции\", подчерта депутатът. В същото време интересът към строежа на високи сгради създава напрежение сред жителите. Законът дава цялостна перспектива за инвеститорите къде могат да се строят небостъргачи. Тези сгради ще са на места, където да са транспортно обезпечени. Обществото ще бъде информирано кога и къде ще се строят небостъргачи. Решението за това ще се взема с решение на СОС.", "date": "2017.12.29", "title": "СО трябва да плати стотици милиони левове за зелени площи"}
{"url": "https://news.bg/crime/goryashti-koli-vdignaha-na-krak-pozharnata-v-burgas.html", "text": "Един автомобил е изгорял напълно в Бургас, а други два са били частично засегнати при пожар или умишлен палеж, съобщават от Областната дирекция на МВР в Бургас.В 2 часа през нощта във Второ районно управление в Бургас е постъпил сигнал за горящи леки автомобили. Колите били паркирани и се намирали срещу жилищен блок - блок №1 в жилищен комплекс \"Славейков\".Към мястото веднага е изпратен екип на пожарната, който погасява пожара.Въпреки навременните им действия обаче едната кола е напълно изгоряла. Автомобилът е собственост на 31-годишен мъж от Бургас.Частично засегнати са други два автомобила, които са били паркирани в близост до изгорелия. Едната кола е с обгоряла задна част и пръснато от високата температура задно стъкло, другата кола - с обгоряла предна лява част, както и изгоряла предна лява гума.Към момента не са ясни обстоятелствата около пожара, няма информация да става въпрос за умишлен палеж. Работата по случая продължава. Предстои да се извърши повторен оглед.", "date": "2017.12.29", "title": "Горящи коли вдигнаха на крак пожарната в Бургас"}
{"url": "https://news.bg/regions/ogranichavat-dvizhenieto-na-kamionite-nad-12-t-po-magistralite.html", "text": "Ограничават движението на камионите над 12 т по автомагистралите и най-натоваренитe пътища на 29 декември, последният работен ден от 2017 г., от 16 ч. до 20 ч., съобщиха от АПИ.С ограничението от пътната агенция се надяват да повишат сигурността при пътуване и да избегнат задръстванията преди почивните дни.Ограничено ще е преминаването на камионите над 12 тона по:По същите направления камионите ще бъдат спрени и на 1 януари 2018 г. от 14 ч. до 20 часа.Забраната не важи за автомобили, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79).Алтернативен маршрут на първокласния път през Владая е АМ \"Люлин\".Карта с временната организация на движението по участъците от републиканската пътна мрежа в празничните дни през 2017 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-republikanskata-ptna-mrezha-za-oficialni-praznici-i-pochivni-dni-za-2017-g/.", "date": "2017.12.29", "title": "Ограничават движението на камионите над 12 т по магистралите"}
{"url": "https://news.bg/crime/21-tezhki-katastrofi-v-stranata-1-chovek-e-zaginal-v-nova-zagora.html", "text": "В рамките на изминалото денонощие в страната са станали 21 тежки пътнотранспортни произшествия. Загинал е един човек в Нова Загора. 38 души са били ранени, от които двама са с опасност за живота. Това сочи черната статистика на МВР за пътните инциденти през изминалото денонощие в страната.Само в София през изминалите 24 часа са възникнали 149 леки пътни произшествия. Тежките катастрофи са били 2, като при тях няма загинали хора, 5 души са били ранени.До тежката катастрофа в Нова Загора се е стигнало, след като автомобил самокатострофира и се удря в дърво.Около 13.30 часа на телефон 112 е получен сигнал за възникнало пътнотранспортно произшествие на път ІІІ-5503, в землището на село Еленово. Установено е, че лек автомобил, управляван от 62-годишен водач от Нова Загора, е напуснал пътното платно и се е блъснал в крайпътно дърво. Инцидентът е станал при маневра по десен завой.Вследствие на удара на място е загинал човекът, возещ се до водача - 80-годишен мъж от село Сокол.В колата имало и втори пътник - 60-годишна жена. Тя и водачът също са пострадали, те са настанени в болнично заведение, без опасност за живота.При тест за употреба на алкохол е било установено, че водачът е шофирал пиян. В кръвта му е констатирана 2.36 промила концентрация на алкохол.За случая е уведомена Окръжната прокуратура в Сливен. Образувано е досъдебно производство. Работата по случая продължава.От началото на последния месец на 2017 година на територията на страната са възникнали общи 491 тежки катастрофи, при които са загинали 10 души. 626 души са били ранени, а 23 души към момента са с опасност за живота. От началото на 2017 година у нас са регистрирани 6 817 тежки ПТП-та, които са взели 670 жертви.", "date": "2017.12.29", "title": "21 тежки катастрофи в страната, 1 човек е загинал в Нова Загора"}
{"url": "https://news.bg/economics/inzhener-otvarya-svoya-melnitsa-v-selo-bohot.html", "text": "Собственикът на мелницата в село Бохот Златко Анчев е инженер-технолог по зърнопреработване и зърносъхранение, който цял живот се е занимавал с производство на хляб.С бизнеса си той са захваща, когато остава без работа, след като мелницата в Плевен затваря. Като най-трудното нещо в целия си проект, по който работи и в момента, Златко Анчев определя голямото количество информация, която трябва да се събере и т.нар. бумащина, нужна за да може да се кандидатства по проект.За да заработи мелницата успешно, той трябва да купи нови машини и да направи ремонт. Затова кандидатства с проект по мярка 123 на Програмата за развитие на селските райони. \"Наложи се да действам бързо, с Националния гаранционен фонд най-лесно се разбрах, отпуснаха ми гаранция, банката ми одобри кредита\", споделя Златко Анчев. Това, от което е най-доволен от сътрудничеството си с Националния гаранционен фонд е фактът, че при кредита не е заложен целия обект, а само машините, които закупува. Това дава на бизнеса му по-голяма свобода и възможност за производствено маневриране.Според Анчев възможностите за добър кредит са от ключово значение за всеки бизнес, а най-трудно е със заемите за оборотни средства.Към момента той вече е изплатил кредита за машините си и е изчистил задълженията си. Изпраща 2017 година с удовлетворение и надежда за 2018 - основно надеждата му е да се подобри бизнес климата в страната, който, както сам той определя, \"не е много добър за малките производители\".\"Аз не обичам думата \"чужди инвестиции\", не ми харесва, не мисля, че чужденците са нещо повече от нас и могат повече\", заявява Златко Анчев и подчертава, че и ние българите можем да се успеем с производство и да заздравим икономиката си.Конкретни планове за 2018 година Анчев няма, но е готов да следи и да се възползва от всяка една възможност, за да заздрави и разшири бизнеса си в село Бохот, който има нужда подобряване и разширяване на склада за готова продукция, а може би и да мисли за нови силози. При един добри финансови разчета Златко Анчев е решен да докаже, че българинът може да работи.Мечата му е: \"Искам предприятията в България, които са български, да се развиват и да работят.\"", "date": "2017.12.29", "title": "Инженер отваря своя мелница в село Бохот"}
{"url": "https://news.bg/world/moskva-opredeli-vloshenite-otnosheniya-sas-sasht-kato-golyamo-razocharovanie-na-2017-g.html", "text": "Кремъл разглежда влошаващите се отношения със САЩ като голямо разочарование на 2017 г. Това заяви Дмитрий Песков, говорител на руския лидер Владимир Путин, информира АП.Отношенията между Москва и Вашингтон са на най-ниското си ниво от края на Студената война, след като през 2014 г. Русия анексира Крим и е обвинявана, че се е намесила на американските избори през 2016 г. През цялата година двете държави си налагаха реципрочни мерки, които включват ограничаване на дипломатическите мисии и приемане на законодателство, атакуващо руски и американски медии.Запитан за най-големите разочарования на 2017 г., Песков отговори пред журналисти, че влошаването на отношенията с Вашингтон \"определено\" е в списъка на Кремъл.Говорителят повтори позицията на Кремъл, че Москва се стреми към добри отношения със САЩ, базирани на \"взаимно доверие и уважение\", но поясни, че са нужни двустранни действия.", "date": "2017.12.29", "title": "Москва определи влошените отношения със САЩ като голямо разочарование на 2017 г."}
{"url": "https://news.bg/politics/dzhambazki-besen-na-holandiya-antibalgarskite-im-kampanii-prodalzhavat.html", "text": "Недопустимата и обидна антибългарска кампания на Холандия продължава. За това алармира евродепутатът и заместник-председател на ВМРО Ангел Джамбазки в съобщение до медиите.Според Джамбазки властите в Холандия продължават да разпространяват скандален клип, в който призовава гражданите на страната да се пазят от обири и грабежи по така наречения \"български метод\". По думите на евродепутата това наименование е скандално, дискриминационно и \"по никакъв начин не се вписва в т.нар. \"европейски ценности\", които Холандия претендира, че изповядва бидейки член на Общността\".Според съобщението на ВМРО полицията в Кралство Холандия описва \"българския метод\" по следния начин - той се характеризира \"с разбиване на цилиндричната ключалка, като платката на вратата просто бива развинтена с отвертка, след което заключването на цилиндъра се прекъсва\".Според Джамбазки обаче след справка в интернет на фирми за технологична защита става ясно, че този метод е сред най-разпространените, тъй като е доста прост и не са необходими скъпи материали. По този метод крадците могат да проникнат в рамките на една минута.Евродепутатът е категоричен, че това съобщение е недопустимо. В писмото той пита иронично как биха реагирали холандските власти и граждани, ако българската полиция започне да предупреждава гражданите да се пазят от \"холандска педофилия\", например.Джамбазки припомня и че това не е първата подобна антибългарска проява на високо държавно и институционално ниво в Холандия - в писмото се посочват \"антибългарската кампания, водена от политика , както и със скорошните скандални твърдения на холандски и белгийски евродепутати, които обвиняваха България, защото техните турски избиратели били принудени да си плащат винетки в България.\"Поради това патриотът настоява Кралство Холандия незабавно да поднесе официални извинения на България. Евродепутатът ще отправи и официално запитване към ЕК дали е приемливо в ЕС една държава членка да промотира \"такава скандална пропаганда срещу гражданите на друга държава - също член на Съюза\".", "date": "2017.12.29", "title": "Джамбазки бесен на Холандия - антибългарските им кампании продължават "}
{"url": "https://news.bg/int-politics/studena-valna-vrahletya-amerika-tramp-omalovazhava-klimatichnite-promeni.html", "text": "Американският президент Доналд Тръмп омаловажи достиженията на науката за климатичните промени, след като арктически студ се настани в централните и североизточните части на САЩ и Канада, принуждавайки хора да останат по домовете си, оставяйки шофьори по пътищата с изтощени акумулатори и усложнявайки до крайност работата на противопожарните служби.Тръмп написа по този повод в профила си в \"Туитър\": \"На изток може да се окаже НАЙ-СТУДЕНАТА новогодишна вечер в историята.\" Той в момента се намира в имението си в Мар-а-Лаго в щата Флорида, където е на почивка.\"Вероятно бихме могли да използваме в малка степен доброто старо глобално затопляне, за което нашата страна, но не и други страни, ще плати ТРИЛИОНИ ДОЛАРИ, срещу което да се защити. Облечете се дебело и топло!\", допълни Тръмп. В Ню Йорк губернаторът Андрю Куомо по-рано предупреди местните жители да се подготвят за \"опасно студено време\", като се очакват температури по-ниски от нормалните.Интервенцията на Тръмп в \"Туитър\" предизвика гняв у много потребители по причина, че американският президент би могъл да използва необичайно студеното време, за да се подиграе с науката, която от години алармира за климатичните промени.\"Метеорологичното време не е равнозначно на климата\", написа в \"Туитър\" конгресменът Прамила Джаяпал от щата Вашингтон, допълвайки: \"Президентът трябва да е в състояние да разбере това. Не е толкова трудно.\"Джон Фоли, изпълнителен директор на Калифорнийската академия на науките, от своя страна написа саркастично: \"Вярвате или не, глобалното изменение на климата е много реално, дори и да е студено в момента пред \"Тръмп тауър\". Точно както все още има глад в света, дори и ако току-що си изял голям хамбургер в \"Макдоналдс\".71-годишният Тръмп отхвърли глобалното затопляне като китайска измама, заричайки се да изтегли САЩ от Парижкото споразумение за климата. Неговата администрация също така премахна климатичните промени от списъка със заплахи за националната сигурност на страната.", "date": "2017.12.29", "title": "Студена вълна връхлетя Америка, Тръмп омаловажава климатичните промени "}
{"url": "https://news.bg/comments/grazhdanskite-aresti-hobi-v-lipsvashta-darzhava.html", "text": "От Динково време насам гражданските арести се възродиха. Самозваният български \"хайдутин\" даде на тая форма на обществен натиск живот, след серия успешни \"прихващания\" на прииждащи емигранти, които не се респектираха от новата ни телена ограда. Реакцията на властите беше противоречива - от една страна не е законно, както и да го погледнеш, от друга - среща сериозно одобрение от населението и трябва да се пипа внимателно. Защо Динко стана толкова популярен? Защото се появи там, където държавата я нямаше или не искаше да бъде.Същото е и с нашумелите в последните дни граждански арести на джебчийки. Констатираш кражба, установяваш извършителя, проследяваш си го сам. Обаждаш се на 112. Оттам те насочват как да си продължиш \"разследването\". Залавяш си крадеца, идва полицай и го отвежда в съответното районно. Отиваш в районното, подаваш жалба, описваш си случая, потвърждаваш, че това е човекът, който ти е взел портмонето, и се прибираш с хилавата надежда, че поне ще ти върнат документите и аксесоара със сантиментална стойност. Да ти възстановят откраднатата сума - изобщо не се надяваш. След 24 часа научаваш, че твоят крадец е пуснат, защото не си е признал.Така приключва историята с гражданския ти арест. Ами като не си признават - ги освобождават. В някои по-редки случаи задържаният се оказва рецидивист и го мотаят малко по-дълго в ареста. Оттам излиза обикновено със споразумение (признал вината и покаял се) и условна присъда, защото адвокатът му е факир в този вид престъпления. Може и да \"полежи\" от няколко месеца до година, ако много се налага. После се прибира в Игнатиево, Елин Пелин и прочее джебчийски курорти и след кратък релакс се връща на работното място. Друг вариант е да замине за чужбина, където също трябва да се поддържа имиджът на българските джебчии, които, според местната полицейска статистика, са сред най-сръчните в Европа, а според един лидер на ромска организация у нас - пълни нещастници на фона на \"колегите\" си от Румъния и Албания.Като гледа репортажите за гражданските арести напоследък, човек остава с впечатление, че има бум на джебчийските кражби (не само заради \"черните петъци\" и масовите празнични намаления). Но всъщност не е така. Даже е точно обратното. По официална статистика те дори са намалели с близо 30%. Е, разкриваемостта е все още слабичка, но с бюджет над един милиард годишно, има повод за оптимизъм. Нали сме страната, която отделя най-голям процент от БВП за обществено сигурност и правосъдие в ЕС? Да добавим и едни нови 1000 полицаи, които от тази година респектират допълнително. А и да не забравяме правомощията, с които \"вътрешните ни работи\" са овластени.Даже не ни липсва и законова база. Имаме гл. 5 - \"Престъпления против собствеността\" в Наказателния кодекс и членове 195 и 196. Предвидени са от една до десет години затвор, при опасен рецидив и до 15. И, разбира се, съответните институции са в пълна готовност да приложат закона с цялата му тежест, ако заловените си признаят.Нека го кажем още веднъж - този вид престъпления намаляват. Някои наблюдатели твърдят, че това не е ефект от работата на полицията, а по-скоро резултат от миграцията на джебчиите, но това са инсинуации. Други говорят, че понижаването на процента на кражбите е резултат от полицейски филтър (когато гражданите просто биват \"връщани\", ако желаят да подадат сигнал или нещата се потулват с документални еквилибристики), но това са недоказани предположения и слухове.Основание за оптимизъм има и ако се погледне в социалните мрежи. Там революционната нагласа е налице. Идеите за линч на джебчиите срещат масово одобрение. Още някой и друг хейтърски апел и току-виж сме почнали да режем ръце (по стар Крумов обичай).Предвид всичко това можем да прогнозираме ръст на гражданските арести. Те няма да променят картината на престъпността, както и Динко не спря притока на нелегални емигранти, пък и не му е работа. Но носят вътрешното удовлетворение, че когато този, който трябва, не прави нищо, ти поне си направил - каквото си можал.", "date": "2017.12.29", "title": "Гражданските арести - хоби в липсваща държава"}
{"url": "https://news.bg/politics/veto-varhu-zakona-za-koruptsiyata-iska-sdruzhenie.html", "text": "От фондация \"Антикорупционен фонд\" поискаха президентът Румен Радев да наложи вето върху Закона за противодействие на корупцията и за отнемане на незаконно придобитото имущество.Мотивът на Антикорупционния фонд (АКФ) е, че приетият закон не може ефективно да изпълни поставените цели, но създава възможност за нарушаване на конституционните принципи на правовата държава и разделението на властите. От друга страна може да бъдат ограничени и конституционните гаранции за основните права и свободи на гражданите.От Антикорупционния форум смятат, че приетият закон не може да постигне заложените цели за противодействие на корупцията по високите етажи на властта, тъй като създаденият нов единен антикорупционен орган не разполага с адекватни за целта разследващи правомощия. Механично се съчетават твърде различни по естеството си функции и дейности - административно-наказващи, установителни, оперативно-издирвателни, аналитични и превантивни. Отсъства точно разследващата функция.Събирането на доказателства без разследване могат да бъдат използвани в наказателен процес, който не е ефективен за борба с корупцията. Това създава привидна борба с корупцията.Сливането на органи, които не са доказали своята ефективност (Комисия за предотвратяване и установяване на конфликт на интереси, Център за превенция и противодействие на корупцията и организираната престъпност към Министерския съвет), допълнително поставя под въпрос заявените намерения за ефективно противодействие на корупцията, пишат от Антикорупционния фонд.Процедурата за избор на председател и членове на комисията - с обикновено мнозинство от Народното събрание, което позволява управляващото мнозинство да получи пълна доминация в състава на органа, създава условия за концентрация и злоупотреба с власт.От Аантикорупционния фонд (АКФ) припомнят публикувания на 15 ноември 2017 г. доклад по Механизма за сътрудничество и проверка (МСП), където изрично бе споменато, че \"ключов аспект ще бъде назначаването на ръководството на новата институция в рамките на открита и прозрачна процедура, за да се създадат условия тя да се ползва с широко доверие във всички слоеве на обществото, както и сред държавните служители.\". Според тях, едностранното налагане на волята на управляващото мнозинство при приемането на закона, не отговаря на отправената препоръка по мониторинговия доклад.Вторият аспект, определен от АКФ е за защитата на хората, които подават сигнали за корупция. Отпадането на съществуващи форми на защита на хората, които подават сигнали, създава рискове. Изискването за пълен обем лични данни от сигналоподателите крие сериозни рискове за тяхната сигурност. Това създава опасност хората да ограничат подаването на сигнали заради заплахата от санкции, както и от възможността да бъдат подложени на натиск, предупреждават от Антикорупционния фонд.Има сериозни рискове, това законодателно решение да се ползва за упражняване на цензура върху медии и рубрики, ангажирани с разследваща журналистика. По този начин свободата на словото и на медиите също е заплашена.Третият мотив, заради който от АКФ искат налагане на вето върху закона, е подаването на имуществените декларации. Липсват достатъчно гаранции за пълнота при подаване на информацията за собствеността на юридически лица или други субекти, които са регистрирани в зони с преференциален данъчен режим (офшорни зони). По този начин законът може да бъде заобиколен, ако задължените да подават декларация имат регистрирани или участват в собствеността и управлението на офшорни фирми.Четвъртият мотив за искане президентът да наложи вето е за функциите по отнемане на незаконно придобитото имущество. В тази процедура има много несъвършенства. Законът не се съобразява с препоръката в доклада по МСП от януари 2017 г., където изрично се препоръчва да се преосмисли предложението КОНПИ (Комисията за отнемане на незаконно придобито имущество) да бъде разформировано и обединено с други органи.В производството пред Комисията има рискове за засягане правата на гражданите. \"По отношение на предвидения автоматизъм в производството за започване на цялостна проверка за установяване на незаконно придобито имуществото на основание констатирано несъответствие в размер над 20 000 лв. се открива възможност за необоснована репресия на гражданите като не се зачита правото на защита срещу актовете на комисията. Не е предвиден законов механизъм установеното несъответствие да бъде оспорено пред независимия съд, преди да се започне процедурата за цялостна проверка за установяване на незаконно придобито имущество\", мотивират се от АКФ.Според тях със закона гражданите трябва да поддържат собствен архив на сделките и доходите, за да могат да докажат законността на своето имущество. Това изискване противоречи на основния принцип на правовата държава, че всичко, което не е изрично забранено със закон, е позволено за гражданите.Оперативно-издирвателните функции на антикорупционния орган са петият спорен момент. В приетия закон се предвижда ползване на СРС-та. Има редица осъдителни за страната решения на Европейския съд по правата на човека, предупреждават от Фонда.Те дават пример, че СРС могат да се ползват при сигнал за служители на публични държавни длъжности, които подготвят, извършват или вече имат действия на корупция, но това засяга основни права и свободи на гражданите. От текста на закона не е ясно след като използваните СРС няма да могат да бъдат ползвани в рамките на наказателния процес, за какво всъщност ще бъдат използвани.Шестият мотив на АКФ е за установяване на конфликт на интереси. Законът възпроизвежда почти буквално досегашната правна уредба на установяването на конфликт на интереси. Новата уредба отстъпва от досегашната по отношение възлагането проверката за конфликта на интереси на служителите в администрациите, които не заемат висши държавни длъжности.Децентрализацията на проверките крие сериозни рискове от злоупотреби, информират от АКФ. Инспекторите нямат методика за проверка на имуществените декларации за конфликт на интереси, от друга страна - в много институции те се ползват за политически поръчки за отстраняване на неудобни служители. Няма гаранции срещу неизбежната проява на противоречива практика по установявана на конфликт на интереси.Противодействието на корупцията трябва да става преди всичко от разследващите органи и прокуратурата. Тя е единствения орган, който ръководи разследването и може да повдига и поддържа обвинения срещу лицата, извършили корупционни престъпления. Без прозрачност и възможност за разследване и отстраняване на главния прокурор, каквито са препоръките на Европейската комисия и на Венецианската комисия, не може да се очакват позитивни резултати в противодействието на корупцията, гласи становището на АКФ.От Антикорупционния фонд са готови да предоставят мотивите си и при лична среща с президента.", "date": "2017.12.29", "title": "Вето върху закона за корупцията иска сдружение"}
{"url": "https://news.bg/energy/poluchavame-nad-600-mln-lv-po-programata-na-es-za-sanirane.html", "text": "Над 600 млн. лв. са отделени в рамките на Оперативна програма \"Региони в растеж\" 2014 - 2020 г. за подобряване енергийната ефективност в обществени и многофамилни жилищни сгради в страната. Това заяви днес заместник-министърът на регионалното развитие и благоустройството Деница Николова при посещението си в Сандански, където присъства на откриването на реновираната сграда на общината.По думите на Николова по този начин страната ни става по-екологична от гледна точна на енергопотребление, а хората ще спестяват повече средства, които биха давали като разходи за отопление.\"Ползите от всички наши проекти за енергийна ефективност са много, но най-важното в този е, че повишаваме качеството на услугата към гражданите чрез обслужване на едно гише и по-добра достъпност до всичко необходимо за тяхното ежедневие като услуга от общината\", посочи Николова относно обновената сграда на общината в Сандански.", "date": "2017.12.29", "title": "Получаваме над 600 млн. лв. по програмата на ЕС за саниране"}
{"url": "https://news.bg/world/smart-za-tramp-kreshtyat-hilyadi-palestintsi.html", "text": "Хиляди палестинци излязоха по улиците на Газа и окупирания Западен бряг за четвърти пореден петък, за да протестират срещу решението на американския президент Доналд Тръмп да признае Йерусалим за столица на Израел, информира Ройтерс.По-рано израелски танкове и самолети нанесоха удари по Газа в отговор на изстреляни от екстремисти ракети.Тръмп разгневи палестинците и мюсюлманския свят с решението на 6 декември за Йерусалим.На Западния бряг и на границата на Газа с Израел около 4 000 палестинци хвърляха камъни и палеха гуми, влизайки в сблъсъци с израелски войници. В Газа около 1 500 души участват в демонстрацията.В Газа демонстрантите скандираха \"Смърт за Америка, смърт за Израел и смърт за Тръмп\".Според палестинските власти най-малко 43-ма демонстранти са ранени при стрелба на израелската армия. Стотици са общо пострадалите палестинци, според властите. Световната агенция отбелязва, че изглежда демонстрациите са по-малки в сравнение с преди седмица.", "date": "2017.12.29", "title": "\"Смърт за Тръмп\" крещят хиляди палестинци"}
{"url": "https://news.bg/regions/promenyat-marshruti-na-gradskiya-transport-v-sofiya-ot-1-yanuari.html", "text": " Считано от 01 януари 2018 година до 30 юни 2018 година \"Център за градска мобилност\" (ЦГМ) експериментално ще въведе промени в експлоатацията на основни линии от масовия градски транспорт.- автобусна линия № 27: с удължен маршрут - от бул. \"Рожен\" през пътен възел \"Надежда\" до кръстовището с ул. \"Скопие\" и бул. \"Кн. Мария Луиза\", продължава по южния локал на бул. \"Кн. Мария Луиза\", надясно по бул. \"Ген. Николай Г. Столетов\", надясно по ул. \"Подполковник Калитин\", надясно по ул. \"Скопие\", по бул. \"Рожен\" и по маршрута си, двупосочно;- автобусна линия № 384 с променен маршрут:- автобусна линия № 184 - чрез разделяне на автобусна линия № 84, съответно:- автобусни линии № 111 и 260 - с променен маршрут (само в посока бул. \"Цар Борис III\"): от спирка с код 2050 \"Ул. Монтевидео\", разположена на бул. \"Никола Петков\", автобусите да се движат в локалното платно на булеварда в участъка от ул. \"Букет\" до изхода от локалното платно срещу ул. \"Паскал Тодоров\" и по централното пътно платно по маршрутите си, като обслужващата спирка е изместената такава с код 0350 \"Бул. Никола Петков\" от централното в локалното платно срещу съществуващото положение при осигурена поддръжка на промененото трасе за МГТ при есенно-зимната експлоатация;- автобусни линии № 58 и 59 - с променен брой коли;- автобусни линии № 12, 117 и 119 - с променени разписания.За периода на експерименталната промяна ЦГМ ще извърши наблюдение и анализ на съществуващото транспортно обслужване чрез засегнатите автобусни линии.", "date": "2017.12.29", "title": "Променят маршрути на градския транспорт в София от 1 януари"}
{"url": "https://news.bg/tourism/7-3-poveche-chuzhdi-turisti-u-nas-v-sravnenie-s-2016-a.html", "text": "Ръст от 7,3% в броя на чуждестранните туристи в България в периода от януари до ноември 2017 г. в сравнение със същия период на предходната година. Това показват данните на Националния статистически институт (НСИ).За 11-те месеца на годината сме посрещнали 8 425 620 чуждестранни гости. Най-много туристи са дошли от Гърция, Румъния, Германия, Турция, Русия, Македония.Над 1 060 000 са били посетителите от Гърция, което е ръст от над 8 на сто спрямо същия период на миналата година.Повече от 12% е увеличението на туристите от Турция. Пътуващите от Румъния пък са били 1 054 170.Повече от 853 120 гости сме посрещнали от Германия, което е нарастване с над 5%.\"Данните са изключително добри. Ако запазим това нарастване, имаме реален шанс да надхвърлим 9 млн. туристи на годишна база. Това би било рекорд и ще работим усилено, за да го постигнем\", коментира министърът на туризма Николина Ангелкова.По думите ѝ, отчетените данни дават възможност да се стремим през 2018 г. да достигнем 10 млн. чуждестранни туристи.Над 6,3 млрд. лв. са приходите от международен туризъм за десетте месеца на тази година, сочат данните на БНБ.За периода между януари и октомври 2017 г. се отчита ръст от 9,2% спрямо същите месеци година по-рано.", "date": "2017.12.29", "title": "7,3% повече чужди туристи у нас в сравнение с 2016-а"}
{"url": "https://news.bg/health/bolnitsata-v-lovech-se-nuzhdae-ot-krav.html", "text": "Отделението по трансфузионна хематология на болницата в Ловеч се нуждая от кръв, съобщи БНР. Отделението има нужда от кръв от всички кръвни групи.Въпреки недостига на кръв, лечебното заведение засега се справя с осигуряването на кръв за спешните случаи. Това заяви директорът на здравното заведение д-р Анка Георгиева. Тя обаче добави, че винаги има нужда от кръв и призова всички, които могат да дарят и имат желанието за това, да го направят.По думите на директора на болницата през тази година доброволците, които са се отбили да дарят кръв в отделението по трансфузионна хематология в Ловеч, са били много малко. \"Който иска да помага идва и го прави безвъзмездно, доброволно, защото утре може да му се наложи на него\", допълни тя.Георгиева обясни, че при липса на кръв се налага близки на нуждаещи се от кръвопреливане принудително да плащат между 150 и 250 лева за банка кръв на хора, които се предлагат на черния пазар.", "date": "2017.12.29", "title": "Болницата в Ловеч се нуждае от кръв"}
{"url": "https://news.bg/world/identifitsiran-e-napadatelyat-ot-kayro.html", "text": "Полицията в египетската столица Кайро идентифицира нападателя, който днес  застреля най-малко 10 души при атака срещу коптска християнска църква в южната част на града. Това са съобщили от вътрешното министерство, цитирани от местни медии. Той е 33-годишният Ибрахим Исмаил Мустафа, работник в завод за алуминий. Мъжът е познат на полицията заради предишни свои участия в подобни атаки.  Припомняме, че атентаторът бе ликвидиран. Ислямски екстремисти поеха отговорност за няколко нападения срещу голямото християнско малцинство в Египет през последните години, включително две бомбени нападения на Цветница през април и експлозия в най-голямата коптска катедрала в Кайро през миналия декември, при която загинаха 28 души.Полицията засили мерките за сигурност около църквите преди коледните празници на коптите на 7 януари, разполагайки полицаи пред християнски места и монтирайки метални детектори в някои от по-големите църкви.Египет е предимно мюсюлманска страна и неговото християнско малцинство съставлява около 10% от населението. Повечето от тях принадлежат на Коптската православна църква.", "date": "2017.12.29", "title": "Идентифициран е нападателят от Кайро "}
{"url": "https://news.bg/world/ot-namesa-v-chuzhdata-politika-rusiya-nyama-vreme-za-nishto-drugo-ironizira-lavrov.html", "text": " Така руският външен министър Сергей Лавров коментира иронично огромния скандал, в който бяха намесени двете държави, предаде Newsweek. Той направи коментара за предаване на NTV, посветено на събитията от изминалата година. Въпросът на водещия бе къде планира да се намеси Москва, визирайки обвиненията на Великобритания, Франция и Испания. \"Швеция, Дания, Черна гора, Австрия, Македония\", отговори в същия дух Лавров за бъдещите планове на страната. Припомняме, че в САЩ тече разследване относно съмненията за руска намеса. Редица високопоставени лица от екипа на президента Доналд Тръмп бяха уличени във връзки с Кремъл и принудени да се оттеглят ", "date": "2017.12.29", "title": "От намеса в чуждата политика Русия няма време за нищо друго, иронизира Лавров "}
{"url": "https://news.bg/world/saakashvili-ubeden-che-skoro-nyama-da-si-varne-ukrainskoto-grazhdanstvo.html", "text": "Бившият губернатор на Одеска област и настоящ опозиционен лидер Михаил Саакашвили убеден, че скоро няма да си върне украинското гражданство.По думите му, това няма да се случи, докато на власт е президентът Петро Порошенко. Това заяви той в интервю за NewsVan, цитирано от ТАСС. В същото време той е решен да се бори в съда за връщането на гражданството, тъй като то му е отнето незаконо. Саакашвили, беше задържан на 8 декември, но по-късно освободен от съда. В негова подкрепа бяха организирани серия протести. Бившият губернатор твърди, че протестиращите, които разположиха палатков лагер пред Върховната рада (шпарламента) не са доведени от него. Саакашвили настоява, че властите трябва да обърнат внимание на тези хора и да чуят исканията им.  ", "date": "2017.12.29", "title": "Саакашвили убеден, че скоро няма да си върне украинското гражданство "}
{"url": "https://news.bg/world/izrael-napuska-yunesko-1.html", "text": "Израел напуска ЮНЕСКО (Организацията на обединените нации за образование, наука и култура). Това бе официално потвърдено от ръководството на организацията, съобщиха от ООН. Това влиза в сила от 31 декември 2018 година. Генералният директор Одри Азуле коментира със съжаление това решение, като припомни, че Израел е член от 1949 година и има своето място в подобна организация. Също така се припомнят програмите срещу всички форми на тероризъм и насилие, включително и срещу проявите на антисемитизъм, в които в взела участие ЮНЕСКО.  Припомняме, че през октомври Израел обяви, че напуска заедно със САЩ.Причината е продължаващото антиизраелско предубеждение\" в агенцията.Вашингтон тогава поясни, че възнамерява да останат в организациятаСАЩ предоставяха около 80 милиона долара на година, което е около 1/5 от бюджета на ЮНЕСКО. Американското правителство почти изцяло спря парите за ЮНЕСКО още през 2011 г. като протест срещу решение да се гарантира пълно членство на Палестина.", "date": "2017.12.29", "title": "Израел напуска ЮНЕСКО "}
