{"url": "https://news.bg/world/nad-horizonta-izgryava-zemyata.html", "text": "Учените от американската космическа агенция NASA изпращат 2017 година с поглед назад към най-вълнуващите моменти в космическите изследвания.Първият човешки взор от Луната към синьо-зеленото сияние на родната планета. Земята в ранното утро над марсианския хоризонт. Далечната синя точица, зърната от \"Вояджър 1\" през 1990 г., когато космическият пътешественик се намираше около орбитата на Сатурн - гледката, която вдъхнови Карл Сейгън да напише книгата \"Синята точка\", посветена на родната ни планета.На тези и други паметни моменти e посветена  за изминалите десетилетия.NASA изпраща паметна година - през 2017 се навършват 40 г. от началото на междузвездната мисия \"Вояджър\" и завърши изключително успешната мисия на \"Касини\" край Сатурн.Сред големите успехи на учените е успешното задействане на системата от резервни двигатели на \"Вояджър 1\", което позволява контактът със сондата да бъде продължи и през следващите няколко години. Апаратът напусна пределите на Слънчевата система и вече пътува в междузвездното пространство, по-далеч от всяко друго човешко творение.", "date": "2017.12.31", "title": "Над хоризонта изгрява... Земята"}
{"url": "https://news.bg/bulgaria/posolstvoto-ni-v-kanbera-parvo-posreshtna-2018-g-a-v-los-andzhelis-sa-posledni.html", "text": "\"Честита Нова година\" от служителите на посолството ни в Канбера, Австралия. Те са първите български държавни служители, които посрещнаха 2018 година - в 15.00 ч., информират от външното ни министерство.На профила на министерството във \"Фейсбук\" e публикувано специално обръщение, което посланик Емилия Стефанова-Велева и екипът на дипломатическата ни мисия в Канбера записаха по повод настъпването на Новата 2018-та година.105 са българските дипломатически и консулски представителства в чужбина, които ще посрещнат Новата година в следващите 19 часа.Последни ще изпратят старата година служителите в Генералното консулство в Лос Анджелис, САЩ - в 10 ч българско време на 1 януари 2018 г.", "date": "2017.12.31", "title": "Посолството ни в Канбера първо посрещна 2018 г., а в Лос Анджелис са последни "}
{"url": "https://news.bg/world/mey-obeshta-da-osiguri-uspeshno-napuskane-na-es.html", "text": "В новогодишното си обръщение премиерът на Великобритания Тереза Мей обеща да осигури \"успешно\" напускане на ЕС, да засили икономиката на страната и да изгради \"по-справедливо общество за всеки\", съобщава ДПА.Мей отбелязва, че 2017 г. е била \"година на напредък\" за Великобритания, по време на която са започнали двугодишни официални преговори за Брекзит.Независимо дали на референдума от юни 2016 година хората са гласували за или против напускането на ЕС, \"\", поясни тя.Според нея от решаващо значение е Брекзит да се превърне в успех, но това няма да ограничи амбициите на Обединеното кралство.Мей също обеща \"балансиран подход към държавните разходи, така че дългът ни да бъде понижен, но и да можем да инвестираме във важни неща - нашите училища, полицията ни и ценната ни здравна система\".\"Вярвам, че 2018 г. може да бъде година на подновено доверие и гордост за страната ни\", добави тя.\"\", заключава тя.", "date": "2017.12.31", "title": "Мей обеща да осигури \"успешно\" напускане на ЕС"}
{"url": "https://news.bg/world/gast-dim-sprya-zhelezopatniya-transport-i-dovede-do-evakuatsiya-na-gara-v-berlin.html", "text": "Железопътният транспорт на гарата край зоологическата градина в Берлин е спрян заради голямо количество дим в района. Най-малко един човек е пострадал, съобщиха от полицията и пожарната на Германия в \"Туитър\", информира Ройтерс.Причината за дима не е известна на този етап.Германски медии показаха издигащия се стълб от дим над голямата гара, която се намира на няколко крачки от коледния базар, където беше извършено терористично нападение през декември 2016 г.Цялата гара, в която има много магазини, заведения за бързо хранене и обществен транспорт, е евакуирана, каза говорител на \"Дойче бан\" пред Ройтерс.От пожарната поясниха, че 15 души са изведени от изпълнения с дим перон и един човек е пострадал.Германската федерална полиция съобщи, че пристигащ трамвай с 250 души е бил върнат на гарата \"Тиргартен\".По-късно федералната полиция информира, че е възобновила междуградския железопътен транспорт, след като пожарникарите са локализирали пожар, който е причинил задимяването, но местният железопътен трафик е спрян.На място има полиция и екипи на пожарната.", "date": "2017.12.31", "title": "Гъст дим спря железопътния транспорт и доведе до евакуация на гара в Берлин"}
{"url": "https://news.bg/bulgaria/trima-raneni-pri-tezhka-katastrofa-na-kresnenskoto-defile.html", "text": "Трима души са ранени при челен сблъсък между лек автомобил \"Фолксваген \" и джип \"Хонда\" на Е-79 на входа на Кресненското дефиле откъм Симитли, съобщава кореспондент на БГНЕС.Сред пострадалите при тежката катастрофа са и две жени. Състоянието на пострадалите не е ясно.Инцидентът е станал към 15,00 часа.Временно е ограничено движението по път I-1 Симитли - Кресна в района на Кресненското ханче поради ПТП, съобщават от Агенция \"Пътна инфраструктура\". Първоначално пътят е бил затворен и в двете посоки.Впоследствие от агенцията уточниха, че движението по път I-1 Симитли - Кресна в района на Кресненско ханче се осъществява двупосочно в една лента поради катастрофата и се регулира от \"Пътна полиция\".Според \"Фокус\", позовавайки се на полицията, пострадалите са извадени от автомобилите, след като се е наложило да се режат ламарини.И в двете посоки на движение има километрични опашки от автомобили. На място има пожарна и полиция.Около 3 часа по-късно движението по път I-1 Симитли - Кресна в района на Кресненско ханче е възстановено.", "date": "2017.12.31", "title": "Трима ранени при тежка катастрофа на Кресненското дефиле"}
{"url": "https://news.bg/world/tramp-golemi-protesti-v-iran.html", "text": "Президентът на САЩ Доналд Тръмп отново приветства протестиращите в Иран, съобщава АП.\"\", написа той в \"Туитър\".Американският лидер допълва, че изглежда на иранците \"няма да им отнеме много дълго време\".\"\", предупреди той.През последните няколко дни в Иран се провеждат антиправителствени протести заради влошената икономическа ситуация. Тази нощ демонстрациите взеха и първите две жертви.Правителството на Ислямската република заплаши да се разправи с организаторите на възникналото насилие.", "date": "2017.12.31", "title": "Тръмп: Големи протести в Иран"}
{"url": "https://news.bg/world/napadatelyat-ot-sankt-peterburg-obvinen-v-terorizam.html", "text": "Следственият комитет на Русия съобщи, че са повдигнати обвинения в тероризъм на заподозряния, организирал и извършил бомбен атентат в хранителен магазин в Санкт Петербург по-рано тази седмица, информира Ройтерс.13 души пострадаха при атаката.От комитета поясниха, че заподозряният, чиято самоличност не се разкрива от следователите, \"преднамерено е направил и е сложил самоделно взривно устройство\" в магазин на веригата \"Перекресток\" във втория най-голям град в Русия.Задържаният е казал пред разследващите, че е бил мотивиран от \"омраза към организаторите и участниците\" на занятия, които е посещавал, допълват от комитета, но не разкриват подробности.Следователите отбелязаха, че заподозряният също е скрил в близост до мястото на експлозията две флашки с информация за действията си и снимки с бомбата.Арестуваният ще премине през психологически тест. Той е бил лекуван от лекари още от 19-годишна възраст, но не се разкрива от какво заболяване.ДАЕШ (\"Ислямска държава\") пое отговорност за атаката, макар че не разкри доказателства, с които да потвърди съпричастността си.Руският лидер Владимир Путин обяви, че става въпрос за тероризъм.", "date": "2017.12.31", "title": "Нападателят от Санкт Петербург обвинен в тероризъм"}
{"url": "https://news.bg/comments/pet-izvoda-ot-protestite-v-iran.html", "text": "Две неща не могат да се видят често в Иран. Едното е смъкването на плакати с портрета на аятолах Али Хаменей. Другото е атакуване на паравоенните подразделения на Революционната гвардия (Басидж) от страна на протестиращите.Какво се случва в Иран? Пет извода за протестите в страната.Преки икономически проблеми мотивираха първоначално протеститеИран традиционно има проблем с инфлацията (над 10%) и безработицата (над 12%). Това, което обаче провокира протестите, бе рязкото вдигане на цената на горивото (с 50%) и премахването на държавни помощи за 34 млн. жители на страната (това бе една от характерните и популистки политики, останала от наследството на бившия президент Махмуд Ахмадинежад).Всичко това обаче бе придружено с увеличаване на военния бюджет на Иран, основен бенефициент на който е Революционната гвардия и нейното външно-политическо звено Кудс.Протестите са следствие на лошата публична комуникация на взети икономически решенияЕдновременното \"срязване\" на субсидиите за горива и храни, придружено с увеличаване на средствата за Революционната гвардия, доведоха до \"подпалването\" на публичното недоволство. Тези протести не са дело на чужда сила, както твърди иранският естаблишмънт. Последният обаче по рефлекс бързо етикира протестиращите като инструмент на враждебни държави, които чрез организираното недоволство нарушават суверенитета на страната и се опитват да извършат промяна на режима.САЩ (и Великобритания) към момента нямат необходимия оперативен ресурс на терен, за да инициират такъв тип промяна в Иран, за каквато говори елитът в Техеран.Макар и започнали като икономически, протестите се развиха в политическиТова се видя в най-чиста форма в едно необичайно място - в Ком, религиозният център на шиизма в страната - където хора скандираха срещу ислямската република въобще. Видя се и в Техеран, където протестиращите скандираха \"Смърт за теб\" срещу портретите на аятолах Хаменей.Външната политика на Иран, особено интензивна от 2014-та година насам, рядко е обект на публично и организирано недоволство. Тези протести правят изключение, доколко протестиращите издигат лозунги срещу интензивната активност на Иран в Ирак, Сирия, Ливан, Ивицата газа и т.н.Общата логика на протестиращите е, че правителството, религиозният и военен естаблишмънт на Иран отделят средства за тежка външно-политическа ангажираност, за сметка на справяне с вътрешно-икономическите проблеми на страната.Фокус на недоволството е не само аятолахът и статуквото, но и президентът и администрацията муИменно президентът на страната Хасан Роухани - преизбран тази година с помощта на умерените и реформаторски настроени сили в страната - демонстрира промяна в позиционирането и политиката си. На практика Роухани не назначи нито един реформатор на значим пост в правителството си; маргинализира ролята на реформаторите в екипа и правителството си за сметката на хардлайнерите; изглади противоречията си с Революционната гвардия, характерни за първия му мандат; не работи по разширяването на гражданските права и свободи в страната и т.н.Приближаването на Роухани към консерваторите и хардлайнерите може да бъде обяснено не само със сравнително ограничените му правомощия, с които той може да влияе на процесите в страната, но и с желанието му потенциално да бъде избран за аятолах впоследствие.Роухани е прицел на недоволство и поради това, че като един от основните апологети на сключването на Ядрената сделка, не е успял да реализира обещаните чуждестранни инвестиции в страната и нейното икономическо \"раздвижване\". Последното обаче е споделена критика срещу президента на Иран не само от реформаторските среди, но и от консервативните такива. Съвсем друг е въпросът доколко Роухани има изобщо възможност да влияе в такава степен на икономиката на страната.Протестите са мащабни, но не са масовиЗапочнали от североизточната част на страната - в Машхад, протестите постепенно се \"разляха\" в западна посока към северната и западна част на Иран. При все че картата на Ислямската република \"вибрира\" в най-различни точки и градове, то протестите не са толкова мащабни, колкото ги изкарват западните медии.Да се протестира в Иран, разбира се, не е толкова лесно, колкото в други държави. Заявената публична подкрепа от страна на САЩ и регионални кюрдски формирования (като турската ПКК) по-скоро усложняват ситуацията на протестиращите.В обобщение може да се каже, че макар и не толкова значими и \"разтърсващи\", колкото бяха протестите от 2009-та година, текущите такива в Иран са най-значимото публично недоволство от режима в Ислямската република от 8 години насам. Мотивирани от икономически основания, тези протести обаче бързо развиха и антиправителствени лозунги. Сред последните особено внимание оттук нататък заслужават тезите, които се развиват срещу иранската външна политика и ресурсната поглъщаемост на последната.", "date": "2017.12.31", "title": "Пет извода от протестите в Иран"}
{"url": "https://news.bg/world/vitseprezidentat-na-sasht-privetstvan-s-da-napravim-amerika-otnovo-homoseksualna.html", "text": "Съседите на вицепрезидента на САЩ Майк Пенс, който тази седмица е в щата Колорадо, имат съобщение за него. Пенс е приветстван с посланието \"Да направим Америка отново хомосексуална\", съобщава АП.Посланието е написано на ЛГБТ флаг, който е закачен в края на път до две имения, които са в близост до ски курорта Аспен.\"Да направим Америка отново хомосексуална\" е заиграване с предизборния лозунг на американския лидер Доналд Тръмп \"Да направим Америка отново велика\".От полицията заявиха пред Aspen Times, че лозунгът не дразни охраната на вицепрезидента.Пенс се описва като \"християнин, консерватор и републиканец, в този ред\". Той е против законодателство, което забранява дискриминация спрямо ЛГБТ общността на работното място.Вицепрезидентът и семейството му пристигнаха в Аспен във вторник и ще останат до понеделник.", "date": "2017.12.31", "title": "Вицепрезидентът на САЩ приветстван с \"Да направим Америка отново хомосексуална\""}
{"url": "https://news.bg/world/nyakolko-politsai-sa-raneni-pri-strelba-v-amerikanskiya-shtat-kolorado.html", "text": "Властите в американския щат Колорадо съобщиха, че няколко полицаи са ранени при стрелба в предградие на Денвър, информира АП.От офиса на шерифа на Дъглас каунти поясниха в \"Туитър\", че е затворена голяма магистрала южно от града.Полицията съветва жителите в предградието да се укрият, да избягват прозорците и външните стени.Не се разкриват подробности. Говорител на полицията обяви пред Denver Post, че полицаите са простреляни след получен сигнал около 06,00 часа местно време.", "date": "2017.12.31", "title": "Няколко полицаи са ранени при стрелба в американския щат Колорадо"}
{"url": "https://news.bg/world/4-000-dushi-bedstvaha-vav-frenskite-alpi.html", "text": "4 000 души, насочили се към ски курорти, бедстваха във Френските Алпи заради силен снеговалеж и лавина, съобщиха властите, цитирани от агенции.Един скиор е загинал при лавина.От департамента Савоа уточниха, че 4 500 души са прекарали нощта в приюти за спешни случаи, след като пътищата са били непроходими заради снега.Други 500 души, кацнали на летището в Шамбери, за да прекарат ваканцията в Алпите, също са били принудени да потърсят подслон.Опасността от лавини в Савоа е повишена до четвърто ниво от 5-степенна скала, съобщиха от Националната метеорологична служба.Планинската спасителна служба обясни, че 22-годишен мъж е загинал, след като лавина го е затрупала до ски писта в популярния курорт Вал д'Изер.В района са пристигнали около 40 000 туристи, а са си отишли 25 000.Успяхме да помръднем само 100 метра за 20 минути, каза една жена пред BFM TV.Впоследствие пътищата бяха изчистени.", "date": "2017.12.31", "title": "4 000 души бедстваха във Френските Алпи"}
{"url": "https://news.bg/world/2017-g-se-ochakva-da-bade-nay-bezopasnata-v-istoriyata-na-grazhdanskata-aviatsiya.html", "text": "2017 г. е на път да се превърне в най-безопасната година в историята на гражданската авиация, съобщава Мрежата за авиационна безопасност, цитирана от ДПА.Базираната в Холандия организация е регистрирала 9 самолетни катастрофи с фатални случаи, при които са загинали 67 души - 32 пътници и 35 души на земята. През 2016 г. Мрежата за авиационна безопасност е установила 16 инцидента с 303 смъртни случая.Отчита се и друг рекорд - 398 дни без инцидент с пътнически самолет и 792 дни от последния инцидент със самолет, при който са загинали повече от 100 души.От 1997 г. се отчита постоянно намаляване на броя на самолетните катастрофи.Тази година са регистрирани пет катастрофи с товарен самолет и четири с пътнически самолет.Извършени са около 36 800 000 полета, което означава една самолетна катастрофа със загинал на всеки 9 200 000 полета.", "date": "2017.12.31", "title": "2017 г. се очаква да бъде най-безопасната в историята на гражданската авиация"}
{"url": "https://news.bg/world/vnimatelno-s-foyerverkite.html", "text": "При посрещането на всяка нова година Карл Лаутербах изпълнява един и същи ритуал: затваря плътно прозорците и отива колкото се може по-навътре в жилището си. \"Фините прахови частици от фойерверките представляват сериозен риск за здравето. Ако ги вдишаме в новогодишната нощ, те остават в тялото ни през цялата година\", уверява здравният експерт и политик от германската Социалдемократическа партия.За него гърмежите по Нова година са \"подценявана опасност\". Най-фините прахови частици, освобождавани при възпламеняването на фойерверките, могат да проникнат в мозъка и да причинят хронични възпаления. Не е изключено дори да доведат до деменция, твърди експертът. Най-уязвими са възрастните хора, уточнява Лаутербах и добавя, че замърсеният въздух увеличава и риска от инфаркт.Фойерверките са като цигаритеНякои германски общини вече забраниха фойерверките на определени места в централните градски райони. Други обмислят дали да не наложат тотална забрана. А политиците постоянно призовават гражданите да внимават с пиротехниката в новогодишната нощ. Целият дебат междувременно придоби нова насока: вече не се акцентира върху това, че във въздуха се прахосват много пари. Набляга се по-скоро върху страничния ефект от гърмежите: замърсяването на въздуха. Празничните ракети вече се разглеждат като сериозен риск за здравето - вредата от тях се сравнява с вредата от цигарите и дизеловите автомобили.Противниците на празничните фойерверки разполагат със сериозни аргументи: всяка година в Германия покрай гърмежите в новогодишната нощ във въздуха се отделят пет хиляди тона фини прахови частици, твърдят от Федералната служба за околна среда. Това отговаря на 17 процента от количеството фин прах, произвеждан от цялото пътно движение в страната за една година. Според Европейската агенция за околна среда, замърсеният въздух в Германия е причината за преждевременната смърт на 60 000 души на година.Мислете за ушите, пръстите и дробовете си!\"Призоваваме хората да ограничат фойерверките\", казва пред сп. \"Шпигел\" Уте Дауерт от Федералната служба за околна среда в Десау. Отговорничката за чистотата на въздуха добавя, че след новогодишната нощ в големите градове се измерват \"изключително високи стойности\" на фини прахови частици във въздуха, причинени от празничните фойерверки. А от това страдат най-вече хората, предразположени към определени заболявания, например астма, добавя тя.В спешните отделения на болниците пък се тревожат не толкова за пациентите със смущения в дишането, колкото за онези, които постъпват с увреждания на слуха, с откъснати пръсти на ръцете или с различни изгаряния. По никое друго време на годината в спешните кабинети на постъпват толкова много хора, колкото в новогодишната нощ, твърдят лекари. \"Шпигел\" цитира специализираното издание \"Deutsches Ärzteblatt\", според което в Германия в новогодишната нощ на 2013 цели осем хиляди души са си причинили увреждания на вътрешното ухо. Цитиран е и хирург от спешното отделение на университетската клиника в Хамбург, който казва, че зачестяват тежките травми от фойерверки, причинявани най-вече от нелегални пиротехнически устройства, произвеждани в Китай, Италия или Източна Европа.Обороти в размер на милиониВ Германия обаче се продават все повече фойерверки - въпреки опасността, която произтича от тях. През 2016 оборотът от продажбите е достигнал 137 милиона евро - значително повече, отколкото преди 10 години. А политиката не смее да наложи забрана на този вид бизнес, тъй като празничната пиротехника е много популярна сред германците. Все едно някой да им забрани гриловете в дворовете им. Най-силният инструмент на властите в борбата срещу бомбичките и фойерверките в новогодишната нощ си остават противопожарите мерки. Т.е. пиротехниката може да бъде забранена само поради опасност от възникването на пожар. В някои общини вече са забранили фойерверките в историческите центрове на градовете - тъй като ракетите могат да подпалят покривната конструкция на някоя историческа сграда. Само в Берлин в нощта срещу 1 януари 2017 противопожарни екипи са гасили общо 433 пожара, а в полицията до сутринта са постъпили 3123 спешни обаждания - основно сързани с използването на пиротехника в празничната нощ.Традицията да се пускат фойерверки тръгва от Китай: през 7 век в провинция Хунан монахът Ли Тиан гонел злите духове и демони с барут. В Европа пиротехниката дълго време е била удоволствие само за аристокрацията - правели се фойерверки на сватби или кръщенета. През 18 век градските управи и по-заможните граждани започнали да организират и обществени фойерверки.", "date": "2017.12.31", "title": "Внимателно с фойерверките"}
{"url": "https://news.bg/bulgaria/s-kontserti-pod-zvezdite-posreshtat-nova-godina-v-golemite-gradove.html", "text": "С концерти на открито посрещат новата година в почти всички големи градове на страната, предаде БНТ.В София за деветнадесети пореден път столичани и гости ще имат възможност да станат част от настроението на концерта \"Сцена под звездите. Водещите Анна Ангелова и Владимир Пенев ще посрещнат на сцената едни от най-обичаните български изпълнители. Тази година концертът започва в 22:00 ч. с джаз в изпълнение на Хилда Казасян, Васил Петров и бенда на Ангел Заберски.В програмата участват също Дара, Михаела Маринова, \"Сигнал\", \"Акага\". Новогодишното дунавско хоро ще се води от Николина Чакърдъкова.През тази нощ зрителите ще видят най-дългата новогодишна заря от досегашните, коят още продължи осем минути.Основните линии на градския транспорт в София ще работят през цялата нощПразничната програма в Благоевград на централния площад \"Георги Измирлиев\", започва в 23:00 часа. Край елхата, на откритата сцена ще излязат любими изпълнители на македонски народни песни сред които Иван Гоцев, Мариана Манолева, Милена Пищолска и Стойка Германова. Специални гости са Лъчезар Кацарски и участниците в Голямото рок междучасие - музикалната академия \"Престо\". Те ще изпълнят за жителите и гостите на Благоевград световно известни рок хитове.В Пловдив, за всички, които са избрали да стъпят в първите часове на 2018 година с празник на открито, е подготвена сцена на площад \"Стефан Стамболов\", до 13-метрова елха. В 22 часа на сцената излизат група ПИФ, веднага след тях фюжън формацията \"Банда дел Падре\", а в минутите преди полунощ - ансамбъл \"Тракия\". След словото на президента празникът продължава със най-доброто от Стефан Вълдобрев и \"Обичайните заподозрени\". Тази година няма да има извънредни автобуси на градския транспорт , а мерките за сигурност са засилени .Жителите и гостите на Русе ще отброят последните минути от отиващата си година на площад \"Свобода\". Празничният концерт започва точно в 23:00, а главните действащи лица на откритата сцена са любимците на младото поколение Павел и Венци Венц, които ще изпълнят за русенци най-големите си хитове. По традицияав шоуто участват и изпълнителите от фолклорния танцов театър \"Найден Киров\". Малко преди полунощ кметът Пламен Стоилов ще отправи своите благопожелания за 2018-та. Ще се извие и традиционното Дунавско хоро. В новогодишната нощ общината е осигурила допълнителен градски транспорт, за да могат хората от отдалечените квартали да стигнат до центъра на града и да се забавляват.Грееща елха, мирис на греяно вино и горещ шоколад - това е центърът на Варна преди идването на новата година. След десет вечерта към празника се добавят музикалните изкушения - БТР, Нели Рангелова, Алекс и Влади и варненката Гери-Никол. За празничния дух ще се погрижат ансамбъл \"Варна\" и Берковската духова музика, а в полунощ ще започне осемминутна заря, в която има над 2400 ефекта, за да бъде началото на 2018 г. светло и красиво.", "date": "2017.12.31", "title": "С концерти под звездите посрещат Нова година в големите градове"}
{"url": "https://news.bg/bulgaria/pozhar-izbuhna-v-priyuta-na-otets-ivan.html", "text": "Пожар избухна в приюта на отец Иван в Нови хан, съобщиха във Фейсбук в групата \"Да подкрепим отец Иван от Нови хан в благородната му мисия\".Няма пострадали. Децата и живеещите в приюта са изведени и са в безопасност.Пожарът е огромен. В продължение на час две пожарни гасят огъня без успех. Очаква се трета пожарна, се казва в съобщението.Голяма част от сградата е изпепелена.Отец Иван дава подслон и подкрепа на 310 души в Нови хан и Якимово - от тях 170 са деца. Свещеникът е посветил цялото си време и енергия да помага на хора в нужда и продължава благородното си дело, въпреки трудностите, с които се е сблъсквал - включително заплахи за личната му сигурност.", "date": "2017.12.31", "title": "Пожар избухна в приюта на отец Иван "}
{"url": "https://news.bg/int-politics/turtsiya-arestuva-20-chlenove-na-islyamska-darzhava.html", "text": "Турската полиция е арестувала 20 души, включително 15 чужденци, по подозрение за връзки с ДАЕШ (\"Ислямска държава\") по време на специализирани полицейски акции в Истанбул, затягайки сигурността преди годишнината от атаката в нощен клуб, при която загинаха десетки хора, съобщава \"Ройтерс\".Спецакциите на антитерористичното звено на истанбулската полиция са били извършени вчера и са били насочени към четири места в града, уточниха днес от полицията, без да предоставят националността на арестуваните чужденци.Държавната Анадолска новинарска агенция посочва, че заподозрените се смята, че са планирали нападение по време на празненствата в Новогодишната нощ в града.Турската полиция е засилила операциите си срещу заподозрени екстремисти от ДАЕШ през последните дни, задържайки около 195 души в четвъртък и петък.По време на празненствата за Нова година преди година, мъж с автомат застреля 39 души, включително турци и посетители от няколко арабски страни, Индия и Канада в нощен клуб в Истанбул, най-големия турски град.ДАЕШ пое отговорност за тази стрелба, което беше едно от поредицата нападения, за които се смята, че са били извършени от терористите и кюрдските бойци в Турция през последните няколко години. Съдебният процес на тези, за които се смята, че са замесени в атаката срещу нощния клуб, започна по-рано този месец.В Новогодишната нощ броят на полицейските служители в Истанбул ще бъде удвоен до 37 000, а тържества на открито ще бъдат отменени или забранени в някои квартали от съображения за сигурност.Много пътища в централните квартали в Истанбул ще бъдат затворени, докато тежкотоварни автомобили няма да могат да влизат в някои райони, уточниха още от полицията.", "date": "2017.12.31", "title": "Турция арестува 20 членове на \"Ислямска държава\""}
{"url": "https://news.bg/world/okeaniya-posreshtna-2018-g.html", "text": "2018 г. започна - най-малко в няколко региона на Земята. Първи посрещнаха новата година тихоокеанските острови Самоа, Кирибати и Кралство Тонга.Кирибати има 3 часови зони. Републиката обхваща 14 атола и 18 острова, разпръснати на територия от 3 500 000 квадратни километра. Това е единствената държава в света, която е разположена едновременно в северното, южното, източното и западното полукълбо.Преди Самоа, където живеят по-малко от 200 000 души, беше последното място на света, което посрещаше Нова година. Но през 2011 г. беше взето решение да се промени часовата зона, за да се присъедини към Нова Зеландия и Австралия в опит да подобри търговските връзки.Предприетият ход, който променя взето преди 119 г. решение Самоа да следва САЩ, е принудило страната да пропусне един ден, така че 30 декември 2011 г. никога не се е случвал в Самоа, според БиБиСи.Но Американска Самоа, която е на стотина километра от Самоа, последна ще посрещне. Това означава, че който обича да посреща Нова година, ще има две възможности, ако прекоси под 200 километра разстояние.Нова Зеландия също посрещна Нова година, а в Сидни, Австралия, около час преди да настъпи 2018 г. започна традиционната заря. АП съобщава, че за зарята в Сидни са използвани 8 тона пиротехнически средства, които са създали 100 000 пиротехнически ефекта. Похарчени са около 7 милиона австралийски долара.Почти 45% от хората, които са гледали зарята на пристанището, са туристи от чужбина, включително китайци, корейци, японци, испанци, германци и други.Камчатка, Русия, също посрещна 2018 г. Новогодишните празненства са съпроводени със сериозни мерки за сигурност в Европа и САЩ.В Бразилия на Копакабана и на \"Таймс скуеър\" в Ню Йорк се очаква да се съберат милиони хора, които да посрещнат 2018 г.", "date": "2017.12.31", "title": "Океания посрещна 2018 г. "}
{"url": "https://news.bg/int-politics/shefat-na-bundestaga-kategorichno-protiv-saedineni-evropeyski-shtati.html", "text": "Председателят на германския парламент (Бундестага) Волфганг Шойбле се противопостави на призивите за преобразуване на Европейския съюз в т. нар. \"Съединени европейски щати\", твърдейки, че вместо това Съюзът трябва да съсредоточи усилията си върху европейската интеграция, съобщават германските медии.Шойбле, който е член на Християндемократическия съюз (ХДС) на канцлера Ангела Меркел, изрази неодобрение към призива на лидера на Германската социалдемократическа партия Мартин Шулц ЕС да се трансформира в нова структура със собствена конституция, твърдейки, че Европа се нуждае от различен подход.\"Да се твърди, че някой иска да създаде Съединени европейски щати в рамките на пет години и че онези държави, които не следват този път, ще бъдат изхвърлени, изглежда малко късогледо, за да не кажа нещо по-тежко\", коментирал Шойбле.Вместо това според него Европейският съюз трябва да се съсредоточи върху европейската интеграция, посочвайки, че въпреки че Европа трябва да стане по-силна, тази цел трябва да бъде постигната чрез различни методи, като тези, предложени от френския президент Еманюел Макрон.\"Те не са насочени към институционално преструктуриране на ЕС, а са по-скоро опит за придвижване напред, без да се налага промяна на Договора за ЕС\", отбелязал още Шойбле.По-рано този месец Мартин Шулц призова за преобразуване на ЕС в \"Съединени европейски щати\" до 2025 г. и за приемане на конституция за новото образувание.Социологическо проучване на YouGov по-рано тази седмица показа, че 30 процента от германците и 28 на сто от французите подкрепят идеята, докато съответно 33 и 26 процента не са съгласни.Анкетираните в други европейски страни като Швеция, Финландия, Дания, Норвегия и Великобритания обаче масово се противопоставят срещу това предложение.", "date": "2017.12.31", "title": "Шефът на Бундестага категорично против \"Съединени европейски щати\""}
{"url": "https://news.bg/int-politics/19-zaginali-tsivilni-pri-obstrel-na-siriyskiya-rezhim-kray-damask.html", "text": "Сирийски правозащитници и парамедици твърдят, че при артилерийски обстрел и ракетен огън в предградията на Дамаск са били убити 19 цивилни граждани, ден след като са приключили медицинските евакуации за спасяването на живота на други 29 цивилни, съобщава \"Асошиейтед прес\".От Сирийската гражданска защита, група от спасители доброволци, известни също и като \"Белите каски\", заявиха, че проправителствените сили са обстреляли източното предградие Източна Гута, което е под контрола на бунтовниците, избивайки 6 деца и 13 възрастни.Съобщенията на Сирийския център за наблюдение на човешките права, чието седалище е във Великобритания, както и на управлявания от правозащитниците медиен център \"Гута\" по темата напълно съвпадат.В петък Червеният кръст и Червеният полумесец завършиха евакуацията на 29 пациенти от обсадените предградия, за да получат спешна медицинска помощ в правителствени болници в Дамаск.Според ООН около 400 хил. души са под обсада от сирийските правителствени сили в Източна Гута.", "date": "2017.12.31", "title": "19 загинали цивилни при обстрел на сирийския режим край Дамаск"}
{"url": "https://news.bg/world/iran-blokira-sotsialni-mrezhi-za-da-zapazi-mira-na-fona-na-protestite.html", "text": "Иранските власти временно блокираха социалните мрежи Instagram и Telegram, за да \"запазят мира\" на фона на протестите, съобщава държавната телевизия, цитирана от \"Аарец\".Приложението за съобщения Telegram спря единия от каналите си по настояване на иранското правителство още в събота, тъй като според Техеран приложението се използва за насърчаване на насилие по време на продължаващите вече трети ден протести.В съобщение в \"Туитър\" до Павел Дуров, изпълнителен директор на криптираното мобилно приложение за изпращане на съобщение Telegram, министърът на информацията и комуникационните технологии на Иран Мохамед Джавад Азари Джахроми написа, че приложението подклажда омраза, използване на коктейли \"Молотов\", въоръжено въстание и социално недоволство.Сега е време да спрем подобно подстрекателство чрез Telegram, допълни той.Джахроми има предвид канала AmadNews, който според потребители в \"Туитър\" играе важна роля за организирането на спонтанните протести заради нестабилната икономическа ситуация в страната.Часове по-късно Дуров написа в \"Туитър\", че каналът е блокиран и призова потребителите да бъдат \"внимателни - има граници, които не трябва да се пресичат\".Потребители в социалните мрежи гневно реагираха на решението на Дуров, обвинявайки го, че си сътрудничи с диктатори.Изглежда, че това са най-големите антиправителствени демонстрации в Иран от протестите през 2009 г. след спорните президентски избори.До момента най-малко двама души са загинали.", "date": "2017.12.31", "title": "Иран блокира социални мрежи, за да „запази мира” на фона на протестите"}
{"url": "https://news.bg/world/putin-pozhela-na-sanarodnitsite-si-promeni-kam-po-dobro-prez-2018-g.html", "text": "Президентът на Русия Владимир Путин пожела на сънародниците си \"промени към по-добро\" през новата 2018 г. в традиционното си новогодишно обръщение към нацията, информира АФП.\"\", заяви Путин.Жителите на най-източния регион на страната Камчатка първи чуха словото на лидера си, което ще бъде излъчено по телевизията минути преди полунощ във всички 11 часови зони в Русия.Той изпрати \"специални поздрави\" на всички тези, които в момента работят, изпълняват военните си и професионални задължения.Държавният глава благодари на руснаците за вярата им към страната, а също така пожела \"мир и просперитет за нашата велика Русия, скъпата и единствената\".Путин е на власт от 1999 г. и за четвърти път ще участва на президентски избори, които ще се проведат през март 2018 г. Очаква се да спечели и да продължи да управлява до 2024 г., което би го направило най-дълго управлявалият лидер на Русия от Йосиф Сталин.", "date": "2017.12.31", "title": "Путин пожела на сънародниците си \"промени към по-добро\" през 2018 г."}
{"url": "https://news.bg/world/merkel-evropa-e-top-prioritet-na-novoto-pravitelstvo.html", "text": "В новогодишното си обръщение германският канцлер Ангела Меркел ще каже пред гражданите на Германия, че европейското сътрудничество е \"решаващият въпрос през следващите години\", информира АФП.Лидерът на страната ще подчертае, че като никога преди 27-те страни членки на ЕС трябва да бъдат по-силно обединени като общност.Според нея бъдещето на Германия е неразделно свързано с бъдещето на Европа, припомняйки, че Берлин се надява да работи с проевропейския френски президент Еманюел Макрон за бъдещото подобрение на съюза.\"\", ще добави Меркел.Европа трябва да бъде икономически силна и справедлива, а също така да \"защитим външните си граници и да дадем сигурност на гражданите си\", ще каже още тя.Меркел обещава в началото на 2018 г. да сформира стабилно правителство, подкрепяно от парламентарно мнозинство.\"\", ще добави тя.", "date": "2017.12.31", "title": "Меркел: Европа е топ приоритет на новото правителство"}
{"url": "https://news.bg/entertainment/edinstveniyat-kurilski-bobteyl-u-nas-si-tarsi-matska.html", "text": "Виолин Баксилиан I е роден в Москва, от седем години живее в България, обича да играе на криеница, има дълги мустаци и къса опашка. За близки и приятели е Бакс, а за останалите е единственият у нас котарак порода курилски бобтейл.Курилският бобтейл е натурална порода, а нейната родина са далечните Курилските острови и остров Сахалин. Сега породата е пренесена в централната част на Русия предимно от руски военни. От 2009 г. са признати две разновидности на породата - късокосместа и дългокосместа.Бащата на Бакс носи името Томас от Малютка Боб и е от Курилските гори, а майка му Айка е с родословно дърво.Бакс е роден преди 10 г, зодия Риби.Котаракът има участия по изложби в Русия и България. От изложба в Русия има сертификат за международен шампион на WCF- World cat federation.Като истински аристократ той е дружелюбен и умен, а любопитството му на моменти доминира всички черти на характера.Наталия - собственичката на Бакс споделя, че той проявява навици на куче и... най- вече характер. Споделя, че е много обидчив и когато е обиден й обръща гръб.Преди време семейството на Бакс пътувало до Русия и се наложило той да остане известно време при роднини. Бакс тъгувал и търсил постоянно стопаните си, понякога плачел, не искал да спи нощем. Стигнало се до там, че за да се успокои, осъществили видеовръзка със семейството му.Когато Наталия си го прибрала Бакс й обърнал гръб и когато тя искала да го погали, той бягал. Не идвал и когато го викала по име. Минало време докато котаракът й прости, че е бил изоставен.Иначе Бакс е отличен скачач, което е отличителна черта на породата, защото крайниците са им по- дълги от на другите котки.Бобтейлът не проявява никакъв интерес към рибите в къщи. Не е така обаче с папагалите. Стои с часове под клетката и ги наблюдава.Иначе Бакс е щастлива котка - обича да хапва освен котешка храна, сьомга и риба тон. Обича и да го галят по корема.Дружелюбният му нрав се проявява и по отношение на кучета.Единственото, което липсва на Бакс е собствено котешко семейство. Наталия дълго е търсила женски курилски бобтейл у нас, но уви, казали й че друга котка от породата няма у нас. Опит да намерят партньорка на Бакс са направили и на изложбата на котки преди време в София.Сега Наталия се надява някой пристигнал от Русия да си е донесъл женски курилски бобтейл и да я срещнат с Бакс.", "date": "2017.12.31", "title": "Единственият курилски бобтейл у нас си търси \"мацка\""}
{"url": "https://news.bg/health/yadreno-magniten-rezonans-razpoznava-na-100-istinskiya-ot-falshiviya-med.html", "text": "Истински или фалшива е храната, която консумираме? Въпросът колко истинска и качествена е храната, която консумираме е част от ежедневието ни. И ако за някои храни може да се установи веднага на място какво й е качеството, то за други трябва специално изследване.Пчелният мед е един от продуктите, които няма как да установиш дали е истински или фалшив по конвенционалните начини или чрез съвети какво да се гледа и как с подръчни средства да го тестваш. Битуващото схващане, че истинският мед кристализира, а фалшивият - не, не е вярно. Фалшивият мед също се озахарява. Цветът също не е показател, защото може и истинският, и фалшивият да са еднакви на цвят. Още повече, че в световен мащаб медът е една от най-фалшифицираните стоки.С други дума има два начина да разбереш дали медът е истински - сам да си го произведеш или да отидеш в лабораторията на Института по органична химия при БАН, където с ядрено-магнитен резонанс спектроскопия веднага ще се разбере дали медът е истински.Екип от Института под ръководството на чл. кор. Вася Банкова от години работи върху изследване на прополис. Намерени са голяма част от съставките на прополиса и за него има разработена стандартизация. Съвместно с колеги от лабораторията по ядрен магнитен резонанс с ръководител проф. Светлана Симова през последните години се разработват съвременни методи за бърза и надеждно различаване на манов от полифлорен и на \"фалшив\" от \"истински\" пчелен мед.При разработване на стандарт за меда учените използват ЯМР спектроскопия, за да видят вътре молекулите или какво има в една смес. Специално внимание се обръща на различните видове захари в мановия мед, произвеждан в Странджа, за който има научни доказателства, че е по-здравословен и има по-силно антиоксидантно действие и затова е важно да се докаже автентичността му.Учените споделят, че ако ви покажат мед с цвят като на истинския манов, това не е гаранция, че е вътре медът е истински. На вид трудно се разбира, но с помощта на ЯМР са намерени вещества, специфични за дъбовия манов мед. Само дъбовата мана съдържа специални молекули, които лесно се виждат с ЯМР.Фалшивият мед, подложен на ЯМР анализ, се оказва смес от захари. В него има глюкозо-фруктозен сироп, който е 2-3 пъти по-евтин. Освен глюкозата във фалшивия мед има и малтоза, известна още като малцова захар и е сигнал, че медът е направен от нишесте.Важно е да се знае, че и в истинския мед също има глюкоза и фруктоза, но има например и захар, наречена тураноза. Проф. Симова пояснява, че истинският мед се различава от фалшивия по малките захари - олигозахариди. По думите й в истинския мед не трябва да има малтоза, защото ако има, това означава, че е фалшив.Дали медът е истински или фалшив със сигурност установява ядрено-магнитният спектрометър, който се намира в Института. Той е мощен и модерен и с него са положени основите на Националната лаборатория по ЯМР спектроскопията. Съдържанието на меда \"излиза\" от ЯМР във вид на графика, където освен другите съставки, задължителните малки захари също се виждат, ако медът е истински. Фалшивият описва един хубав пик на малтозата, а малки захари в спектъра липсват.Учените съветват, когато купуваме мед, да четем етикета, за да направим информиран избор.С ЯМР са изследвани и вина. Вина от мерло, каберне совиньон и сира червени и совиньон блан и шардоне - бели, са изследвани, за да се определи химичният им състав. Анализът може да установи, че отделните вина попадат в отделни географски области.Следващата стъпка, за да се характеризира вида на виното, ще бъде да се изследват сортовете мавруд, гъмза, широка мелнишка лоза, които имат специфичен български вкус.", "date": "2017.12.31", "title": "Ядрено-магнитен резонанс разпознава на 100% истинския от фалшивия мед"}
{"url": "https://news.bg/disasters/silno-zemetresenie-raztrese-i-sabudi-atina.html", "text": "Земетресение с магнитуд 4,9 по скалата на Рихтер разтърси Атина и Централна Гърция малко след 6 часа сутринта, съобщават от Европейския средиземноморски сеизмологичен център.Засега няма информация за жертви или сериозни материални щети.Земетресението е било регистрирано в 06:02 ч. в Коринтския залив, а огнището е било на 5 км дълбочина.По данни на Американския геофизически институт епицентърът е бил на 79 км запад-северозапад от Атина.Живеещи в района свидетелстват, че трусът е бил силен и ги е събудил.  ", "date": "2017.12.31", "title": "Силно земетресение разтресе и събуди Атина"}
{"url": "https://news.bg/politics/vlastta-napravila-neobhodimiya-minimum-za-evropredsedatelstvoto.html", "text": "България трябва да се възползва от индиректните ползи по време на председателството на Съвета на Европейския съюз. Това каза ресорният министър Лиляна Павлова в сутрешния блок на Нова телевизия.Тя заяви, че в предстоящите шест месеца очакваме 25 хиляди гости да посетят България.\"За мен е важно да няма терористични атаки, проблеми, които в общоевропейския дневен ред да преобърнат дебата\", коментира Павлова.По думите ѝ, това, което е трябвало да направим като минимум, е било направено.Павлова оцени политическия дебат като интересен. По думите ѝ, той е бил добра основа, на която са направени промени.Относно изказването на бившия министър на финансите в кабинета \"Борисов 1\" - Симеон Дянков, че оценката за председателството зависи от това дали страната ни ще успее да влезе в чакалнията на еврозоната и влизането ни в Шенген, Павлова посочи: \"Г-н Дянков не разбира от европейски въпроси, защото никога не му е била това тематиката и в този смисъл няма как да разбира същността на това какво е европейско председателство, какво представлява Съвета на Европейския съюз. Оттам за съжаление и от него изказано това е едно грешно очакване, което той влага в обществото.\"Страната ни вече била изказала своята позиция по време на дискусията в Европейския парламент на 15-ти декември. Павлова настоя, че в нея ясно сме посочи, че сме изпълнили отдавна критериите, посочваме, че не ни третират наравно с другите европейски държави и сега искаме да извървим и следващата стъпка.\"Заявката е дадена. Не въпрос на заседание на Съвета тази тема да е обект на дискусия\", коментира Павлова.Според нея ние трябва да се възползваме от индиректните ползи. \"Индиректна полза е да покаже, че България е балансьор такава, каквато е България в исторически план, а сега темата ще е много сложна - един път Западните Балкани, втори път Турция. Това е много наболял въпрос. Отношенията ЕС - Турция. Не на последно място споменахме Полша. Дебатът за Полша ще е много труден, защото той има вероятност да доведе до разделение между новоприсъединили се, староприсъединили се\", коментира Павлова.", "date": "2017.12.31", "title": "Властта направила необходимия минимум за европредседателството"}
{"url": "https://news.bg/int-politics/pochti-polovinata-germantsi-iskat-merkel-da-sdade-posta.html", "text": "Почти половината от германците искат канцлерът Ангела Меркел да сдаде поста. Това показва ново социологическо проучване, проведено по поръчка на германския в. \"Велт\".46 процента от анкетираните са посочили, че Меркел трябва да подаде оставка незабавно.От друга страна, 17 на сто смятат, че Меркел трябва да напусне, ако преговорите за съставяне на коалиция се провалят.Преди месец канцлерът и лидерът на Германската социалдемократическа партия (ГСДП) Мартин Шулц се споразумяха да започнат преговори за сформиране на коалиция. Преговорите последваха разпадането на преговорите между Християндемократическия съюз (ХДС), Християнсоциалния съюз (ХСС), Свободната демократическа партия и Зелената партия.", "date": "2017.12.31", "title": "Почти половината германци искат Меркел да сдаде поста"}
{"url": "https://news.bg/regions/ot-cheshmite-v-haskovo-prodalzhava-da-teche-voda-s-uran-i-alfa-aktivnost.html", "text": "Водата в Хасково продължава да е негодна за пиене и готвене, съобщава кореспондентът на БНР в града.Забраната за ползването ѝ е от април, когато бяха установени многократно завишени стойности на уран и алфа активност.Масово местните хора се страхуват и затова готвят само с минерална вода, но им излиза много скъпо. Има и хора, които твърдят, че пият вода само от чешмата. Решението според кмета на Хасково Добри Беливанов е, че с отпуснатите от правителството близо 2 млн. лева вече се работи по осем кладенеца. Допълнително ще бъдат изградени два водопровода през следващата година. Хората не са оптимисти, че след изграждането на новите съоръжения ще потече чиста вода.\"Едва ли със сондажи ще бъдат решени тези неща, защото не означава, че на 10-20 километра или 100 километра от мястото другата вода ще бъде чиста. И никой не ще да поеме отговорността. Това е най-лошото\", коментират местните.Прокуратурата продължава разследването има ли виновни за замърсената вода.", "date": "2017.12.31", "title": "От чешмите в Хасково продължава да тече вода с уран и алфа активност"}
{"url": "https://news.bg/health/bolnitsata-v-lovech-osiguri-lekarstvata-i-konsumativite-za-patsientite-po-nova-godina.html", "text": "Многопрофилната болница в Ловеч е успяла да осигури за празниците необходимите лекарства и консумативи за пациентите си, въпреки тежкото финансово състояние, заради което преди Коледа имаше опасност работещите в лечебното заведение да подадат колективна оставка.Още в началото на новата година трябва да започне преструктуриране на болницата.Директорът на болницата д-р Анка Георгиева обясни пред БНР, че въпреки масовото напускане на лекари и медицински сестри през последните месеци заради неизплатени заплати, за празничните дни са осигурени необходимите 24-часови дежурства във всички отделения.Така че който се нуждае от медицинска помощ, ще му бъде оказана такава.Д-р Георгиева допълни, че планираното преструктуриране на болницата ще помогне да бъде запазен както персоналът, така и самото лечебно заведение.Въпреки недостига на персонал, засега няма опасност за закриване на още отделения в болницата, увери Анка Георгиева.", "date": "2017.12.31", "title": "Болницата в Ловеч осигури лекарствата и консумативите за пациентите по Нова година"}
{"url": "https://news.bg/int-politics/kitay-tarsi-oshte-po-seriozno-sblizhavane-s-rusiya.html", "text": "Китай цели да засили политическото и стратегическото взаимно доверие с Русия през 2018 г. Това подчертава китайският президент Си Цзинпин в поздравителния си адрес по случай Нова година към руския си колега Владимир Путин, съобщава \"Синхуа\".Китайският държавен глава добавя, че е налице значителен напредък в партньорството между Китай и Русия, които се подкрепят взаимно по въпроси, свързани с техните основни интереси.По въпроса за международните отношения двете страни допринесоха за съхраняването на световния мир и стабилност, заключава Си Цзинпин.", "date": "2017.12.31", "title": "Китай търси още по-сериозно сближаване с Русия"}
{"url": "https://news.bg/int-politics/sasht-preduprediha-sarbiya-da-ne-dava-imunitet-na-sluzhitelite-v-ruskiya-tsentar-v-nish.html", "text": "Сръбските власти трябва да бъдат много внимателни и подозрителни спрямо исканията за даване на дипломатически статут на служителите в сръбско-руския хуманитарен център в Ниш.За това настоя американският посланик в Белград Кайл Скот, цитиран от сръбските медии.По думите му, това искане било нередно.\"Цялата шумотевица около този център идва от страна на онези, които искат пожарникарите, които са обучени да помагат при извънредни ситуации, да получат дипломатически и екстериториален имунитет\", подчерта посланикът на САЩ в интервю за местно издание.Припомняме, според различни високопоставени американски официални лица руско-сръбският център в Ниш не е хуманитарен, като това е фасада, която прикрива истинското му предназначение. ", "date": "2017.12.31", "title": "САЩ предупредиха Сърбия да не дава имунитет на служителите в руския център в Ниш"}
{"url": "https://news.bg/disasters/36-zaginali-pri-chelen-sblasak-mezhdu-avtobus-i-kamion-v-keniya.html", "text": "36 души са загинали и още 11 са били ранени тази сутрин при челна катастрофа между автобус и камион на път в централните части на Кения, съобщиха от местната полиция, цитирани от \"Франс прес\".\"Жертвите са 36 души\", посочи местен полицейски началник, обяснявайки, че първоначално жертвите са били 30 души, но впоследствие в болницата са починали още шестима.Инцидентът е станал в 2 часа българско време тази нощ в близост до известен участък от магистралата между Накуру и Елдорет.Автобус, пътуващ от Бусия, в западните части на Кения, се е сблъскал с камион, идващ от град Накуру.От полицията уточниха, че броят на загиналите на този пътен участък е достигнал 100 души само през този месец.Шофьорите на двете превозни средства са сред мъртвите, както и 3-годишно дете, като ранените са били откарани в болница в Накуру.Официалната статистика показва, че около 3 000 души умират годишно при пътнотранспортни произшествия в Кения, но от Световната здравна организация (СЗО) изчисляват, че всъщност цифрата може да достига 12 хил. души.", "date": "2017.12.31", "title": "36 загинали при челен сблъсък между автобус и камион в Кения"}
{"url": "https://news.bg/disasters/balgari-otselyaha-po-chudo-pri-zverska-katastrofa-v-sarbiya.html", "text": "Българи са оцелели по чудо при жестока катастрофа в Сичевската клисура, край Брана, в съседна Сърбия, съобщава БГНЕС.При инцидента са загинали двама души - мъж и жена, а седем други са ранени, включително и непълнолетни деца. Загиналите са сръбски граждани.В катастрофата, която е станала късно снощи, са се ударили 5 коли - четири от Сърбия и една от България. Първоначално се удрят челно две коли - \"Опел Аскона\" и \"Мерцедес\", а след това в тях още три, като една - \"Фиат Пунто\", е с български регистрационни номера.На място загиват мъжът и жената от опела. Няма опасност за живота за нито един от ранените, които са настанени за лечение в Ниш. Всички те имат наранявания по ръцете и краката. Ранените деца са на възраст от 11 и 13 години.В продължение на няколко часа движението в тази част от пътя е било напълно блокирано и са се образували километрични опашки.", "date": "2017.12.31", "title": "Българи оцеляха по чудо при зверска катастрофа в Сърбия"}
{"url": "https://news.bg/int-politics/yuzhna-koreya-konfiskuva-korab-dostavyasht-petrol-na-severna-koreya.html", "text": "Южна Корея е конфискувала кораб, за който има съмнение, че е доставял петрол на Северна Корея в нарушение на санкциите на Съвета за сигурност на ООН. Това съобщиха морските власти на Южна Корея, цитирани от агенция \"Йонхап\".Повечето от членовете на екипажа на кораба, който е пътувал под панамски флаг, са граждани на Китай и Мианмар, като плавателният съд е бил конфискуван от южнокорейските власти в пристанище в провинция Гьонги.Плавателният съд е бил спрян да напусне пристанището на 21 декември.Властите вече разследват кораба, регистриран в Хонконг, по подозрение, че е снабдявал Пхенян с петрол.В петък западни медии, позоваващи се на информация от западни разузнавания, съобщиха, че руски кораби са били засечени да доставят петрол на изолираната комунистическа държава.", "date": "2017.12.31", "title": "Южна Корея конфискува кораб, доставящ петрол на Северна Корея"}
{"url": "https://news.bg/disasters/shestima-zaginali-pri-razbivaneto-na-samolet-v-avstraliya.html", "text": "Самолет се е разбил в югоизточната част на Австралия, като са загинали всички шестима души на борда, съобщават австралийските медии, позовавайки се на полицията в Нов Южен Уелс.От Австралийското бюро за безопасност на транспорта посочиха, че едномоторният самолет DHC-2 Beaver на авиокомпанията Sydney Seaplanes е паднал в река Хоуксбъри около 6:15 часа българско време (15:15 часа местно време).Самолетът е летял към Сидни, като на борда са се намирали петима пътници и пилотът.От спасителната служба уточняват, на мястото са били открити телата на шестимата и останките на самолета.Тече разследване на причините за катастрофата.", "date": "2017.12.31", "title": "Шестима загинали при разбиването на самолет в Австралия"}
{"url": "https://news.bg/world/iran-zaplashi-da-se-razpravi-s-protestirashtite.html", "text": "Иран предупреди, че протестиращите ще \"платят цена\" след трета нощ на протести в цялата страна, при които загинаха двама души, а десетки са задържани, информират световни агенции.Видеоматериали в социалните мрежи показват хиляди протестиращи иранци. Официален представител потвърди, че в малкия западен град Доруд двама души са убити по време на протестите, но отрече полицията да е стреляла по събралата се тълпа.Хора излязоха по улиците в отговор на призиви на враждебни групи, обяви заместник-управителят на провинция Лорестан.За съжаление при възникналите сблъсъци двама жители на Доруд бяха убити. Полицията, армията или силите за сигурност не са стреляли по хората, допълни представителят.Видеоматериали показват демонстрации в Исфахан, Машхад и малки градчета, но пътуването е ограничено и официалните медии не могат да потвърдят информацията.Полуофициални консервативни медии потвърдиха, че тази нощ е било атакувано кметство в Техеран, протестиращи са атакували банки и държавни учреждения в цялата страна.\"\", заяви пред държавната телевизия вътрешният министър Рахмани Фазли.Той предупреди, че ще отговорят на разпространяващото се насилие, страх и терор.Американският лидер Доналд Тръмп обяви, че \"репресивните режими няма да съществуват вечно\".В Арак, на около 300 километра югозападно от Техеран, са задържани 80 души.В събота мобилният интернет временно беше спрян.Протестите започнаха в Машхад заради покачването на цените на стоките, но впоследствие се обърнаха и срещу ислямския режим. ", "date": "2017.12.31", "title": "Иран заплаши да се разправи с протестиращите"}
{"url": "https://news.bg/politics/borisov-i-vuchich-se-chuha-po-telefona-pozhelaha-si-prosperitet-za-zapadnite-balkani.html", "text": "Премиерът Бойко Борисов и сръбският президент Александър Вучич са се поздравили за успешната и конструктивна съвместна работа през изминаващата 2017 г., съобщават от правителствената пресслужба.В телефонен разговор двамата са били единодушни, че през последната година активният двустранен диалог е допринесъл за изключително важни стъпки за евроинтеграцията на държавите от Западните Балкани.Борисов и Вучич са си пожелали още повече успехи за просперитета на страните от региона през 2018 г.Александър Вучич е заявил, че лично ще участва в срещата на върха в София, инициирана от Борисов на 17 май в София по време на българското председателство на Съвета на ЕС.", "date": "2017.12.31", "title": "Борисов и Вучич се чуха по телефона, пожелаха си просперитет за Западните Балкани"}
{"url": "https://news.bg/world/yaponiya-razglezhda-stsenarii-pri-voyna-s-kndr.html", "text": "Токио вярва, че е възможна война между КНДР и Южна Корея, а също така, че има вероятност Вашингтон да нанесе превантивен удар по Пхенян, съобщава японската медия \"Киодо\".Японското правителство проучва изгледи за пълномащабен военен конфликт на Корейския полуостров. Тази вероятност е била обсъдена в рамките на Съвета за национална сигурност на Япония с участието на премиера Шиндзо Абе.Токио обсъжда действия, които могат да бъдат предприети от армията в случай на ескалиране на ситуацията на Корейския полуостров.Според \"Киодо\" Япония ще има право да използва механизма за колективна сигурност и да окаже военна помощ на САЩ в случай на война в региона.В допълнение японското правителство проучва четири възможни сценария за предприемане на военни операции на полуострова.Те включват враждебни действия между въоръжените сили на КНДР и Южна Корея, превантивен удар на САЩ по Северна Корея, нахлуване на Южна Корея в КНДР и севернокорейска ракетна атака срещу Япония.", "date": "2017.12.31", "title": "Япония разглежда сценарии при война с КНДР"}
{"url": "https://news.bg/press/gripat-ubiets-povalya-za-2-ch-zasyaga-gardite-api-se-pohvali-s-prihodi-ot-vinetki.html", "text": "Грипът убиец поваля за 2 ч, засяга гърдитеПърва жертва у нас взе грипът. След усложнения от свински грип дете на 3 години и 8 месеца почина, както съобщи \"24 часа\" в събота.До 4 часа оцеляват грипните вируси, когато попаднат във външна среда - обикновено по повърхности на предмети. Ако някой кихне или се изкашля в ръката си и веднага след това пипне повърхност, той предава вирусите, които дори след часове могат да заразят някой друг. По същия начин може да се предаде заразата и след здрависване. Ако се здрависаме с болен, който е кашлял в ръката си, и след това пипнем очите, устата или носа си, вероятността да се заразим е голяма.Топлата Коледа ще свие сметките за токСериозно намаление на потребеното електричество по Коледа. Въпреки празниците, електромерите ни са отчели значително по-малко ток в сравнение с миналата година. Причината е ясна - настоящата зима поне засега е много по-топла, информира БТВ.От ЧЕЗ отчетоха, че средния товар по Коледа е бил с около 15 процента по-малък спрямо делничните дни преди това. EVN пък сравняват с миналата година и данните им показват, че в почивните дни около Коледа клиентите им са изхарчили 6 процента по-малко ток.В Североизточна България отчитат най-сериозно намаление на потребения ток. За трите празнични дни са изразходвани цели 14 процента по-малко в сравнение с 2016 г.Полицаи с автомати ще пазят стратегическите обекти в СофияДесет екипа специално обучени полицаи с автомати ще охраняват стратегически обекти в София по новогодишните празници в периода от 30 декември до 2 януари, съобщиха от СДВР.Традиционният новогодишен концерт ще се проведе на площад \"Батенберг\", който ще бъде заграден с тежка техника и 12 екипа жандармерия, за да се попречи на опити за навлизането на автомобили или камиони сред празнуващите.АПИ се похвали с приходи от 338 619 953 лв. от винетки за 11 месеца на 2017 г.На 31 януари 2018 г. изтича валидността на годишните винетки за 2017 г., припомниха за водачите от пресцентъра на Агенция \"Пътна инфраструктура\" (АПИ). От началото на годината до края на ноември т. г. са продадени 6 985 024 винетки. Начислените приходи са 338 619 953 лв.Спрямо същия период на миналата година постъпленията нарастват с над 20 млн. лв., а броят на продадените стикери се увеличава с над половин милион броя. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.ДПС бетонира правителството на ГЕРБ поне за 6 месецаВъпреки трепетните заявки за \"демонтаж\" на управлението от последните месеци от началото на 2018 година ДПС ще има нова задача - в месеците на българското европредседателство да поддържа стабилността. Новият политически курс беше зададен от почетния председател на ДПС Ахмед Доган, който обяви в четвъртък пред тесния партиен елит, че формацията не трябва да участва в готвения от БСП вот на недоверие срещу кабинета на Бойко Борисов.", "date": "2017.12.31", "title": "Грипът убиец поваля за 2 ч, засяга гърдите, АПИ се похвали с приходи от винетки"}
{"url": "https://news.bg/world/mashtabna-danachna-reforma-zapochva-vav-frantsiya.html", "text": "Мащабна данъчна реформа започва във Франция. Лично президентът Еманюел Макрон даде нейния старт, предаде АП.Корпоративният данък ще бъде намален през идните години, а капиталовите печалби ще бъдат облагани с единна ставка.Инициативите ще допринесат за преструктуриране на френската икономика и да засилят инвестициите.Според новите правила няма да се издават нови разрешителни за проучвания за находища на петрол, газ и въглища във Франция и отвъдморските й територии, а вече издадените ще бъдат подновени само до 2040 г.Десет години след това пък трябва да престане да използва изобщо изкопаеми горива.Франция планира да спре бензиновите и дизеловите коли до 2040 г.", "date": "2017.12.31", "title": "Мащабна данъчна реформа започва във Франция"}
{"url": "https://news.bg/world/dvama-ohraniteli-byaha-ubiti-v-las-vegas.html", "text": "Двама охранители са били убити в Лас Вегас, съобщава в. \"Ню Йорк пост\".Инцидентът е станал в хотел - казино Arizona Charlie\"s Decatur. В момента не са ясни мотивите за стрелбата.Нападателят е задържан. Той е в болница, защото е бил ранен. Полицията не съобщава за самоличността на нападателят и на жертвите.В началото на октомври Стивън Падок организира кървава касапница, след като откри стрелба по зрители на кънтри фестивал.Тогава бяха убити 58 души, а десетки бяха ранени.", "date": "2017.12.31", "title": "Двама охранители бяха убити в Лас Вегас"}
{"url": "https://news.bg/world/izrael-udari-post-na-hamas.html", "text": "Израел удари пост на Хамас в ивицата Газа, предаде в. \"Аарец\".Акцията е отговор на ракетните атаки от петък по територията на Израел. В петък израелските танкове и самолети са ударили по две позиции на Хамас в северната част на ивицата Газа.По-рано в петък най-малко три ракети бяха изстреляни от територията на крайбрежния палестински анклав към еврейската държава. Двама от тях бяха прихванати от системата за противовъздушна отбрана \"Железен купол\", но третата удари къща, причинявайки щети.Ракетният обстрел от Газа срещу Израел беше възобновен след 6 декември, когато американският президент Доналд Тръмп призна Йерусалим за столица на еврейската държава. Само за декември бяха изстреляни 30 ракети.В отговор израелската армия проведе над 30 операции срещу цели в Газа.", "date": "2017.12.31", "title": "Израел удари пост на Хамас"}
{"url": "https://news.bg/int-economics/velikobritaniya-misli-za-sobstvena-kripto-valuta.html", "text": "Bank of England обмисля възможността да въведе собствена крипто валута, вързана с британската лира, съобщава в. \"Сънди Експрес\".Новата крипто валута може да бъде създадена още през 2018 г. Очаква се тя да преобрази банковата индустрия във Великобритания като най- вероятно ще сложи край на необходимостта от големите банки.\"Британският биткойн\" може да позволи на гражданите на Обединеното кралство да използват централната банка, за да държат парите си в цифрова форма, вместо да преминават през банките.От друга страна, хората могат да завършат големи продажби и покупки, като например закупуване на кола или къща, за секунди.Още през февруари месец на 2015 г. в Bank of England е създадено звено, което да разгледа възможността за въвеждане на крипто валута, вързана със стерлинга.В момента няма яснота докъде е стигнала подготовката. От своя страна анализаторът от банка Morgan Stanley Джеймс Фосет заяви, че реалната стойност на биткойна е $0.Самият биткойн отбеляза голяма волативност в курса си през последните седмици.", "date": "2017.12.31", "title": "Великобритания мисли за собствена крипто валута"}
{"url": "https://news.bg/int-economics/izrael-s-rekord-v-turizma.html", "text": "Израел отчита рекорд в туризма за 2017 г. Страната е посетена от 3,6 млн. туристи, става ясно от израелското министерство на туризма.Това е увеличение с 25%.Най-големият брой туристи, близо до 700 000, идва от Съединените щати. Туристите от Русия представляват втората по големина група с около 307 000 души. След тях се нареждат Франция, с 284 000 туристи, Германия с 202 000 туристи и Великобритания с 185 000 туристи.Около 59% от туристите посещават Израел за първи път. Двадесет и пет процента заявяват, че целта на посещението им е религиозно поклонение. Около 24% казват, че посещават роднини и приятели.Йерусалим беше дестинация за 78% от туристите през 2017 г., следвана от Тел Авив и Яфа за 67%, Мъртво море - 49% и Галилея - 35%.Министерството на туризма съобщи, че туризмът през 2017 г. е налял в израелската икономика $5,8 млрд.", "date": "2017.12.31", "title": "Израел с рекорд в туризма"}
{"url": "https://news.bg/world/atina-rayat-na-falshivite-pasporti.html", "text": "Гърция е \"раят на фалшивите паспорти\", пише в. \"Билд\".Таблоидът все пак отбелязва, че гръцката полиция е разбила пет големи мрежи за фалшиви документи за самоличност през 2017 г.Проблемът с фалшиви документи за пътуване е накарал германските власти да преустановят прилагането на шенгенските правила за гръцките граждани и пътуващите от Гърция. За целта са въведени унизителни допълнителни проверки, подобни на тези, прилагани за граждани извън ЕС.Според доклада фалшив гръцки паспорт, заедно с билет за Германия, струва между 4 000 и 5 000 евро.За тази голяма сума фалшификаторите предлагат гаранция. Служител придружава \"клиентите\" до летището и ако не успеят да преминат проверките, те получават парите си обратно. Купувачите дават авансово плащане при поръчване на паспорта, а когато стигнат до крайната си цел, остатъкът се заплаща.Репортер от в. \"Билд\" твърди, че е опитал да купи фалшив паспорт в Атина. \"Лесно е да се открият фалшификатори в столицата: в кафенета, павилиони и центрове за приемане на бежанци\", се посочва в статията.Репортерът пише, че се е срещнал с посредник преди Коледа в кафене в Атина. Той каза, че е немски журналист и че иска да пътува до Сирия през Турция. Макар че посредникът първоначално бил подозрителен, той посъветвал репортера да купи български паспорт. След дни той получава документа на името Петър Иванов. За тази услуга журналистът плаща €2000.Пазарът предлага най-различни паспорти, включително и канадски. След затягането на режима от германските власти, бежанците летят до Рим, а оттам се придвижват с влак до Германия.", "date": "2017.12.31", "title": "Атина - раят на фалшивите паспорти"}
{"url": "https://news.bg/world/yaponiya-obmislya-da-kupi-orazhie-ot-sasht.html", "text": "Япония усилено обсъжда възможността да купи изтребителя от пето поколение Ф-35, съобщават местни медии.Тласък на сделката е бил даден по време на посещението на Доналд Тръмп в Токио през ноември. За целта става дума за 42 изстребителя.По този начин Токио се надява да смекчи критиките на Тръмп за търговския дефицит.Освен това Япония се готви да закупи и ПВО системи. По този начин страната се надява да засили отбраната на фона на амбициите на Северна Корея.", "date": "2017.12.31", "title": "Япония обмисля да купи оръжие от САЩ"}
{"url": "https://news.bg/world/vandali-porugaha-kolednata-topka-na-larnaka.html", "text": "Гигантската коледна топка от кея от средновековния замък на Ларнака бе повредена за трети път за по-малко от месец, съобщиха местните власти.В безпрецедентно съобщение общината заяви, че някои \"без мозъци\", които не оценяват усилията на местната власт да донесe празнична нотка в града, \"разрушиха коледната топка на кея близо до площада на средновековния замък\".Това е за трети път за по-малко от месец. Според общината, това е вандалски акт, насочен срещу духа на Коледа.", "date": "2017.12.31", "title": "Вандали поругаха коледната топка на Ларнака"}
{"url": "https://news.bg/weather/toplo-za-nova-godina.html", "text": "До обяд валежите в източните райони ще спрат и облачността ще се разкъса. Над останалата част от страната ще е предимно слънчево, в Западна България с временни увеличения на облачността. Ще духа слаб до умерен запад-югозападен вятър. Ще се затопли, максималните температури ще са между 8° и 13°. В новогодишната нощ ще бъде ясно, в полунощ температурите ще са предимно между минус 1° и 4°, в София около минус 1.Това съобщават от НИМХ към БАН.Атмосферното налягане няма да се променя съществено - ще бъде близко до средното за месеца.В планините ще бъде предимно слънчево с временни увеличения на облачността. Ще духа умерен северозападен вятър. Ще се затопли и максималната температура на височина 1200 метра ще е около 6°, на 2000 метра - около 1°.По Черноморието облачността ще се разкъсва и намалява до предимно слънчево време. Ще духа слаб до умерен запад-югозападен вятър. Максималните температури ще са 7-10°. Температурата на морската вода е 9°-10°. Вълнението на морето ще е 2-3 бала и през деня ще отслабне до 1-2 бала.", "date": "2017.12.31", "title": "Топло за Нова година"}
{"url": "https://news.bg/regions/gradskiyat-transport-v-sofiya-raboti-v-novogodishnata-nosht.html", "text": "Във връзка с новогодишния концерт \"Сцена под звездите\", който ще се проведе тази вечер на площад \"Княз Александър 1\" от Столичната община въвеждат временна организация на движението, а от Центъра за градска мобилност осигуряват нощно движение на обществения транспорт.От 8.00 ч. днес до 6.00 утре сутринта се забраняват се престоят и паркирането на автомобили на паркинга между Националната художествена галерия и сградата на Народното събрание 2.От 9.00 ч. днес до 16.00 ч. утре пътни превозни средства няма да мога да влизат по улица \"Аксаков\" между улиците \"Георги Бенковски\" и \"Дякон Игнатий\", по улица \"Георги Бенковски\" между улица \"Аксаков\" и булевард \"Цар Освободител\". Забраната важи и за улица \"Княз Александър І\" между улица \"Съборна\" и площад \"Княз Александър І\", както и по улица \"Леге\" между улица \"Съборна\" и площад \"Атанас Буров\".От 14.00 ч. днес до 16.00 ч. утре ограниченията се отнасят за булевард \"Цар Освободител\" между площад \"Независимост\" и улица \"Георги Раковски\".В новогодишната нощ столичани и гостите на София ще могат да разчитат на обществения транспорт.Нощно движение е организирано на трамваи с номера 5, 7, 8, 12, 18, 20, 22 и на тролейбусни линии 1, 2, 4, 9. По отношение на автобусите с нощен режим на движение ще са колите по линии 11, 83, 102, 78, 85, 94, 285, 309, 310, както и 76, 213, 604.Метрото също ще се движи през новогодишната нощ. Метровлаковете от МС \"Младост 1\" до МС \"Витоша\" ще са на интервал 20 минути, тези от МС \"Младост 1\" до МС \"Бизнес парк София\" ще се движат на 40 минути. Такъв ще е интервалът на мотрисите и по линия от МС \"Младост 1\" - МС \"Летище София\".", "date": "2017.12.31", "title": "Градският транспорт в София работи в Новогодишната нощ"}
{"url": "https://news.bg/world/desetki-zaginali-i-raneni-pri-vzrivyavane-na-atentator-na-pogrebenie-v-afganistan.html", "text": "Най-малко 15 души са загинали, а други 14 са били ранени, след като атентатор самоубиец се е взривил по време на погребение в източната част на Афганистан, съобщават местните власти, цитирани от \"Ройтерс\".\"Последните данни са, че има 12 жертви и 14 ранени\", посочи говорителят на губернатора на провинция Нангархар.Уточнява се, че взривът е ударил хора, събрали се за погребението на бивш областен управител.Засега никой не е поел отговорност за нападението, което идва дни след като най-малко 41 души загинаха при атака в столицата Кабул, за която отговорност поеха терористите от ДАЕШ (\"Ислямска държава\").", "date": "2017.12.31", "title": "Десетки загинали и ранени при взривяване на атентатор на погребение в Афганистан"}
{"url": "https://news.bg/world/fbr-zapochnalo-da-razsledva-ruskata-namesa-na-izborite-v-sasht-sled-signal-na-avstraliyski-diplomat.html", "text": "Сигнал от австралийски дипломат изглежда е подтикнал ФБР да започне да разследва руска намеса на американските избори и възможна координация на Москва с предизборния щаб на президента Доналд Тръмп.Това пише американският вестник \"Ню Йорк таймс\", цитиран от АП.Съветникът на Тръмп по време на предизборната кампания Джордж Пападопулос е заявил пред дипломата Александър Даунър по време на среща в Лондон през май 2016 г., че Русия има хиляди имейли, които могат да опетнят кандидата на демократите за президент на САЩ Хилари Клинтън, отбелязва вестникът.Даунър, бивш външен министър на Австралия, е топ дипломат на страната във Великобритания.Австралия предала информацията на ФБР след изтичането на имейли за демократите в публичното пространство, пише изданието, позовавайки се на бивши и настоящи американски и чуждестранни служители., пише \"Ню Йорк таймс\".Адвокат на Белия дом отказа коментар, заявявайки в съобщение, че администрацията продължава да сътрудничи на разследването, водено от специалния прокурор Робърт Мълър.Пападопулос се призна за виновен, че е излъгал ФБР и в момента сътрудничи на властите. Съдебни документи от преди два месеца показват, че през април 2016 г. той се е срещнал с Джоузеф Мифсуд, професор в Лондон, който му е разкрил за притежавани от Москва имейли. Това е станало преди Националният комитет на Демократическата партия да разбере, че хакери са проникнали в имейлите на партията.\"Ню Йорк таймс\" допълва, че Пападопулос е споделил тази информация с Даунър.", "date": "2017.12.31", "title": "ФБР започнало да разследва руската намеса на изборите в САЩ след сигнал на австралийски дипломат"}
{"url": "https://news.bg/int-politics/gartsiya-predupredi-turtsiya-demokratsiite-ne-mogat-da-zaplashvat-ili.html", "text": "Гърция отхвърли гнева на Турция заради решението ѝ да предостави убежище на войник, когото Анкара обвинява в участие в неуспешния преврат срещу президента Реджеп Тайип Ердоган през юли 2016 г., съобщава \"Ройтерс\".Турция заяви вчера, че решението на Гърция подкопава отношенията между двете страни. Войникът беше един от осмината турски военнослужещи, които избягаха от Турция в Гърция след опита за преврат на 15 юли миналата година.Анкара също така обвинява Атина в укриване на \"организатори на преврата\", обвинение, което Гърция отрича. Двете съседни страни са в конфликт по редица въпроси, вариращи от етнически разделения Кипър до суверенитета над въздушното пространство, но отношенията им все пак отбелязаха подобрение през последните години.Бюрото за предоставяне на убежище в Гърция отхвърли молбите на останалите седем турски военнослужещи за предоставяне на убежище, а гръцкото правителство обжалва решението за предоставяне на убежище на войника и поиска неговата отмяна. Но то посочи все пак, че съдебната система на страна е независима.\"Нашата вяра в демократичните принципи и практики не е слабост, а източник на сила\", изтъкнаха в нарочно изявление от гръцкото външно министерство.\"Демокрациите не заплашват, или могат да бъдат заплашени\", добавиха от гръцкото външно ведомство.\"Напротив, те работят отговорно и методично, за да насърчават разбирателството и да укрепват стабилността и добросъседските отношения. Гърция ще продължи по този път ... и се надява нейните съседи да сторят същото\", подчертаха още от министерството.Осемте турски военнослужещи долетяха с хеликоптер в Гърция в ранните часове на 16 юли 2016 г., след като опитът за преврат срещу Ердоган се оказа неуспешен. Те отрекоха да са участвали в преврата.", "date": "2017.12.31", "title": "Гърция предупреди Турция: Демокрациите не могат да заплашват или..."}
{"url": "https://news.bg/world/erdogan-obyavi-strategicheskiya-prioritet-na-turtsiya-za-2018-g.html", "text": "В новогодишното си послание президентът на Турция Реджеп Ердоган благодари на турския народ за категоричната му позиция в отговор на предизвикателствата през 2017 г., обещавайки Анкара да има по-активна външна политика за намиране на решения на регионалните проблеми, съобщават \"Дейли сабах\" и Анадолската агенция.По думите му \"стратегическият приоритет\" на Турция за 2018 г. е намаляване на зависимостта от чуждестранни източници.Според Ердоган страната е предприела значителни мерки срещу терористичните организации през последната година.Той споделя в обръщението си, че е направил 64 срещи в 52 области на страната през 2017 г. като президент на Турция.\"\", каза той, пояснявайки, че е направил 34 посещения в 25 държави през годината.Коментирайки спорното решение на САЩ да признаят Йерусалим за столица на Израел, държавният глава допълва, че казусът е изпитание за всички мюсюлмани по света.\"\", пояснява Ердоган.", "date": "2017.12.31", "title": "Ердоган обяви стратегическия приоритет на Турция за 2018 г."}
