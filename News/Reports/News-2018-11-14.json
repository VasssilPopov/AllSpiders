{"url": "https://news.bg/int-politics/litva-rusiya-eskalira-naprezhenieto-raketite-y-zastrashavat-evropa.html", "text": "Русия вече няколко години нарушава Договора за ликвидиране на ракетите със среден и малък обсег, подчерта литовският външен министър Линас Линкявичус в интервю за Дойче веле.Той допълни, че изявлението на американския президент Доналд Тръмп за  от договора засега е само намерение, не факт. Според министъра, това е тактически ход от страна на Тръмп, за да окаже натиск върху Москва.По думите на Линкявичус, споразумението за контрол върху въоръженията е много важно, но не по-малко важно е то да бъде спазвано от всички страни. Ако това не се случва, нарушителите трябва да бъдат накарани да спазват ангажиментите си.Досега обаче призивите към Русия и критиките срещу нея не дават резултат.Според литовския политик, ситуацията не е драматична, тъй като контактите между САЩ и Русия продължават, предстои среща между Доналд Тръмп и Владимир Путин в Аржентина.Балтийските държави са обезпокоени от ракетните комплекси \"Искандер\", които Русия разположи в анклава Калининградска област, коментира първият дипломат на Литва. Руснаците говорят за баланс и адекватни отговори, но подобна стъпка в никакъв случай не е адекватна, тъй като балтийските страни нямат средства да се защитят от тези ракети, а от друга страна, нямат агресивни планове.Линкявичус допълни, че руските ракети могат да носят ядрени бойни глави и са в състояние да достигнат не само Вилнюс, Рига или Талин, но и Берлин.По думите му, разполагането им в Калининградска област е насочено към ескалиране на напрежението и това е факт, а не просто твърдение.Ако Русия очаква честен диалог, тя трябва да покаже готовност за сътрудничество, обобщи министърът.Линас Линкявичус е министър на външните работи на Литва от 2012 година. Преди това на два пъти е заемал поста на министър на отбраната: от 1993 до 1996 г. и от 2000 до 2004 г.", "date": "2018.11.14", "title": "Литва: Русия ескалира напрежението, ракетите й застрашават Европа"}
{"url": "https://news.bg/politics/biser-petkov-oglavyava-saveta-na-horata-s-uvrezhdaniya.html", "text": "Социалният министър Бисер Петков става председател на Националния съвет на хората с увреждания.Това решиха депутатите по време на заседание на ресорната комисия в парламента, които гледат постъпилите предложения между първо и второ четене на Законопроекта за хората с увреждания.Според Вера Иванова, която е организатор на протестите на \"Системата ни убива\" това е с цел ГЕРБ да запазят вицепремиера Валери Симеонов, който първоначално трябваше да оглави съвета.\"Огорчени сме от това, което се случи. Те премахнаха нашия текст и върнаха положението по старому, за да няма реформа\", подчерта Иванова.По думите ѝ , ако бъдат приети старите текстове в пленарна зала ще последва много остра реакция от тях.", "date": "2018.11.14", "title": "Бисер Петков оглавява съвета на хората с увреждания "}
{"url": "https://news.bg/health/donorite-namalyavat-chakashtite-transplantatsiya-raste-prizna-ananiev.html", "text": "\", а броят на донорите и на трансплантациите намалява.\" Това заяви здравният министър Кирил Ананиев на среща между ръководството на Министерството на здравеопазването, координаторите по донорство и директорите на многопрофилните болници с над 50% държавно участие.На събранието министърът запозна присъстващите с действията, които министерството е предприело за насърчаване на донорството.Той отбеляза, че в момента се работи по изменението на Наредба № 29, която урежда финансирането на трансплантациите и увери, че се поддържа постоянен контакт с най-добрите центрове по трансплантология в Европа за обмяна на опит и обучение на български специалисти.Министър Ананиев допълни, че очаква през декември Патриарх Неофит и Светия синод да излязат с официално становище относно донорството. Предстои среща и с Националния съвет на религиозните общности в България.Според него е важно да се работи не само на национално ниво, но и по места чрез координаторите по донорство. Със заповед на министъра ще бъдат създадени три работни групи, които да предложат по-добър механизъм за организация на процесите по донорство на ниво областни структури, както и да изработят препоръки за работата на координаторите по донорство.Зам.-министър Бойко Пенков допълни, че се подготвя и въвеждането на система за автоматизация и контрол на дейността относно оповестените в Изпълнителната агенция по трансплантации донори - какъв е донорът, къде се намира, кой и как го кондиционира и т.н.От Министерството на здравеопазването увериха, че се работи по изготвянето и утвърждаването на медицински стандарт по донорство, който да стъпи на добрите европейски практики.От своя страна координаторите по донорство призоваха да се провеждат повече обучения, за да се подобри качеството и организацията на тяхната работа. Ръководството на Министерството на здравеопазването пое ангажимент за провеждане на периодични срещи с координаторите по места и за надграждане на постигнатите до момента резултати.", "date": "2018.11.14", "title": "Донорите намаляват, чакащите трансплантация расте, призна Ананиев"}
{"url": "https://news.bg/world/putin-i-abe-se-saglasiha-da-uskoryat-pregovorite-za-miren-dogovor.html", "text": "Президентът на Русия Владимир Путин и премиерът на Япония Шиндзо Абе се съгласиха да ускорят преговорите за разрешаване на дългогодишен териториален спор.Това съобщи говорителят на Кремъл Дмитрий Песков, цитиран от \"Ройтерс\".Двете държави все още не са сключили мирен договор за прекратяване на Втората световна война. Заради това Япония и Русия не могат да задълбочат икономическите отношения.По-рано днес Абе обяви, че желае да обсъди мирен договор с Русия по време на срещата си с Путин.Двамата разговаряха в кулоарите на срещата на върха на АСЕАН в Сингапур.Спорът е около четири острова от стратегическата островна верига Курили, които Съветският съюз окупира в края на Втората световна война през 1945 г.\"\", каза Абе пред Путин, цитиран от АФП.\"Готов съм да отделя достатъчно време за това, за мирния договор\", подчерта той.През септември Путин предложи да се подпише договор \"без предварителни условия\". Но Япония хладно прие предложението. Говорител на правителството заяви, че първо трябва да разрешат спора преди да сключат мирен договор.", "date": "2018.11.14", "title": "Путин и Абе се съгласиха да ускорят преговорите за мирен договор"}
{"url": "https://news.bg/society/zaplashvat-protestirashtite-mayki-na-detsa-s-uvrezhdaniya.html", "text": "За 24-та поредна вечер майки на деца с увреждания протестират пред сградата на Министерския съвет. Заедно с тях са и граждани, които подкрепят искането им за оставка на вицепремиера Валери Симеонов, съобщи БНР.Една от протестиращите майки - Вера Иванова, заяви пред телевизия \"Он еър\", че жените са обект на заплахи. \"Не може да толерираме насилието. На законен протест да дойдат агитки и да пуснат димки върху деца с увреждания, върху семейства, които са тук да защитят достойнството на цяла България, е недопустимо и саботаж спрямо нас. Сега текат публични и лични заплахи, че ще бъдем пребити. Дори на страницата ни се пишат подобни съобщения. Абсурдно е да посегнеш на деца и хора с увреждания\", заяви Иванова.Майките са уведомили МВР и очакват органите да си свършат работата. Според протестиращите, възможно е представители на агитката, които правят провокации, да са близки до партия \"Атака\", които са в коалицията Обединени патриоти, чийто вицепремиер е Валери Симеонов.Тази вечер майките организират и авто-мото шествие. Към момента маршрутът не се съобщава.Успоредно с протеста на майките пред сградата на МС има и протест на привърженици на партия \"Възраждане\", които недоволстват от повишения данък за старите коли и очакваното увеличение на застраховката \"Гражданска отговорност\".За няколко минути преди 19 часа протестиращите блокираха кръстовището на булевардите \"Тодор Александров\" и \"Вардар\". В шествието се включиха автомобили, велосипедисти и мотористи, информира общественото радио.Протестиращите носят черни знамена и балони, както и плакати с надпис \"Системата ни убива\". Авто-мото шествието преминава спокойно.Към 19:30 часа репортер на news.bg видя, че е блокиран и тунела към столичния ж.к. \"Люлин\". Блокирани са и околните улици. В задръстването са около 50 коли. На място има и полицаи.", "date": "2018.11.14", "title": "Заплашват протестиращите майки на деца с увреждания"}
{"url": "https://news.bg/world/iran-obesi-sultana-na-monetite.html", "text": "Иран обеси търговец на валута, известен като \"Султана на монетите\", който е натрупал два тона златни монети, съобщава Би Би Си.Вахид Мазлумин и негов съучастник получиха смъртни присъди за \"разпространение на корупция на планетата\".Според местни медии те трупали монетите, за да манипулират цените на местния пазар.Вахид Мазлумин беше арестуван през юли.И двамата са екзекутирани чрез обесване.Неправителствената организация \"Амнести интернешънъл\" описа екзекуциите като \"ужасяващи\" и алармира, че са в нарушение на международното право.Търсенето на златни монети и американски долари в Иран се увеличи, след като местната валута се обезцени с около 70% спрямо щатския долар.", "date": "2018.11.14", "title": "Иран обеси \"Султана на монетите\""}
{"url": "https://news.bg/crime/politsiyata-izdirva-56-godishen-mazh-ot-selo-rogozche.html", "text": "56-годишният Камен Анреев /с турско име Кямил/ от джебелското село Рогозче е обявен за общодържавно издирване. Обявяването е от 6 ноември 2018 г. като безследно изчезнал, уточниха от МВР.За последно мъжът е бил видян на 27 октомври 2018 г. около 17 часа в село Овчево, след което следите му се губят. Без резултат са останали претърсванията, организирани от полицията в Джебел и с участието на местни хора, в районите на селата, където мъжът би могъл да се намира.Издирваният е на видима възраст 55-60 години. Той е среден на ръст /161-170 см/, със слабо телосложение, прегърбен, с кафяви очи. Към момента на изчезването е бил облечен с тъмносини дънки, тъмно на цвят сако и с бели летни обувки, тип еспадрили.Полицията умолява гражданите, които могат да дадат информация за издирваното лице, да позвънят на телефони: 0361/ 69 017; 0361/ 69 030 или в най-близкото управление на МВР.", "date": "2018.11.14", "title": "Полицията издирва 56-годишен мъж от село Рогозче"}
{"url": "https://news.bg/world/kandidat-za-lider-na-hds-se-zakani-da-otneme-polovinata-glasove-za-alternativa-za-germaniya.html", "text": "Фридрих Мерц, един от основните кандидати за наследник на Ангела Меркел като председател на Християндемократическия съюз (ХДС), се закани, че е готов да отнеме половината от гласовете за \"Алтернатива за Германия\", информира ДПА., предупреди Мерц в интервю за германския таблоид \"Билд\".\"\", смята той. Председателят на Управителния съвет на германския клон на инвестиционната компания Blackrock добави, че иска да спечели недоволните гласоподаватели, които напуснаха традиционните партии в Германия - ХДС и Социалдемократическата партия - и гласуваха за \"Алтернатива за Германия\"., убеден е Мерц.От основаването си през 2013 г. партията остро критикува имиграционната политика на Германия. Партията събира между 13 и 16% на национално ниво и е най-голямата опозиционна партия в Бундестага.", "date": "2018.11.14", "title": "Кандидат за лидер на ХДС се закани да отнеме половината гласове за „Алтернатива за Германия”"}
{"url": "https://news.bg/int-politics/rumaniya-osporva-doklada-na-es-za-koruptsiyata.html", "text": "Управляващата Социалдемократическа партия в Румъния обмисля да оспори последния доклад на Европейската комисия по механизма за сътрудничество и проверка пред Съда на Европейския съюз в Люксембург. Това обяви председателят на правната комисия към румънския парламент Никусор Халичи, цитиран от \"Медиафакс\".\"Работим по въпроса и трябва да видим точно какво означава това. Трябва да използваме всички механизми и възможности за защита на страната и народа; за това става дума, двойният стандарт, който се прилага в този Съюз и който сега е все по-очевиден. Това, което е възможно в някои страни, като например отстраняването на главния прокурор на Германия за политическо изявление, в Румъния, дори ако Конституционният съд каже, че някой трябва да бъде отстранен, това е против върховенството на закона\", коментира представителят на управляващите социалдемократи.Междувременно лидерът на Алианса на либералите и демократите Калин Попеску-Търичану заяви, че докладът на Европейската комисия не е съдебен акт, така че не може да бъде оспорен в Съда на ЕС. Партията на Търичану е партньор на Социалдемократическата партия в управляващата коалиция.По думите на Търичану, в коалицията не е била обсъждана такава възможност.Според него подходът на Европейската комисия в доклада бил \"субективен\". \"Те не вземат под внимание определени елементи, като например въпроса за назначаването и освобождаването на висшите прокурори. Смятам, че ЕС трябва да покаже, че има възможност да изслушва аргументи, защото докладът е напълно небалансиран и не отразява действителността\", коментира Търичану.В доклада на Еврокомисията, който беше публикуван вчера, се отбелязва, че Румъния е дала заден ход в съдебната реформа и борбата срещу корупцията. Той препоръчва на Румъния незабавно да спре прилагането на новите закони в правосъдието и да ги преразгледа, като вземе предвид препоръките в доклада, както и тези на Венецианската комисия.", "date": "2018.11.14", "title": "Румъния оспорва доклада на ЕС за корупцията"}
{"url": "https://news.bg/education/mon-finansira-priemnitsite-na-metrologichnoto-zveno-v-ban.html", "text": "МОН ще финансира новото звено в БАН, което замества Националния институт за метрология и хидрология (НИМХ), съобщиха от Министерството на образованието и науката (МОН).По-рано през деня министърът на образованието Красимир Вълчев пое ангажимент новосъздаденото научно звено в БАН да бъде финансирано чрез корекция в бюджета на МОН. Той се ангажира да предложи експерти от МОН, които заедно със сформираната експертна комисия от БАН да разгледат всички въпроси, включително от имуществен характер.От ръководството на БАН информираха министъра, че са предприети всички необходими стъпки за безпроблемното излизане на НИМХ от БАН и осигуряване на оперативната му дейност. Те са съобразени с нормативните актове на Академията и действащото законодателство.Това стана на среща между министър Вълчев и председателя на БАН акад. Юлиан Ревалски в сградата на БАН по покана на акад. Ревалски. Бяха обсъдени актуални теми, свързани със съвместната дейност между двете институции. В срещата участваха и зам.-председателя на БАН чл.-кор. Константин Хаджииванов и главния научен секретар проф. Евдокия Пашева.На обсъждането бе отбелязана ролята на учени от Академията, които работят по проекти с висока обществена значимост, възложени от Министерския съвет. Сред тях са: Мерки за преодоляване на демографската криза, Въвеждане на съвременни методи в образованието и работата с младите таланти и др.По време на срещата беше подчертан и приносът на БАН в изпълнение на Националната стратегия за научните изследвания, Националните научни програми, Програмата за млади учени и новите програми за реинтеграция и задържане на учени.", "date": "2018.11.14", "title": "МОН финансира приемниците на метрологичното звено в БАН"}
{"url": "https://news.bg/world/rumaniya-prie-sporen-zakon-anulirasht-dokazatelstva-polucheni-chrez-podslushvane.html", "text": "Депутатите в Румъния одобриха законопроект, който анулира доказателства, получени чрез подслушване, които са използвани от прокуратурата при съдебни случаи в миналото. Освен това законът може да отмени стотици присъди, включително и срещу ръководителя на управляващата Социалдемократическа партия, информира \"Ройтерс\".Гласуването в долната камара беше инициирано от социалдемократите и техните коалиционни партньори.Осведомителната агенция отбелязва, че този закон ще засили напрежението между ЕС и Букурещ, след като Брюксел алармира, че Румъния отслабва независимостта на съдебната система и демокрацията.Ако проектозаконът влезе в сила, със задна дата ще отмени доказателства, които са събрани от разузнавателните служби по искане на прокуратурата въз основа на съдебни заповеди.Може да анулира стотици присъди за корупция, трафик на хора и други, включително и присъда срещу лидера на социалдемократите Ливиу Драгня, бивш вицепремиер.Драгня, който подкрепи законопроекта заедно с Калин Попеску Таричану, лидер на малкия партньор ALDE, условно беше осъден на две години затвор през 2016 г. за изборна измама. В момента той е съден и за злоупотреба с власт. Тече трето разследване срещу него.Отделно прокуратурата иска да разследва Таричану за корупция.Някои предишни опити на управляващата коалиция в Румъния да декриминализира обвинения в корупция, да намали присъди и да постави магистрати под политически контрол се провалиха.Отделно опозицията обяви, че ще оспорва законопроекта пред Конституционния съд.\"\", предупредиха от опозицията, която очаква Конституционният съд да отхвърли законопроекта.Драгня и Таричану, които съответно са председатели на долната камара и на Сената, обвиняват разузнаването, че е злоупотребило с правомощията си чрез фалшифициране на доказателства и незаконно подслушване на милиони румънци. Прокуратурата отхвърля обвиненията.", "date": "2018.11.14", "title": "Румъния прие спорен закон, анулиращ доказателства, получени чрез подслушване"}
{"url": "https://news.bg/world/demokratite-i-republikantsite-izbraha-liderite-v-senata-na-sasht.html", "text": "Демократите и републиканците избраха председателите на групите си в Сената на САЩ, съобщава АП.Демократическата партия в Сената преизбра Чък Шумър за лидер на малцинството в горната камара на Конгреса. Един от новоизбраните сенатори - Кирстен Синема от Аризона, обяви, че няма да го подкрепи.Гласуването се проведе на закрито заседание на групата на демократите. Демократичният сенатор от Илинойс Дик Дърбън е преизбран за партиен организатор на парламентарна група, номер 2 от Демократическата партия в Сената. Пати Мъри от щата Вашингтон се сдоби с нов мандат като заместник-лидер на малцинството, а Деби Стабънау от Мичиган бе преизбрана за председател на политическата комисия на демократите.Лидерът на мнозинството в Сената Мич Макконъл е преизбран.Сенатор Джон Корнин от Тексас изчерпа лимита от мандати като организационен секретар на мнозинството и вторият по значение пост в групата бе зает от Джон Тюн от Южна Дакота. Джон Барасо от Уайоминг и Рой Блънт от Мисури вероятно ще заемат третия и четвъртия пост по значение в групата на републиканците.Очаква се ръководството на групата да избере първата жена от близо десет години. Кандидат за заместник-лидер на мнозинството е Деб Фишър от Небраска. Тя се конкурира с Джони Ърнст от щата Айова.", "date": "2018.11.14", "title": "Демократите и републиканците избраха лидерите в Сената на САЩ"}
{"url": "https://news.bg/regions/softuerat-na-sistemata-za-patni-taksi-shte-se-poddarzha-ot-api.html", "text": "Пътната агенция ще поддържа системите за генериране и продажба на електронни винетки и маршрутни карти. Тя ще организира разпространяването и поддръжката на бордови устройства, които отговарят на техническите изисквания за целите на тол таксуването.Това предвижда проект за промени на Правилника за прилагане на Закона за пътищата, публикуван за обществено обсъждане. С промените правилникът ще бъде приведен в съответствие с последното изменение на Закона за пътищата, информираха от АПИ.Агенция \"Пътна инфраструктура\" ще поддържат софтуера Електронната система за събиране на пътни такси - електронни винетки и тол такси, ще управлява процесите и контролира правилното отчитане на дължимите такси и събирането им.Смесената електронна система влиза в сила от 1 януари 2019 г., когато хартиените винетни стикери ще бъдат заменени с електронни винетки за леки автомобили, като цените им няма да бъдат променени.Такива такси ще плащат и превозните средства с тегло над 3,5 т до 16 август 2019 г., след което те ще плащат само тол такса.От 2019 година водачите на леки автомобили, на които им се налага да пътуват рядко, ще могат да плащат и уикенд винетка. Тя ще важи за периода от 12.00 часа в петък до 23.59 часа в неделя и ще струва 10 лв.С постановлението се отменят разпоредбите, касаещи издаването на хартиени винетни стикери.", "date": "2018.11.14", "title": "Софтуерът на системата за пътни такси ще се поддържа от АПИ "}
{"url": "https://news.bg/crime/ot-dzhi-pi-grup-uveryavat-che-parite-im-sa-chisti.html", "text": "От \"Джи Пи Груп\" АД уведомиха, че парите, с които оперира компанията, са с ясен произход. Това се казва в позиция на фирмата, изпратена до медиите.Текстът, пристигнал часове след информацията на Спецпрокуратурата, че са обвинени двама служители на \"Джи Пи Груп\" за пране на пари, публикуваме без редакторска намеса:\"\".Припомняме, при разследване за горене на документи на компанията бяха арестувани двама репортери -  от румънския Rise Project. , докато провеждали разследването. Благодарение на румънския консул, който незабавно отишъл в полицията, двамата разследващи журналисти бяха освободени.Заради разследването два големи проекта, поети от компанията, бяха върнати в начална точка. Става въпрос за , както и.", "date": "2018.11.14", "title": "От \"Джи Пи Груп\" уверяват, че парите им са чисти"}
{"url": "https://news.bg/crime/sgs-opravda-i-chetirimata-obvinyaemi-za-padnalata-sgrada-na-ul-alabin.html", "text": "В Софийския градски съд оправдаха и четиримата обвиняеми по делото за падналата сграда на столичната ул. \"Алабин\", съобщи БНТ.Четиримата оправдани са собственикът на сградата Георги Кирчев, инж. Петър Петров, който е трябвало да контролира ремонта на сградата, Николай Симеонов - управител на \"АЗ - архитектура и изпълнение\" и Манчо Антонов, собственик на фирмата за ремонти.По думите на прокурор Момчил Момчев са се променили обстоятелствата по делото.Той ще обжалва решението на СГС.Припомняме, на 19 септември 2006 г. загинаха две млади жени. Двете приятелки -  покрай сградата на улица \"Алабин\", когато тя се срутва върху тях. , притиснати от отломките на постройката, която се ремонтираше в момента.", "date": "2018.11.14", "title": "СГС оправда и четиримата обвиняеми за падналата сграда на ул. \"Алабин\""}
{"url": "https://news.bg/regions/bez-patni-taksi-za-kolite-na-mvr-dans-nso-ba-i-lineykite.html", "text": "Таксите за ползване на републиканската пътна инфраструктура ще се събират в АПИ. Платените пътища и съоръжения ще бъдат сигнализирани, уведомиха от АПИ.Без такса ще пътуват автомобилите на Министерството на вътрешните работи, на Националната служба за охрана, на Държавна агенция \"Национална сигурност\", на Неотложната медицинска помощ и на въоръжените сили.Такси ще има за отделни съоръжения по републиканските пътища - мостове, тунели или планински проходи, посочени в приет с решение на правителството списък. Това предвижда предложеният за обществено обсъждане проект на Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища.В проекта е посочено също, че такси в лева ще плащат както водачи на регистрирани в България превозни средства, така и на регистрираните в чужбина. Последните ще могат да плащат и в евро.Такса за специално ползване на пътищата ще се плаща за изграждане и експлоатация на търговски крайпътни обекти и площадки за оказване на пътна помощ срещу заплащане и пътни връзки към тях, за рекламни съоръжения и за нови или за ремонт на подземни и надземни съоръжения в обхвата на пътя. Изключение се прави само за необходимите съоръжения за обслужване на пътя.Според проектонаредбата, когато пътят е даден на концесия, таксите да се определят в две части и да се заплащат по сметка на Агенция \"Пътна инфраструктура\" и на концесионера.Информация за предоставените на концесия пътища и за сметките в обслужващите банки на агенцията и на концесионера ще бъдат обявявани в централната администрация и областните пътни управления на АПИ.Осъществяваният от Министерството на вътрешните работи контрол ще може да се извършва и със съдействието на Агенция \"Пътна инфраструктура\".", "date": "2018.11.14", "title": "Без пътни такси за колите на МВР, ДАНС, НСО, БА и линейките"}
{"url": "https://news.bg/int-politics/zashto-gruevski-reshi-da-se-skrie-v-ungariya.html", "text": "Бившият македонски премиер Никола Груевски, управлявал в продължение на 10 години (2006 - 2016) авторитарно и с почти мафиотски методи и осъден на две години затвор за корупция, явно е успял да избяга в Унгария. Бягството му остава загадка, включително и поради това, че Груевски е с отнет задграничен паспорт. Дотук унгарската страна не е потвърдило официално, че Груевски е поискал политическо убежище. На запитване на Дойче веле говорител на правителството в Будапеща е отговорил, че \"нито ще потвърди, нито ще отрече\" новината.Потвърждението обаче дойде от македонското вътрешно министерство: то е било информирано от унгарската страна, че Груевски се намира в Унгария. Незабавно Скопие е издал международна заповед за задържането на Груевски, се посочва още в информацията.За да разберем по-добре измерението на скандала, се налага да си припомним някои факти, свързани с управлението на Груевски и с дългогодишните му приятелски отношения с унгарския премиер Виктор Орбан. До оттеглянето си от властта през 2016 година бившият македонски премиер управляваше страната с почти криминални методи. Това доказват хилядите материали, включително и аудиозаписи, събрани от Специализираната македонска прокуратура SJO през последните две години. От тях става ясно, че Груевски и най-приближените му сътрудници са подслушвали редовно политическите си противници и систематично са ги заплашвали. И още: има сведения, че са били фалшифицирани изборни резултати. Създадена е била и всеобхватна система за политическа корупция.Груевски няма да се отърве само с една присъдаНа първо време Никола Груевски беше осъден само за незаконно придобиване на луксозен автомобил. Това стана през май т.г., когато получи 2-годишна присъда, но предстоят и други процеси, а като се имат предвид многото събрани улики срещу него, се очаква бившият премиер да получи и нови дългогодишни присъди.През последните години от управлението си Груевски постепенно изпадна в международна изолация. Но унгарският премиер Виктор Орбан беше един от малкото, които не се дистанцираха от Груевски. Преди около година Орбан например се появи на предизборен проява в Македония, заставайки редом Груевски и бившия премиер на Словения Янез Янша, който също е с присъда за корупция. По това време Груевски вече беше с отнет задграничен паспорт. Още тогава унгарските медии повдигнаха въпроса дали пък Орбан не е обещал на Груевски политическо убежище.Последната публична проява на приятелска помощ за Груевски бе свързана с македонския референдум за името на страната. В края на септември Орбан отправи двусмислено видеообръщение към партията на Груевски ВМРО-ДПМНЕ, което беше изтълкувано като призив за отхвърляне на постигнатия компромис с Гърция. Но отношенията между Орбан и Груевски излизат и извън политическата рамка. Има данни, че бизнесмени от близкото обкръжение на партията на Орбан - Фидес - са инвестирали солидни суми в няколко близки до ВМРО македонски медии.Елемент от политическата стратегия на Орбан и неговото правителство е да подкрепят авторитарни лидери от Западните Балкани и да се застъпват за тяхната бърза интеграция в ЕС. По този начин Орбан събира допълнителна подкрепа за своите планове за реформиране на ЕС. Целта му е да отделните страни-членки да получат по-голяма самостоятелност в рамките на общността, както и да бъдат отменени европейските наказателните процедури за нарушаване на правовите принципи. Подобна процедура е заведена и срещу Унгария. Орбан поддържа много приятелски отношения също и с президентите на Сърбия и на Черна гора - Александър Вучич и Мило Джуканович.Този случай ще създаде сериозни проблеми на приятеля му ОрбанСлучаят \"Груевски\" е в състояние да създаде сериозни вътрешно- и външнополитически проблеми както на Орбан, така и на реформаторското правителство на македонския премиер Зоран Заев. Защото поражда редица сериозни въпроси: например, защо македонските власти не са наблюдавали отблизо Груевски, особено след като се е знаело от седмици насам, че бившият премиер ще трябва да влезе в затвора в началото на ноември, за да излежи присъдата си.Унгарската страна пък ще трябва да отговори как е възможно човек без паспорт да стигне до Будапеща, след като е добре известно, че унгарските граници са едни от най-силно охраняваните в целия ЕС? И не е ли трябвало да го изпратят в някоя от транзитните зони за кандидати за убежище, както повелява унгарското законодателство? Ако ли пък Груевски е влязъл в Унгария от Сърбия - защо не са го върнали обратно на сърбите, след като Будапеща смята Сърбия за сигурна трета страна?Унгарският премиер Орбан винаги досега е подчертавал, че стриктно се придържа към законите и правилата на демокрацията. Сега той е изправен пред една от най-сериозните дилеми в досегашната си кариера - Орбан ще трябва да реши дали ще оказва подкрепа на един законно осъден човек, или ще спазва законите и международното право", "date": "2018.11.14", "title": "Защо Груевски реши да се скрие в Унгария"}
{"url": "https://news.bg/politics/ms-dava-1-3-mln-lv-za-inovativna-programa-sreshtu-raka.html", "text": "Правителството одобри 1,3 млн. лева допълнително за националната научна програма БиоАктивМед, съобщиха от Министерския съвет.Парите са за изпълнението на национална научна програма \"Иновативни нискотоксични биологично активни средства за прецизна медицина\" (БиоАктивМед). Парите ще бъдат предоставени по бюджета на Министерството на образованието и науката.Целта е преодоляване на фрагментацията в научноизследователската система, консолидиране на научноизследователския потенциал, концентрация на финансови ресурси за решаване на важни за обществото проблеми и избягване на двойното финансиране, пише в мотивите на МС.Изследванията в рамките на програмата се очаква да доведат до създаване на нови и съществено подобрени продукти, получени от природни източници.Очаква се разработването на нови методологии за изследване на биологично активни вещества и да се определи качеството и приложимостта им като нови продукти за целите на персонализираната и превантивната медицина.Успешното разработване на алтернативни подходи в борбата срещу инфекциозни, невродегенеративни и злокачествени заболявания ще допринесе за подобряване качеството на живот на населението, допълват от МС.", "date": "2018.11.14", "title": "МС дава 1,3 млн. лв. за иновативна програма срещу рака"}
{"url": "https://news.bg/bulgaria/zatvaryat-poslednite-siropitalishta-v-stranata-do-2021-g.html", "text": "На 21 ноември започва кандидатстването по втория етап на операция \"Продължаваща подкрепа за деинституционализация на децата и младежитe\". Целта е до 2021 г. 680 деца и младежи да бъдат изведени от специализираните институции.Осигурени са 74 млн. лева, с които да бъдат затворени останалите 30 институции за деца и младежи. Благодарение на средствата други 32 000 лица ще получат достъп до социални и здравно-социални услуги.Процедурата ще се проведе в два компонента. При първия с бюджет 55 605 196 лв. право да кандидатстват имат 33 общини. Те вече са получили финансиране по Оперативна програма \"Региони в растеж\" за изграждане на социална инфраструктура за новите услуги. Предвижда се да се изградят Центрове за настаняване от семеен тип за деца, Преходни жилища за деца от 15 до 18 г., Наблюдавани жилища за младежи от 18 до 21 г. и Дневни центрове за деца с увреждания. Ще бъдат осигурени и услуги за спешен прием на деца и родители при кризисна ситуация.С 18 444 864 лв. по Компонент 2 ще бъдат изградени Центрове за специализирана здравно-социална грижа за деца с увреждания с потребност от постоянни медицински грижи, Центрове за специализирана здравно-социална грижа за деца с високо рисково поведение и потребност от специални здравни грижи. Средства ще бъдат насочени и към подбор и обучение на персонала в новите услуги.Целта на операцията е да продължи процеса по деинституционализация на грижата за деца, които са настанени в Домовете за деца без родители и Домовете за медико-социални грижи за деца, и закриване на тези институции.", "date": "2018.11.14", "title": "Затварят последните сиропиталища до 2021 г."}
{"url": "https://news.bg/int-politics/frantsiya-napadna-tramp-tryabvalo-e-da-pokazhe-elementarno-prilichie.html", "text": "Президентът на САЩ Доналд Тръмп трябваше да демонстрира известно \"елементарно приличие\" и да уважи Деня на траур във Франция за третата годишнина от терористичните атаки на 13 ноември 2015 г. в Париж. Това подчерта говорителят на френското правителство, цитиран от \"Ройтерс\".Запитан за публикации на Тръмп в \"Туитър\", в които американският държавен глава разкритикува действията на Франция по време на Първата и Втората световна война, говорителят Бенжамен Гриво подчертал, че \"вчера беше 13 ноември, ние отбелязахме убийството на 130 души от нашия народ. Така че ще отговоря на английски: елементарно приличие би било подходящо.\"", "date": "2018.11.14", "title": "Франция нападна Тръмп, трябвало е да покаже \"елементарно приличие\""}
{"url": "https://news.bg/society/predlagat-montirane-na-kameri-za-postoyanen-kontrol-na-prohoda-na-republikata.html", "text": "Предлагат да се поставят камери за постоянен контрол на Прохода на Републиката. Това стана ясно след заседание на областната комисия за безопасност на движението, съобщи БНР.По думите на директора на областното пътно управление Илия Златев проходът е най-невралгичната точка в област Стара Загора, на която ежегодно се регистрират най-много катастрофи и нарушения.За 24 часа там са засичани около 5000 различни нарушения от страна на водачи, като 80% принадлежат на шофьори на камиони над 12 тона.Златев подчерта, че с цел повишаване на безопасността на движението са преасфалтирани 7 участъка в прохода. Подмени са още маркировката, пътните знаци и мантинелите.Въпреки това за една година на Прохода на Републиката има 8 загинали при катастрофи.Според Златев въвеждането на постоянен контрол е необходимо, за да се намалят тежките инциденти.Като участъци с висока концентрация на произшествия са посочени пътят Стара Загора-Нова Загора, Гурково-Мъглиж и Стара Загора-Димитровград.Статистиката показва, че голяма част от произшествията в Старозагорска област стават на напълно прави участъци с добра настилка и маркировка. Причина за тях най-често е несъобразената скорост на шофьорите.", "date": "2018.11.14", "title": "Предлагат монтиране на камери за постоянен контрол на Прохода на Републиката"}
{"url": "https://news.bg/world/shokirashti-komentari-na-liberman-po-vreme-na-bombastichnata-mu-kariera-v-izrael.html", "text": "Министърът на отбраната на Израел Авигдор Либерман обяви днес, че подава оставка като протест срещу решението на премиера Бенямин Нетаняху да одобри споразумението с Хамас за спиране на огъня.Либерман, който е заемал постовете на министър на националната инфраструктура, министър на транспорта, министър на стратегическите въпроси, вицепремиер, външен министър и министър на отбраната, откакто е в Кнесета от 1999 г., често излизаше на главната страница на местната преса през последните 20 г.Израелският вестник \"Аарец\" припомня някои от най-скандалните коментари на Либерман:През 2001 г. Либерман призна, че е ударил момче. Тогава той е министър на инфраструктурата. Сключва сделка със съда по обвинения, че е ударил 12-годишно момче в селището Текоа. Той също е признал, че е заплашил да удари друго момче, което се предполага, че е ударило сина на Либерман;През 2003 г. Либерман е остро критикуван, след като предложил да се удавят палестински затворници. По време на заседание на парламента възниква скандал, след като тогавашният транспортен министър Авигдор Либерман е предложил да се предоставят автобуси за откарване на палестински затворници на място, \"откъдето те никога няма да се върнат\";През 2004 г. Либерман представил на Русия план за изгонване на \"нелоялните\" араби. Пред руски представители той изложил плана си за отделяне на евреите от арабите, които не са лоялни към държавата. Планът се основава на идеята за разделяне на населението и териториите на евреи и араби, включително и израелските араби;През 2006 г. Либерман нападна арабските политически партии в Израел и изрази надежда, че арабските депутати ще бъдат екзекутирани;Три години по-късно новият външен министър Авигдор Либерман предизвика скандал, след като заявил египетският лидер Хосни Мубарак да \"върви по дяволите\";През 2014 г. Либерман излиза с мирен план да се плати на израелските араби да се преместят на територията на палестинската държава;На следващата година Либерман заяви, че нелоялните израелски араби трябва да бъдат обезглавени;2016 г. той обяви, че дава 48 часа на лидера на Хамас Исмаил Хания да върне телата на израелски войници или ще бъде убит.", "date": "2018.11.14", "title": "Шокиращи коментари на Либерман по време на бомбастичната му кариера в Израел"}
{"url": "https://news.bg/bulgaria/api-obyasnyava-che-dnes-e-poluchilo-samo-58-novi-podpisa-na-deputati.html", "text": "Днес БСП отново внесе искане за извършване на полеви изпитвания на настилката на участъци от републиканските пътища. То е същото като миналата седмица с разликата, че под предишното са се подписали 21 народни представители от парламентарната група на социалистите, а сега - 79. Агенция \"Пътна инфраструктура\" прави това уточнение по повод запитвания от медии каква е разликата между двете постъпили искания.Исканата проверка е както за участъци, които са построени през последните години, така и за отсечки от АМ \"Тракия\" и АМ \"Хемус\", изграждани в предишни периоди. Проверка се иска и за участъка между Чирпан и Стара Загора на АМ \"Тракия\", построен в периода 2005-2007 г. За неговия ремонт ще са необходими около 60 млн. лв.В момента Агенция \"Пътна инфраструктура\" подготвя отговор до депутатите. Проверяват се всички закони и нормативни документи, които регламентират проверка от външни лица. Отговорът ще бъде изпратен в следващите дни.", "date": "2018.11.14", "title": "АПИ обяснява, че днес е получило само  58 нови подписа на депутати"}
{"url": "https://news.bg/society/mvr-e-pritesneno-ot-protestite.html", "text": "МВР е притеснено от протестите.Всяко нещо, което е свързано с обществено напрежение ни притеснява. Това заяви вътрешният министър Младен Маринов преди участието си във вътрешната комисия. Задачата на силовото ведомство било да пази обществения мир.На много места става въпрос за протести, които не са организирани, там няма организатор, няма с кого да се води необходимия диалог, изтъкна още той.В групите на протестиращите имало и провокатори. Има образувани досъдебни производства за хулиганство.Полицаите си вършат работата по закон, увери Маринов. Той призовава всички да спазват закона.Припомняме, от около седмица на много места в страната се организират протести срещу високите цени на горивата. Вчера протестиращи , в неделя центърът на столицата бе блокиран също от протест. В много градове в страната също се събират протестиращи.И днес са заявени протести срещу горивата и ниския жизнения стандарт в България, като вече редовния протест на  с искане за оставката на вицепремиера Валери Симеонов остава. От , че .Темата за протестите продължи и по време на блиц контрола в комисия. Депутати от различни парламентарни групи отправиха въпроси към ръководството на МВР.Не мога да споделя информация дали протестите са платени, изтъкна МВР шефът. Работело се по различни сигнали. Продължаваме да работим и по отношение на лица, които провокират органите на реда, подчерта Младен Маринов.До 200 служители на Жандармерията се командироват по места. Организацията, която създаваме за обезпечаване на протестите, е доста гъвкава, обясни и директорът на ГДНП Христо Терзийски. Той посочи, че в последните дни в социалните мрежи се организират нерегламентирани протести.", "date": "2018.11.14", "title": "МВР е притеснено от протестите"}
{"url": "https://news.bg/education/naznachiha-prof-rozalina-dimova-za-vremenen-rektor-na-tu-varna.html", "text": "Проф. д-р инж. Розалина Стефанова Димова е временно изпълняваща длъжността ректор на Техническия университет - град Варна. Заповедта бе издадена от министъра на образованието и науката Красимир Вълчев, съобщиха от МОН.До момента проф. Димова бе заместник-ректор по научната, научно-приложна и проектна дейност в университета. Тя е преподавател по \"Комутация и мултиплексиране в телекомуникациите\", \"Телекомуникационни мрежи\" и \"Цифрови преносни системи\".Проф. Димова ще изпълнява длъжността до избирането на нов ректор. Тя ще има всички правомощия и задължения на ректор на висшето училище, включително да освободи от академична длъжност предшественика си проф. д-р Росен Василев и да организира провеждането на предсрочни избори за нов ректор.Припомняме, още на .Година по-късно - на , според които има преписване на чужди трудове от проф. Василев.Ректорът бе отстранен..", "date": "2018.11.14", "title": "Назначиха проф. Розалина Димова за временен ректор на ТУ-Варна"}
{"url": "https://news.bg/politics/plevneliev-rumen-radev-da-spre-da-bade-populist-i-da-se-pouchi-ot-men.html", "text": "\"\" Това заяви за БНР президентът на България в периода 2012-2017 година Росен Плевнелиев.Той коментира, че в Бургас протестите срещу високите цени на горивата са били предвождани от автомобили с руски регистрационни номера. По думите му това било странно.\"\", каза Плевнелиев.\"\", допълни бившият държавен глава, правейки паралел с масовите протести в страната от 2013 година.Според Плевнелиев на протестите през 2013 година той е бил едно от главните действащи лица в качеството си на президент. Той отишъл при хората на улицата, поканил ги в президентството, организирал дебат, \"така че да се чуе гласът на всеки\". По думите му той изиграл своята роля на обединител на нацията и в трудния период народът се успокоил, а в държавата се провели легитимни избори.Сегашният държавен глава Румен Радев не правил нищо подобно.\"\", коментира той.\"\", тълкува Плевнелиев.Бившият президент отправи апел към Радев - \"\".\"\", подчерта още Плевнелиев, според когото Радев трябва да започне да изтъква не само минусите, но и плюсовете, които \"това управление донесе на България\".Плевнелиев: \"\"Според Плевнелиев това правителство има какво да свърши. Най-голямата битка сега била геополитическа битка - правителството дало курс за влизане в Еврозоната, дало курс за отпадане на механизма за контрол, дало курса за влизане в Шенген.\"\", добави бившият президент.Плевнелиев продължи с политическите коментари - той определи \"Обединени патриоти\" не като патриоти, а като националисти. По думите му вицепремиерът Валери Симеонов \"категорично трябва да си подаде оставка\" като \"акт на морал, акт на ценности и акт на демократична култура\".\"Колкото и Корнелия Нинова да се опитва да играе на върха на възможностите си, тя тотално трансформира БСП в една антиевропейска националпопулистка партия, която също е далеч от ценностите\", добави още бившият президент.", "date": "2018.11.14", "title": "Плевнелиев: Румен Радев да спре да бъде популист и да се поучи от мен"}
{"url": "https://news.bg/regions/otkazah-obezshtetenie-na-zhivotnovad-s-evtanazirani-zhivotni.html", "text": " Няма да има обезщетение за собственик на животновъден обект в село Кости. Това реши Административният съд в Бургас, отхвърляйки жалбата на животновъда срещу заповед на директора на Областната дирекция по безопасност на храните да не му бъде изплатена компенсация.Припомняме, на 29 юни тази година бяха предприети мерки за ликвидиране на чумата по дребните преживни животни в село Кости. Общо 538 животни в 7 животновъдни обекта бяха умъртвени. След ликвидиране на заболяването започна изплащането на обезщетения на собствениците на убитите животни.Областната дирекция по безопасност на храните в Бургас обаче установила, че животновъдът от село Кости отглежда 64 кози без задължителната официална идентификация.След като нарушението било констатирано, всички 64 животни били умъртвени. Собственикът на животновъдния обект поискал обезщетение, но то му било отказано заради неспазването на Закона за ветеринарномедицинската дейност.Животновъдът обжалвал издадената на 30 август заповед, с която компенсацията му била отказана. Днес обаче Административният съд в Бургас отхвърли жалбата му.", "date": "2018.11.14", "title": "Отказаха обезщетение на животновъд с евтаназирани животни"}
{"url": "https://news.bg/world/oshte-dvama-britanski-ministri-obmislyat-da-podadat-ostavka.html", "text": "Двама министри от британското правителство се очаква да подадат оставка, тъй като не са съгласни с проекта на техническото споразумение за Брекзит, представен от премиера Тереза Мей.Това съобщи в \"Туитър\" кореспондентът на \"Дейли телеграф\" Кристофър Хоуп.Министър: \"Двама членове на кабинета днес ще подадат оставка\". Аз: \"Кои?\". Министърът: \"Пени Мордонт и Естер Маквей\", написа журналистът.Мордонт е министър по въпросите на международното развитие, а Маквей е министър на труда и пенсиите.Преди няколко дни Той не желае да подкрепи плана на премиера Тереза Мей за развода с Европейския съюз.", "date": "2018.11.14", "title": "Още двама британски министри обмислят да подадат оставка?"}
{"url": "https://news.bg/int-politics/sasht-v-nay-tezhkata-kriza-v-natsionalnata-si-sigurnost-ot-desetiletiya.html", "text": "Националната сигурност на САЩ е в по-голяма опасност \"откогато и да било от десетилетия насам\". Това показва нов доклад на комисия от високопоставени експерти по националната сигурност, натоварена от Конгреса на САЩ с преглед на състоянието на американската национална отбрана.В доклада се изтъква, че САЩ са влезли в епоха на \"голяма конкуренция за власт\" с Китай, което представлява безпрецедентно предизвикателство за доминацията на САЩ както от икономическа, така и от военна гледна точка, както и с все по-агресивна Русия.Според доклада на Комисията за национална отбранителна стратегия военното превъзходство на САЩ се е влошило до такава степен, че САЩ \"биха могли да се затруднят да спечелят или да загубят война срещу Китай и Русия\". След като превъзходството на САЩ отслабва, пишат авторите, нараства вероятността от избухването на война.\"Съперници и противници отправят предизвикателство към САЩ на много фронтове и в много области. Способността на Америка да защитава съюзниците си, партньорите си и собствените си жизненоважни интереси все повече е поставена под съмнение. Ако страната не действа незабавно, за да поправи тези обстоятелства, последствията ще бъдат сериозни и трайни\", предупреждават експертите.\"Авторитарните конкуренти - особено Китай и Русия - се стремят към регионална хегемония и средствата за проектиране на власт в световен мащаб. Те преследват решително военно укрепване, целящо да неутрализира силните страни на САЩ. Заплахите, идващи от Иран и Северна Корея, се влошиха, след като тези страни разработиха по-модерни оръжия и творчески използват асиметрична тактика\", се подчертава още в доклада.\"Разпространението на съвременни технологии по света позволява на повече участници да оспорват американската военна мощ по по-застрашителни начини\", посочват експертите.\"Накрая, заради политическа дисфункция и решения, взети от двете големи политически партии... Америка значително отслаби отбраната си\", се констатира в доклада.", "date": "2018.11.14", "title": "САЩ в най-тежката криза в националната си сигурност от десетилетия"}
{"url": "https://news.bg/world/sreshta-na-varha-na-es-za-finalizirane-na-brekzit-na-25-noemvri.html", "text": "Ирландският премиер Лео Варадкар съобщи, че на 25 ноември ще се проведе извънредна среща на върха на ЕС за финализиране на споразумението с Лондон за Брекзит, пише \"Гардиън\".След като беше запознат с , Варадкар подчерта, че \"мрежата за сигурност\" за избягване на \"твърда\" граница между Северна Ирландия и Ирландия \"не може да има крайна дата\". По думите му Обединеното кралство не може \"едностранно\" да реши да го прекрати, когато си поиска.Ирландският представител също напомни на юнионистите в Северна Ирландия, че \"Добрият петък\" или \"Споразумението от Белфаст\" ще бъде запазено.По-рано днес британският лидер Тереза Мей", "date": "2018.11.14", "title": "Среща на върха на ЕС за финализиране на Брекзит на 25 ноември"}
{"url": "https://news.bg/crime/izmamnitsi-si-prisvoiha-nivi-s-falshivi-zaveshtaniya.html", "text": "76-годишна жена и 46-годишен мъж от Велико Търново са обвинени във фалшифициране на документи.В периода от април до август миналата година измамниците саморъчно изготвили две фалшиви завещания, като им придали вид, че са съставени от нотариус в София.Те използвали подправените документи, за да си присвоят чуждо недвижимо имущество. Става въпрос за ниви край селата Хаджидимитрово и Алеково, които възлизали на 185 000 лв.След доклад на материалите в прокуратурата, фалшификаторите били привлечени като обвиняеми. Наложени са им мерки за неотклонение \"подписки\".", "date": "2018.11.14", "title": "Измамници си присвоиха ниви с фалшиви завещания"}
{"url": "https://news.bg/int-politics/tezhka-kriza-s-otoplenieto-v-ukrayna.html", "text": "Министър-председателят на Украйна Володимир Гройсман обвини местните власти, че причиняват криза, която е оставила стотици хиляди хора без отопление на фона на студеното време в страната, съобщава \"Асошиейтед прес\".Няколко по-малки града и няколко квартала в два големи града останаха без отопление, след като националната газова компания \"Нафтогаз\" повиши цените, които някои общини, изпаднали в затруднение, заявиха, че не могат да си позволят да платят.\"Нафтогаз\" обяви, че ще възобнови доставките на комунални компании и електроцентрали, едва след като изплатят дълговете си или предплатят доставките.Гройсман хвърли вината върху местните власти, че не са успели да разрешат споровете и заяви, че парламентът трябва да обмисли тяхното уволнение.", "date": "2018.11.14", "title": "Тежка криза с отоплението в Украйна"}
{"url": "https://news.bg/economics/na-fronta-na-bdzh-nishto-novo-samo-stari-problemi.html", "text": "Транспортният министър Росен Желязков заяви по време на участието си в транспортната комисията, че \"на фронта на БДЖ няма нищо ново\".След окончателното приключване на одита на транспортното министерство в БДЖ-\"Пътнически превози\" ще стане ясно дали тримата служители ще бъдат освободени или не от отговорност, стана ясно от думите му.Желязков даде да се разбере, че няма никакво отношение към освобождаването на тримата членове на съвета на директорите на БДЖ, освен че е приел оставките им.Припомняме, тримата членове на съвета на директорите на БДЖ  Това са председателят на борда Велик Занчев, който е и зам.-министър на транспорта, главният изпълнителен директор Владимир Владимиров и финасистът на железопътната компания Филип Алексиев.По-късно пред журналисти Росен Желязков коментира, че състоянието в БДЖ е като цяло безидейно - липсва идея за развитие.\"БДЖ достига до онова ниво, до което като няма воденичен камък на шията, който да го държи с невъзможност да се развива поради прекомерни задължения, няма идея как да се развива. Това е нивото\".Той изрази съжаление, че няма идея за интензивното развитие, освен въпроси, които са свързани с доставката на нови влакове.Желязков призна пред журналисти и че при обявяване на приемане на оставките и освобождаване от длъжност веднага би се породил и въпросът кои ще бъдат назначени на тяхното място.Желязков опроверга подхвърлени в публичното пространство имена на наследници на постовете и отказа да коментира въпроса.Проблемът според него е, че не би трябвало той да е доволен или не от управител на дъщерно дружество. Той посочи, че това е в работата и задълженията на борда на директорите на \"Холдинг-БДЖ\", но от там не са взимали отношения по темата.Желязков повтори, че до този момент не е постъпвал никакъв доклад в Министерство на транспорта за работата и задълженията на дъщерните дружества - БДЖ \"Пътнически превози\" и БДЖ-\"Товарни превози\".Желязков посочи, че от Комисията за защита на конкуренцията (КЗК) са открили нарушения в доставката на нови влакове и са я върнали в изходна позиция. Според него решението на комисията е по-добрият вариант, отколкото да се оспорва решението на КЗК пред Върховния административен съд (ВАС).Транспортният министър уточни пред членовете на транспортната комисия, че обвиненията върху членове на съвета на директорите на БДЖ са основателни.Желязков припомни, че е била проведена среща между него и съвета на директорите на \"Холдинг БДЖ\". На въпросната среща се повдигнал въпросът за състоянието на подвижния състав и изпълнението на движението на влаковете до края на годината. На разговора обаче не е станало въпрос за каквито и да било предпоставки за бъдещи промени, като единственото изтъкнато притеснение, е, че има забавени обществените поръчки за ремонт на влакове, както и за закупуването на доста на нови такива.От друга медия транспортният министър научил, че има внесени доклади от изпълнителния директор на \"Холдинг БДЖ\" за проверка на пътническите превози. От въпросните доклади станало ясно, че във влаковете има проблем още от 2017 г.Желязков обясни цялата структура на БДЖ и добави, че целият подвижен състав е в холдинговото дружество и то го предоставя под наем на пътнически и товарни превози. Всички производствени активи са в капитала на дъщерните дружества, като холдинг няма ангажимент към бизнеса на дъщерните дружества.Към настоящия момент, след като се изплатят задълженията по първи и втори облигационен заем, както и на външния кредитор, холдинговото дружество предприема по-пасивна позиция към своите дъщерни компании, поясни министърът.\"Министерство на транспорта няма пряко отношение към дъщерните компании\", посочи Желязков и добави, че в БДЖ-\"Пътнически превози\" към 30 септември 2018 има 289 мотрисни влака, като от тях 159 са в експлоатация.Има предпоставки да се счита, че има неосигуреност на основна дейност на дружеството и нарушаване на графика, изтъкна транспортният министър. Налице са забавяне на провеждането на обществени поръчки за ремонтни дейности на дружеството, като 6 броя скоростни кутии са повредени и се нуждаят от ремонт.Констатирани са нарушения и в механизма за доставки на резервни части. Има разминаване между планираните и непланираните ремонти. Налице са нарушения на контрола по процеса на ремонт, контролни дейности се извършват от лица, на които не е посочено, че трябва да правят това.В БДЖ-\"Товарни превози\" влаковите мотриси са 207 броя, като от тях 100 са в експлоатация.Транспортният министър увери, че няма да има спрени влакове по различните дестинации, но поиска влаковете, които са в движение да могат да обезпечат графика такъв, какъвто е.", "date": "2018.11.14", "title": "На фронта на БДЖ - нищо ново, само стари проблеми"}
{"url": "https://news.bg/crime/preizbraha-boris-velchev-za-predsedatel-na-ks.html", "text": "Съдиите от Конституционния съд единодушно избраха Борис Велчев за председател за втори мандат, съобщиха от Коституционния съд. На заседанието са присъствали единадесет конституционни съдии. Съдия Филип Димитров е отсъствал поради командировка в чужбина.През 2006 г. Борис Велчев е избран за главен прокурор. Бил е член на Висшия съдебен съвет и на УС на Националния институт за правосъдие. През 2012 г. е назначен за съдия в Конституционния съд от президента на Републиката (2012).Роден е на 26 април 1962 г. в гр. София. Завършил е Юридическия факултет на СУ \"Св. Климент Охридски\".Преминал е през всички етапи на академичното развитие, от 2002 г. е доцент, а от 2012 г. - професор по наказателно право. От 1997 г. е доктор по право, а от 2015 г. - доктор на юридическите науки.Има множество публикации по проблеми на наказателното и международното наказателно право. Бил е член на Съвета по законодателството при НС, член и председател на Правния съвет на президента на Република България.", "date": "2018.11.14", "title": "Преизбраха Борис Велчев за председател на КС "}
{"url": "https://news.bg/politics/plamen-dimitrov-byudzhetat-e-dobar-no-mozhe-i-po-dobar-da-stane.html", "text": "Синдикатите обсъдиха бюджета и с \"Обединени патриоти\" (ОП).Има съгласие за полезността на този бюджет, заяви председателят на КНСБ Пламен Димитров.  Може обаче да има и по-добър бюджет, оптимист е също така синдикалист номер едно.А дали е предизборен бюджет, Димитров коментира шеговито, че ако ще има добър разходен бюджет, то всяка година да имало избори.Искрен Веселинов от ВМРО каза, че срещата била рутинна. За патриотите винаги било важно мнението на синдикатите.Бюджет 2019 отговаря на насоките, които сме фиксирали, подчерта патриотът. ", "date": "2018.11.14", "title": "Пламен Димитров: Бюджетът е добър, но може и по-добър да стане"}
{"url": "https://news.bg/crime/100-lv-globa-za-huligan-hvarlyal-yaytsa-po-bager.html", "text": "Районният съд във Велико Търново глоби със 100 лв. хулиган, хвърлял камъни и яйца по багер.В 13.22 часа вчера постъпил сигнал за нарушаване на обществения ред на адрес в града. На мястото пристигнал полицейски екип, който установил, че сигналът е подаден от технически ръководител на строителен обект.Мъжът обяснил, че в обедната почивка непознат паркирал автомобила си \"Субару\" до багер на строежа и започнал да го замерва с камъни. След това си тръгнал, но малко по-късно отново се върнал и започнал да хвърля яйца в кабината на багера.След разследване на полицията извършителят бил установен. Ставало въпрос за 26-годишен търновец, който бил стар познайник на полицията.На хулигана е съставен акт за дребно хулиганство.", "date": "2018.11.14", "title": "100 лв. глоба за хулиган, хвърлял яйца по багер"}
{"url": "https://news.bg/economics/porozhanov-se-pohvali-s-rast-v-iznosa-na-selskostopanskite-stoki.html", "text": "България вече има добър опит като земеделски производител на храни. Това заяви на конференция министърът на земеделието и храните Румен Порожанов.Той акцентира върху постиженията в българското производство на храни.Наблюдава се значителен ръст в производството на бели и червени меса, като за тази година увеличението достига 18% за белите и 7.6% на червените меса. С 22% е нараснало производството на млека, подчерта Порожанов.По предварителни данни износът на селскостопански стоки се е увеличил с 13%. Очакванията са да надхвърли 4 млрд. евро.След направено проучване сред петте най-големи ритейл вериги в страната делът на българските спрямо вносните хранителни продукти се е повишил, посочи министърът.По отношение на хляба и хлебните изделия делът е между 77% и 100%.Една от веригите декларира ръст от 167% на български биопродукти.За първа година е реализиран износ на розови домати чрез една от търговските вериги, за нейните филиали в Австрия и Великобритания.За 2017 г. 2.5 млрд. лева са финансова подкрепа в земеделието, а с близо 12% се е увеличил ресурсът на животновъдството, подчерта Порожанов.До края на годината земеделските стопани ще получат 600 млн. лева по СЕПП за Кампания 2018, увериха от министерството.Емилия Манолова, директор Дирекция \"Статистическо планиране\" в Министерство на земеделието и храните констатира, че перспективите за развитието на отрасъла са добри и стойността на продукцията нараства. Очаква се продукцията на плодове и зеленчуци да нарасне с 18% през следващата година. Отчетено е двукратно нарастване на аграрния бизнес на външните пазари от присъединяването на България към ЕС насам.", "date": "2018.11.14", "title": "Порожанов се похвали с ръст в износа на селскостопанските стоки"}
{"url": "https://news.bg/world/tereza-mey-proektosporazumenieto-izpalnyava-volyata-na-britanskiya-narod-za-brekzit.html", "text": "Няма да повтаряме референдума за Брекзит. Споразумението за Брекзит отговаря на вота на британския народ.Това заяви британският премиер Тереза Мей пред парламента преди заседание на кабинета, на което ще бъде взето решение дали да се подкрепи сключеното между Брюксел и Лондон споразумение за напускане на ЕС, съобщават световни агенции., категорична Мей, цитирана от \"Ройтерс\".Тя увери, че ще има гласуване в законодателния орган за Брекзит и добави, че ще се върне в парламента да съобщи последния развой.По въпроса за така наречената \"мрежа за сигурност\" за избягване на \"твърда\" граница между Северна Ирландия и Ирландия, Мей обясни, че е необходим такъв механизъм като застрахователна политика, но той трябва да се прилага временно., подчерта премиерът.Никой не иска да участва в този механизъм, но това е застрахователна политика, повтори Мей и обеща да уреди бъдещите отношения с ЕС до края на 2020 г.От правителството на Мей са оптимисти, че Демократичната юнионистка партия на Северна Ирландия ще приеме проекта на споразумението, съобщава Скай нюз, позовавайки се на източници. Представители на Демократичната юнионистка партия обявиха, че няма да подкрепят сделката.Мей потвърди пред депутатите, че кабинетът ще вземе решение за резултатите от преговорите с ЕС. Тя разкри, че Обединеното кралство ще напусне митническия съюз и Обща политика по рибарство и Общата селскостопанска политика.Министър-председателят отбеляза, че лидерът на лейбъристите Джереми Корбин се оплаква, че правителството не е постигнало споразумение.Сега сме близо до споразумение, той все още се оплаква. Той не иска споразумение, заподозря Мей.Корбин от своя страна отбеляза, че Мей не е убедила много депутати от Консервативната партия., увери Тереза Мей.", "date": "2018.11.14", "title": "Тереза Мей: Проектоспоразумението изпълнява волята на британския народ за Брекзит"}
{"url": "https://news.bg/int-politics/ungarskoto-maltsinstvo-v-ukrayna-zastrasheno-ot-noviya-obrazovatelen-zakon.html", "text": "Унгарското малцинство в западната част на Украйна се чувства обсадено, отбелязва агенция \"Асошиейтед прес\".Нов образователен закон, който би могъл практически да премахне използването на унгарски и други малцинствени езици в училищата след 4-ти клас, е само един от няколкото проблема, които застрашават тази общност от 120 хил. души в Закарпатието.През февруари седалището на най-голямата политическа организация на унгарското малцинство - Закарпатската унгарска културна асоциация, беше атакувано със запалителни бомби. Неотдавна в региона се появиха мистериозни билбордове, обвиняващи нейни политици в сепаратизъм. Също така избухна спор заради това дали е законно хората от общността да имат двойно гражданство (унгарско и украинско).Инцидентите притесниха мнозина, че дори след като Украйна се стреми да приближи законите и практиките си до стандартите на Европейския съюз, нейните политики към малцинствата изглежда са насочени в много по-ограничаваща посока.", "date": "2018.11.14", "title": "Унгарското малцинство в Украйна застрашено от новия образователен закон"}
{"url": "https://news.bg/politics/2-664-5-mln-lv-e-saldoto-po-kfp-kam-kraya-na-septemvri.html", "text": "Салдото по консолидираната фискална програма към края на септември 2018 г. е 2 664,5 млн. лв. Това показва одобрената на заседанието на МС информация за касовото изпълнение на държавния бюджет и на основните показатели на консолидираната фискална програма за деветмесечието на 2018 г., съобщиха от МС.Положителното салдо на КФП от 2 664,5 млн. лв. е 2,5 % от прогнозния БВП. То се формира от излишък по националния бюджет в размер на 2 964,8 млн. лв. и дефицит по европейските средства в размер на 300,3 млн. лева.Постъпилите приходи и помощи по КФП към септември 2018 г. са в размер на 29 162,2 млн. лв. или 76,3 % от годишните разчети. Съпоставени със същия период на предходната година, данъчните и неданъчните приходи нарастват с 2 723,8 млн. лв. (10,9 %), а постъпленията от помощи нарастват с 286,4 млн. лв. (27,3 %).Общата сума на данъчните постъпления, включително приходите от осигурителни вноски, е 23 988,4 млн. лв. Това представлява 77,0 % от планираните за годината данъчни приходи. Съпоставено с данните към месец септември 2017 г. данъчните постъпления нарастват номинално с 9,8 % (2 131,8 млн. лева).Приходите от преки данъци са в размер на 4 317,7 млн. лв. или 75,0 % от предвидените в разчетите за годината. Те се увеличават с 432,5 млн. (11.1 %) спрямо същия период на предходната година.Приходите от косвени данъци са в размер на 11 838,2 млн. лв., което е 78.1 % от разчетите за годината. Съпоставено с данните към септември 2017 г. постъпленията в групата нарастват с 809,9 млн. лв. (7,3 %).Постъпленията от ДДС са в размер на 7 720,1 млн. лв. или 78,9 % от планираните. Размерът на невъзстановения ДДС към 30 септември 2018 г. е 65.8 млн. лева. Приходите от акцизи възлизат на 3 915,0 млн. лв. (76,0 % от разчетените за годината). Постъпленията от мита са 175,5 млн. лв. или 92,3 % от разчета за годината.Постъпленията от други данъци са в размер на 886,8 млн. лв. или 80,8 % изпълнение на годишните разчети.Приходите от социални и здравноосигурителни вноски са 6 945,7 млн. лв., което представлява 76,1 % от разчетените за годината. Съпоставено със същия период на предходната година приходите от осигурителни вноски нарастват номинално с 13,4 % (818,2 млн. лева), изчисляват авторите на информацията.Неданъчните приходи са 3 837,8 млн. лв., което представлява 81,6 % изпълнение на годишните разчети.Приходите от помощи са в размер на 1 336,0 млн. лева.Разходите по Консолидираната фискална програма (КФП), включително и вноската на страната ни в бюджета на ЕС към септември 2018 г. са 26 497,7 млн. лв. Това е 67,4 % от годишните разчети.За сравнение разходите за същия период на предходната година са в размер на 23 731,6 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз.Ръстът на разходите по Националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.). Към тях се добавят и по-високите разходи за персонал - основно поради увеличението на възнагражденията на педагогическия персонал в системата на средното образование, и др., докато по сметките за средства от ЕС нарастват основно капиталовите разходи.Нелихвените разходи са в размер на 25 073,5 млн. лв. Това е 67,3 % от годишните разчети. Текущите нелихвени разходи към септември 2018 г. са в размер на 22 893,3 млн. лв., капиталовите разходи (включително нетният прираст на държавния резерв) са 2 139,2 млн. лева.Предоставените текущи и капиталови трансфери за чужбина са в размер на 41,0 млн. лева. Лихвените плащания са в размер на 601,2 млн. лв. или 83,2 % от планираните за 2018 година, гласят данните в изготвения доклад.Частта от вноската на Република България в бюджета на ЕС, изплатена към 30 септември 2018 г. от централния бюджет, възлиза на 822,9 млн. лв.Размерът на фискалния резерв към 30 септември 2018 г. е 11,2 млрд. лв., в т.ч. 11,0 млрд. лв. депозити на фискалния резерв в БНБ и банки и 0,2 млрд. лв. вземания от фондовете на Европейския съюз за сертифицирани разходи, аванси и други.", "date": "2018.11.14", "title": "2 664,5 млн. лв. е салдото по КФП към края на септември"}
{"url": "https://news.bg/politics/ninova-kam-stroitelite-ne-ni-plashete-a-garantirayte-kachestvo.html", "text": "\"Не ни плашете. Оставете ни да си вършим работата, а вие гарантирайте качество.\" Това каза в обръщение към Камарата на строителите лидерът на БСП Корнелия Нинова на влизане в АПИ за внасяне на повторно искането за независима проверка на магистралите.\"Внасяме искане със 79 подписа - независима европейска лаборатория да провери определени участъци на магистрали\", заяви Нинова.По думите ѝ това е действие за връщане на нормалността в държавата и обясни, че след като , от Камарата на строителите са реагирали абсолютно неадекватно.\"Те поискаха оставката на тези депутати и поставиха срок за подаването й до 18 ноември. Заплашиха, че ще блокират парламента и няма да ги допуснат до работа\", изтъкна лидерът на левицата.Според нея това поведение е абсурдно за европейска, нормална и правова държава.Нинова подчерта, че показателна е втората акция на едрия бизнес в България.\"Искаме да се върне нормалността, законността и правовия ред и всеки да прави това, за което е избран\", посочи лидерът на БСП.Тя е категорична, че работата на бизнеса не е да ограничава конституционните права на народните представители да си вършат работата.Нинова отбеляза, че цялата парламентарна група застава зад Елена Йончева, Христо Проданов, Крум Зарков и Георги Свиленски и отново иска проверката.\"За Строителната камара искам да кажа, че можем да им гарантираме законност, еднакви правила за всички, никакъв политически натиск, изнудване и рекет , но срещу това искаме - почтеност и качество на работата\", наблегна тя.Тя напомни, че левицата иска проверката да се направи от независима европейска лаборатория, защото от АПИ са обяснили, че са правени вече проверки на качеството на пътищата, но по думите й те са правени само по документи.\"Изпраща се от тук документацията и само на базата на нея се правят заключения. Ние искаме експериментално да се вземат ядки от тези места и да се направи обективен анализ на качеството и изпълнението\", допълни Нинова.", "date": "2018.11.14", "title": "Нинова към строителите: Не ни плашете, а гарантирайте качество"}
{"url": "https://news.bg/regions/vtori-probi-za-chuma-poiskaha-ot-fermata-v-bolyarovo.html", "text": "Втори кръвни проби от стадото в Болярово поискаха адвокатите на собствениците на фермата. За това съобщиха от БНР. Целта е да се докаже или отхвърли наличието на чума по дребните животни.Днес в Административния съд в Ямбол беше разгледана жалбата срещу заличаването на обекта.Адвокат Владимир Шейтанов настоя пробите да бъдат изпратени в акредитирана лаборатория извън страната. Той поиска те да се транспортират по надлежен начин дотам.Защитата е на мнение, че заповедите за евтаназиране на животните и за заличаване на фермата, които издаде шефът на Агенцията по безопасност на храните Дамян Илиев, са нищожни.Когато има особено опасни заразни болести, преди това трябва да се свика щабът, настоява защитата.От своя страна адвокатът на Агенцията по безопасност на храните твърди, че заповедта за заличаване на обекта, издадена от шефа на Областната агенцията в Ямбол д-р Николай Георгиев, е напълно законосъобразна.", "date": "2018.11.14", "title": "Втори проби за чума поискаха от фермата в Болярово"}
{"url": "https://news.bg/politics/ne-e-yasno-dali-sme-se-otkazali-ot-pakta-za-migrantite.html", "text": "Пактът (Глобалният пакт за миграция на ООН - б.р.) е декларация, не е обвързващ за страните документ. Това заяви външният министър Екатерина Захариева на заседанието на външната и на вътрешната комисия, които съвместно обсъдиха пакта на ООН за мигрантите. Захариева подчерта, че пактът няма задължителен характер и никой никога не е принуждавал България да се присъедини към този пакт.От изявлението й пред депутатите стана ясно, че .Първо срещу Пакта за скочили Унгария и Австрия. Сега и ние. Чехия също обяви, че няма да се присъедини към документа.Не може да се преструваме, че проблемите с мигрантите не съществуват, изтъкна външният министър. Всъщност ние сме източник на мигранти, по думите на Захариева. Затова страда и икономиката ни и има липса на работна ръка.България е , както обясни първият ни дипломат. Всички външни граници на общността са заявили, че ще се присъединят към пакта. Освен това той е отворен документ.По всяко време дадена държава може да се включи в него. Министър Захариева изтъкна, че ние можем да го подкрепим в някои политики, в други може и да не го подкрепим.250 нелегални мигранти са хванати от началото на годината на гръцка и турска граница, стана ясно пък от думите на силовия министър Младен Маринов. Органите на реда били в постоянна готовност да реагират при мигрантски натиск.Според него пактът на ООН давал допълнителни възможности за реакция.Над 130 са досъдебните производства от началото на 2018 за каналджийство. Повече нелегални имигранти сме върнали, отколкото са влезли у нас. , допълни Младен Маринов.Иван Иванов от БСП разбра коя е българската позиция. Слушайки Захариева, разбрал, че радушно сме давали работна ръка и сме генерирали вътрешна миграция. Каква е целта на нашето правителство, недоумява червеният депутат. Може би очакваме ново Велико преселение на народите, иронизира социалистът.Юлиян Ангелов от ОП заяви категоричната позиция на патриотите против подписването на Пакта. България по никакъв начин не трябва да подкрепя подобен документ, по думите му.Очевидно е, че пътят на Пакта ще бъде дълъг, прогнозира и социалистът Валери Жаблянов. Според него през декември не трябва да се подкрепя пакта.ДПС подкрепят Глобалния пакт за миграция на ООН и искат да го подпишем. Документът имал добри практики и защитавал нашите мигранти.Цветан Цветанов смята дебата за полезен. Той е притеснен от това, че се отдалечаваме все повече от европейските си ценности. Системни партии се отказват от позициите си.Червените евродепутати Петър Курумбашев, Сергей Станишев и Георги Пирински в ЕП са подкрепили Пакта. Цветанов показа документи от вота в ЕП. Той е ядосан, че политиците се заиграват със страховете на хората и отново обясни, че няма да подкрепим Глобалния пакт за миграцията на ООН.", "date": "2018.11.14", "title": "Не е ясно дали сме се отказали от пакта за мигрантите"}
{"url": "https://news.bg/world/ep-iska-sanktsii-za-stranite-chlenki-chiito-orazhiya-popadat-v-greshni-ratse.html", "text": "Системното нарушаване на правилата на ЕС за контрол над износа на оръжие от страните членки трябва да бъде разрешено с механизъм за налагане на санкции. Това поиска Европейският парламент.Въпреки че държавите членки са приели общи правила, установили са критерий кой може да получава лиценз за износ на оръжие, страните членки редовно ги нарушават. Парламентът настоява за приемане на механизъм, който да налага санкции на държави членки на ЕС, които нарушават правилата.Според законодателния орган общите правила за износ на оръжие са от съществена важност за предотвратяване нарушаването на правата на човека и за предотвратяване използването на европейски оръжия срещу европейски въоръжени сили.Депутатите отделят особено внимание на изнасяните за Саудитска Арабия оръжия от страни членки, въпреки че износът за арабската държава нарушава шест от осемте критерия, което подкопава цялата европейска система за контрол над износа на оръжие.Износът на кораби за подпомагане подсилването на морската блокада над Йемен, докато самолетите и бомбите са основата на въздушната кампания, водят до удължаване страданието на йеменския народ, подчертават от Европейския парламент.Евродепутатите аплодираха Германия и Холандия, които спряха продажбата на оръжие за Саудитска Арабия, но разкритикуваха страните членки, които все още не са го направили.Депутатите също призоваха да се наложи ембарго на всички държави, които участват във водената от Саудитска Арабия коалиция в Йемен.Отделно Европейският парламент е \"шокиран от количеството европейски оръжия и муниции, попаднали в ръцете на ДАЕШ (\"Ислямска държава\") в Сирия и Ирак\".Според общата позиция страните членки трябва да гарантират, че лицензите за износ не са попаднали в грешните ръце. Някои страни членки на ЕС, такива като България и Румъния, нарушават това правило.За да се избегне рискът оръжията да попаднат в грешни ръце, евродепутатите призовават всички страни \"да откажат подобни трансфери в бъдеще, предимно за САЩ и Саудитска Арабия\".Резолюцията за контрола над износа на оръжие беше одобрена от 427 депутати срещу 150, 97 въздържали се.Според 19-ия доклад за износа на оръжие ЕС е вторият най-голям доставчик в света (27% на сто от световния износ на оръжие) след САЩ (34%) и преди Русия (22%). През 2016 г. 40,5% от лицензите са за държави от Близкия изток и Северна Африка. Саудитска Арабия, Египет и ОАЕ са начело.", "date": "2018.11.14", "title": "ЕП иска санкции за страните членки, чиито оръжия попадат в грешни ръце"}
{"url": "https://news.bg/curious/otkriha-sledi-ot-izcheznal-superkontinent-v-antarktida.html", "text": "Международна група геофизици са открили следи от древни континенти под леда на Антарктида, съобщава порталът Live Science.Учените са направили триизмерна карта на земната литосфера, сравнявайки данните на спътника на Европейската космическа агенция GOCE, който е събирал информация за гравитационното поле на Земята от 2003 до 2013 г., с информацията от други изследвания. По този начин те са успели да хвърлят светлина върху \"сляпата зона\", за която Антарктида отдавна се смята.\"Това, което виждаме, ни връща към времето на разпадането на суперконтинента Гондвана и показва връзката на Антарктида с околните континенти\", отбелязва водещият автор на изследването Йорг Ебинг, който е геофизик от Университета в Кил.Учените са установили, че някои райони на Източна Антарктида са свързани с древния суперконтинент Гондвана, който е включвал Африка, Индия, Австралия и Южна Америка. Гондвана се е образувала в края на предкамбрийския период (преди 750-540 млн. години) и се е разпаднал преди около 180 млн. години.Също така се отбелязва, че земната кора на Западна Антарктида е много по-тънка от тази в Източна Антарктида.", "date": "2018.11.14", "title": "Откриха следи от изчезнал суперконтинент в Антарктида"}
{"url": "https://news.bg/economics/zemedelskiyat-ministar-iska-poveche-merki-za-biosigurnost.html", "text": "Ново огнище на птичи грип бе открито в Старозагорско. , след като се установи, че са заразени в коварното заболяване.\"Много срещи се направиха между двата бранша миналата седмица\", заяви по темата министърът на земеделието и храните Румен Порожанов. Той обясни, че окончателни мерки за противодействие ще бъдат взети в четвъртък.Там, където има антитела и заболели животни, трябва да се спре зареждането, да се проследяват доставките и да се върнат на доставчика на патиците, ако се установи наличие на заболяване.Крайно време е да се предприемат доста по-строги мерки, заяви Порожанов. Мерките за биосигурност и спазването на наредбите за гледането на животни трябва да се контролират от Агенцията по храните, коментира той.\"Не трябва да се гледат птици навън, за да нямат досег до болни диви птици, до замърсители и заразители, както и биосигурност с непрекъснати проби\", подчерта министърът.Българските производители, според него, трябва да бъдат доста по-коректни. Има хора, които не прилагат мерките и затова контролът трябва да бъде много по-строг, смята Порожанов.", "date": "2018.11.14", "title": "Земеделският министър иска повече мерки за биосигурност"}
{"url": "https://news.bg/int-politics/sasht-ne-sa-gotovi-za-hiperzvukovite-orazhiya-na-kitay-i-rusiya.html", "text": "САЩ не са готови да се противопоставят на хиперзвукови атаки, тъй като Китай и Русия увеличават възможностите си за ултра-бързи оръжия, съобщава високопоставен представител на Пентагона, цитиран от \"Блумбърг\".Майкъл Грифин, заместник-секретарят по отбраната за научни изследвания и инженерство, коментира, че САЩ не са инвестирали значително в такива технологии след президентството на Роналд Рейгън.\"Ако САЩ искат продължат напред, трябва да реинвестират. Поколение или две са минали от тази епоха. Другите хора не са глупави. Другите хора не чакат. Време да се хванем отново на работа\", обясни Грифин в Центъра за стратегически и международни изследвания.Хиперзвуковите оръжия могат да се движат пет пъти по-бързо от звука - Mach 5. Изключително маневрените и трудни за засичане оръжия са в границите, където американските противници ускоряват своите способности. Ако тези рискове не се управляват правилно, напредъкът на Китай и Русия могат да представляват \"екзистенциални\" заплахи за САЩ, допълва Грифин.Американските сили трябва да действат бързо, защото свръхзвуковите оръжия имат бърз интервал на атака, обясни той.През юли Пентагонът информира Конгреса за плановете си за първи хиперзвукови нападателни оръжия на страната.Отделът по отбраната заяви, че ще прехвърли 20 млн. долара в съществуващите фондове, за да могат въздушните сили да ускорят разработването и внедряването на прототип изстрелван от самолет с първи тестове в края фискалната 2020 година.Допълнителни 65 млн. долара са отделени, за да се ускори и демонстрацията на наземна версия.", "date": "2018.11.14", "title": "САЩ не са готови за хиперзвуковите оръжия на Китай и Русия"}
{"url": "https://news.bg/regions/tir-razsipa-kasi-s-bira-kray-simitli.html", "text": "Тир аварира на пътя Симитли - село Градево и разпиля каси с бира, съобщи БНР.Движението в района се осъществява само в една лента.От областното управление в Благоевград съветват шофьорите да бъдат внимателни на две места и да се съобразяват със знаците.Единият участък е на пътя Разлог - Симитли, където се прави маркировка, а работата ще продължи до 17 часа.Другият е от Благоевград до отклонението на село Железница, където ще бъдат заливани фугите на направените кръпки по асфалта.", "date": "2018.11.14", "title": "Тир разсипа каси с бира край Симитли "}
{"url": "https://news.bg/regions/stolichani-slizat-ot-kolite-si-v-denya-za-po-chist-vazduh.html", "text": "Служителите на Столичната община слизат от автомобилите си в Деня за по-чист въздух, който София ще отбележи този петък,16 ноември.Очаква се примерът им да бъде последван от служители на министерства, районни администрации, Народното събрание и Министерския съвет.Кметът Йорданка Фандъкова призова всички столичани да се включат в инициативата, която се провежда за първа година в България.Целта е всички заедно да покажем, че участието на всеки един от нас в преодоляването на този характерен за зимния период проблем е много важно, заяви тя и допълни, че нито една мярка или инициатива не може да се справи с мръсния въздух без съдействието на гражданите и институциите.До момента участие в Деня за по-чист въздух са заявили над сто училища и детски градини в столицата. Те ще отбележат датата с различни прояви - тематичен \"Час на класа\", засаждане на растителност в дворовете или писане на есета.В инициативата ще се включат и представители на различни компании с голям брой служители. Сред тях има комуникационни оператори, вериги бензиностанции, банки или ИТ компании.Инициативата на Столична община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Острова, където този ден се отбелязва всяка година в различни градове.", "date": "2018.11.14", "title": "Столичани слизат от колите си в Деня за по-чист въздух"}
{"url": "https://news.bg/politics/dans-i-finansovoto-razuznavane-na-vatikana-sklyuchiha-tayno-sporazumenie.html", "text": "Министрите от третия кабинет \"Борисов\" одобриха меморандум за обмен на информация между финансовото разузнаване на България и на град-държавата Ватикан, съобщиха от МС.Меморандумът ще бъде сключен от директора на специализирана административна дирекция \"Финансово разузнаване\" на Държавна агенция \"Национална сигурност\" без последващо утвърждаване и обнародване, гласи съобщението на МС.Документът е за сътрудничество между специализирана административна дирекция \"Финансово разузнаване\" на Държавна агенция \"Национална сигурност\" на България и Звеното за финансова информация на Светия престол на Ватикан, като основа за водене на преговори.С меморандума се определя как да се обменя информация между финансово-разузнавателните звена на Република България и град-държавата Ватикан. Определят се видовете информация, която ще бъде обменяна, условията за ползване на информацията, защитата на информацията, както и .", "date": "2018.11.14", "title": "ДАНС и финансовото разузнаване на Ватикана сключиха тайно споразумение"}
{"url": "https://news.bg/int-politics/nay-golemite-ikonomiki-v-sveta-mnogo-dalech-ot-izostavyaneto-na-izkopaemite-goriva.html", "text": "Действията по отношение на климатичните промени са далеч от планираното и предвиденото във всички без една от 20-те най-големи икономики в света. Това става ясно от доклад, който показва, че политиците обръщат повече внимание на индустрията за изкопаеми горива, отколкото на съветите на учените, отбелязва британският в. \"Гардиън\".Сред страните от Г-20 15 са докладвали за увеличение на емисиите през миналата година, както става ясно от най-всеобхватния критичен анализ досега на напредъка към постигането на целите от Парижкото споразумение за климата.Докладът на глобалната инициатива \"Климатична прозрачност\" е установил, че 82 на сто от енергията в тези страни все още се осигурява от въглища, петрол и газ, като това се основаваше на удвояването на субсидиите през последните 10 години, за да се конкурират с по-евтините вятър, слънце и други възобновяеми енергийни източници.Страните от Г-20 са увеличили субсидиите за изкопаеми горива от 75 млрд. долара до 147 млрд. долара между 2007 и 2016 г., въпреки че обещаха да ги премахнат преди повече от 10 години.Правителствата заявиха, че ще се променят, но съгласно настоящите ангажименти светът върви към увеличение на средните световни температури с 3,2 градуса по Целзий, което е повече от два пъти повече от определения праг в Парижкото споразумение за климата от 1,5 градуса и което според учените представлява последният шанс да бъдат спасени кораловите рифове, екосистемите в Арктика и благосъстоянието на стотици милиони хора, изложени на риск от увеличение на засушаването, наводненията и горските пожари.\"Пропастта е все още много голяма\", изтъква Ян Буерк, един от авторите на доклада, като допълва: \"Г-20 не се движи достатъчно бързо.\"Сравнявайки целите и политиките на различни страни, докладът е установил, че само Индия е на път да остане под горната граница, определена от Парижкото споразумение на 2 градуса, докато най-големите нарушители - Русия, Саудитска Арабия и Турция - ще отведат света до над 4 градуса.Китай, който е най-големият замърсител на околната среда в света, е стабилизирал въглеродните си емисии през последните няколко години, като намалява зависимостта си от въглищата, но тази положителна тенденция е била нарушена през миналата година. Индонезия, Бразилия и Аржентина обещаха да ограничат обезлесяването, но унищожаването на горите не показва признаци на обръщане.Великобритания е направила най-бърз преход със 7,7% спад в използването на изкопаеми горива между 2012 и 2015 г., но докладът предупреди, че това може да се забави през следващите години, защото правителството е намалило подкрепата за ВЕИ, енергийна ефективност и жилища, които не отделят въглеродни емисии.Авторите изтъкват, че политическият натиск в страните от Г-20, с повече субсидии за изкопаеми горива, е работил срещу ефективни действия по отношение на климатичните промени.\"Налице е огромна борба от индустрията за изкопаеми горива срещу евтини възобновяеми източници на енергия. Старата икономика е добре организирана и те оказват огромен лобистки натиск върху правителствата да харчат данъчни средства, за да субсидират стария свят\", подчертава Буерк.Политическият натиск вероятно ще се засили, след като правителствата са притискани да засилят намаляването на емисиите в секторите транспорт и селско стопанство. В доклада се посочва, че е необходимо емисиите на страните от Г-20 да започнат да спадат през следващите две години и да се намалят наполовина до 2030 г., за да може светът да избегне затопляне от повече от 1,5 градуса, макар че нито една от страните не си е поставила надеждна цел да го стори.Преговорите за климата под егидата на ООН в полския град Катовице през декември - конференцията COP24 - ще започнат двугодишен процес за правителствата да изпълнят ангажиментите си за намаляване на емисиите. Въпреки че има национални лидери, които са враждебни към справянето с климатичните промени, като например в САЩ и Бразилия, все още има надежда, че те ще бъдат отворени да поемат своя дял от отговорността.", "date": "2018.11.14", "title": "Най-големите икономики в света много далеч от изоставянето на изкопаемите горива "}
{"url": "https://news.bg/regions/otkrivame-nov-granichen-punkt-po-granitsata-s-rumaniya.html", "text": "Кабинетът реши да се открие нов граничен пункт на границата с Румъния - ГКПП- Крушари.Откриването на новия граничен контролно-пропускателен пункт е в изпълнение на подписаното през 2012 година междуправителствено споразумение с Румъния за откриване на две нови ГКПП-та между двете държави в точките Кайнарджа-Липница и Крушари-Добромир, информират от МС.В хода на разменените ноти са регламентирани и редица детайли - работно време на двата гранични пункта от 08.00 до 20.00 часа, ограничение за международен превоз на хора и стоки до лимита на общо тегло 3.5 тона. беше открит от 29 септември 2017 г., а съгласно Споразумение между двете държави и Кодекса на шенгенските граници българските и румънските гранични полицейски служители прилагат т.нар. \"съвместен контрол\" на общите граници. Този подход ще се прилага и в работата при новия граничен пункт.По силата на приетите и подписани документи шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи.Със създаването на съвместните българо-румънски гранични пунктове се улеснява преминаването на лица и превозни средства през сухопътните пунктове, тъй като граничните проверки се осъществяват съвместно на едно спиране, допълват от пресслужбата на правителството.", "date": "2018.11.14", "title": "Откриваме нов граничен пункт по границата с Румъния "}
{"url": "https://news.bg/regions/mazh-zagina-pri-katastrofa-na-patya-ruse-varna.html", "text": "Тежка катастрофа край Шумен взе жертва.Произшествието станало на пътя от Русе за Варна в района на керамичния завод. В полицията постъпил сигнал за случая малко преди 8 часа тази сутрин, като се предполага, че катастрофата е станала през нощта.Загиналият е 48-годишен мъж от Шумен. Автомобилът му излязъл от пътя, ударил се е в крайпътно дърво и се забил в съседната нива. При сблъсъка колата се разцепила на две, а шофьорът излетял от нея и загинал на място.Причините за инцидента все още се изясняват.", "date": "2018.11.14", "title": "Мъж загина при катастрофа на пътя Русе-Варна"}
{"url": "https://news.bg/world/politicheska-drama-v-izrael-voenniyat-ministar-podade-ostavka.html", "text": "Политическа драма в Израел. Военният министър на страната Авигдор Либерман обяви, че подава оставка. Той призова за организиране на предсрочни парламентарни избори, пише \"Таймс оф Израел\".Решението за оставката беше взето на среща на партия \"Наш дом Израел\" на Авигдор Либерман. По време на срещата Либерман обяви решението си пред членовете на партията.Оставката е във връзка с решението на премиера Бенямин Нетаняху да одобри споразумението за спиране на огъня с Хамас. Вчера Либерман и други министри остро разкритикуваха Нетаняху.Либерман коментира, че напуска поста заради \"слабата\" позиция на кабинета в отговор на изстреляните от Газа ракети, заради това, че правителството е позволило катарски пари и гориво в Ивицата Газа и заради забавената евакуация на Хан ал Ахмар.\"Тук съм, за да обявя оставката си като министър на отбраната на Израел\", каза той на пресконференция.\"\", подчерта Либерман.Той добави, че никога не се е съгласявал да се позволи катарски петрол и 15 милиона долара за Ивицата Газа, тъй като не може да се гарантира дали няма да попаднат в ръцете на терористи.Вече бившият военен министър също отбеляза, че е подкрепил евакуация на Хан ал Ахмар, но Нетаняху издаде \"писмена заповед\" да се отложи.Либерман поиска \"възможно най-скоро\" да се обявят предсрочни избори.\"\", съобщи той на пресконференция в Йерусалим.Партия \"Еврейски дом\" се очаква да поиска образователният министър Нафтали Бенет да поеме овакантения пост. Но от управляващата партия \"Ликуд\" коментираха, че такъв сценарий е \"нереалистичен\".Източници от \"Ликуд\" съобщиха, че \"не е необходимо да се свикват нови избори в момента, тъй като ситуацията със сигурността е деликатна\", въпреки че коалицията ще изгуби пет места в парламента, тъй като се очаква \"Наш дом Израел\" да я напусне.Очаква се Нетаняху да замени Либерман като военен министър.В момента водената от Нетаняху коалиция има 66 места в 120-местния Кнесет. С напускането на \"Наш дом Израел\", която има 5 места, коалицията ще остане с 61 депутати.", "date": "2018.11.14", "title": "Политическа драма в Израел, военният министър подаде оставка"}
{"url": "https://news.bg/health/redovniyat-samokontrol-namalyava-uslozhneniyata-pri-diabet.html", "text": "Днес се отбелязва Световният ден за борба с диабета, като с решение на Международната Диабетна Федерация и Световната здравна организация и избрана датата 14 ноември.\"Важно е да се знае, че редовният самоконтрол намалява усложненията от диабета, важно е и редовното измерване на нивото на кръвната захар с глюкомер или в лаборатория. Препоръчва се поне 30 минути умерена физическа активност - бързо ходене, плуване, каране на колело\", обясни пред news.bg ендокринологът д-р Мария Алексиева.Доктор Алексиева коментира, че е особено важно и извършването на профилактични прегледи с измерване на кръвна захар на гладно, а при пациентите с диагностицирано заболяване, периодичните прегледи при специалист-ендокринолог са наложителни най-малко веднъж на 6 месеца и дори по-често. Захарният диабет е хронично заболяване, което придобива мащабите на световна епидемия - от него страдат над 360 милиона души. Всеки 10 секунди двама души се разболяват от диабет, а един човек умира от това заболяване. Годишно 7 милиона души се разболяват от диабет, от тях 70 000 са деца.Д-р Алексиева обясни, че СЗО предвижда към 2030 г. над 500 милиона души да бъдат засегнати от диабет тип 2. В България според статистиката от това заболяване страдат около 500 000 души. 40% от хората не знаят, че имат диабет. Съществуват два основни типа захарен диабет - тип 1 и тип 2. При децата по-типичен е първия тип, а при възрастните се развива основно втория тип диабет.Тя добави, че основните рискови фактори за развитие на захарен диабет са наднорменото тегло, наличието на първостепенни родственици, засегнати от захарен диабет. Определящо значение има начинът на живот - хранене, намалена физическа активност и стресът в ежедневието.По думите й, симптомите, при които трябва задължително да се посети ендокринолог, са \"непрестанна силна жажда, често уриниране, загуба на тегло, силно чувство на глад, чести инфекции на уринарния тракт, необяснима обща слабост и рязко спадане на тегло\".\"Много често при хората с диабет тип 2 липсват симптоми на заболяването и то се открива случайно при провеждане на изследвания по друг повод, често пациентите неглижират тези оплаквания и тип 2 се открива при вече реализирани усложнения\", добави д-р Алексиева.Тя предупреждава, че късните усложнения на болестта, могат да доведат до слепота, хронична бъбречна недостатъчност и хемодиализа, ампутации на крайници, съдови усложнения - исхемична болест на сърцето, миокарден инфаркт, мозъчно-съдова болест, мозъчен инсулт.Лечението е комплексно и включва подходящ диетичен режим, редовно проследяване на кръвната захар, ежедневна активност от поне 30 минути и контрол на съпътстващи диабета рискови фактори - артериална хипертония, дислипидемия, затлъстяване.\"Стойности на добър контрол на кръвната захар преди хранене: 4-7 ммол/л; кръвна захар 2 часа след хранене: < 10 ммол/л). За поставяне на диагноза и контрол на захарния диабет се измерва и (HbA1C), който е показател за контрола на захарния диабет през последните 3 месеца. Нормалната стойност на гладно за здрави хора е до 6.1 ммол/л.\", коментира д-р АлексиеваПодобреният гликемичен контрол намалява риска от развитие на усложнения и увеличава продължителността на живота и тя препоръчва редовно ходене поне 30 минути дневно, което снижава риска от диабет с 35-40%. Промяната в начина на живот снижава риска от захарен диабет с 58%, допълва ендокринологът.", "date": "2018.11.14", "title": "Редовният самоконтрол намалява усложненията при диабет"}
{"url": "https://news.bg/politics/db-puska-signal-v-prokuraturata-za-shemi-v-karierata-kray-kurtovo-konare.html", "text": "Демократична България изнесени данни за класическа корупционна схема с кариера в Куртово Конаре, ощетяваща българските данъкоплатци. Това стана ясно на брифинг на партията.От ДБ разполагат с документи, според които са замесени хора от бившите силови структури, но и знакови лица от управляващото мнозинство. Те са категорични, че ще сезират прокуратурата и да бъде потърсена отговорност от министерство на енергетиката в лицето на министъра Теменужка Петкова.По думите на Борислав Сандов от ПП Зелените, местните са имали протести, но без резултат.Става дума за стара кариера за мрамор и варовик, предоставена като ново търговско откритие, която продава на ТЕЦ \"Марица Изток 2\" количества от тези материали в пъти над позволеното, което означава повече камиони, които минават по пътищата.Според Демократична България това е схема, чрез която е сключен договор между две фирми, които за десетки милиони изнасят тези материали. Въвлечени са и европейски средства, както и ключови лица от властта.Те твърдят, че фирма \"Инвестор\" също продава част от тези материали, без да притежава концесия. \"Хора ,които са се докопали до подземните богатства на страната, са го направили незаконно и няма контрол от страна на държавните институции\", подчерта председателят на Демократична България Атанас Атанасов. По думите му, в случая става въпрос за политически чадър.\"Свидетели сме на безразличие от страна на всички институции, до които сме се допитали\", заяви и Стоян Кънев от Местния инициативен комитет в Куртово Конаре.Кънев допълни, че се унищожават земеделието и пътищата заради кражби. Той сподели още, че често е бил обект на заплахи заради организираните подписки и протести срещу предполагаемите корупционни схеми.Резултат от обещанията, че проблемът ще бъде разрешен, на практика няма, заяви той. \"И досега минават по 300 камиона на ден и работят през нощта\", изтъкна Кънев.По думите му преди месец е пуснат сигнал от инициативния комитет срещу кариерната трошачка и строеж, който е в нарушение на общия работен проект.Строежът обаче е завършен, трошачката е въведена в експлоатация и досега няма реакция на подадения иск.Васил Къдринов от Български център за зелена икономика припомни изказването на вицепремиера Валери Симеонов, който постави въпроса за търга в ТЕЦ \"Марица Изток 2\".Според него са сключени два договора с топлоелектрическата централа, където е посочено, че има концесия, въпреки че такава не е предоставяна.В първия договор едната фирма е получила концесия, но втората фирма не разполага с такава. Договорите са за милион и двеста хиляди тона варовик. Към момента тези договори са публикувани на сайта на ТЕЦ \"Марица изток 2\" и ЕС заедно с отчети по тримесечия.\"Фирма \"Инвестор\" на Георги Георгиев е получила над 3,6 млн. лева за подземно богатство, което не е нейна собственост\", убеден е Къдринов.Според Атанасов това е поредният случай, в който се вижда двуличието на Валери Симеонов.Къдринов допълни, че става дума за кражба, а в петиция до ЕП фактите са описани. Той обяви още, че ще внесат сигнал до прокуратурата за престъпление в големи размери.", "date": "2018.11.14", "title": "ДБ пуска сигнал в прокуратурата за схеми в кариерата край Куртово Конаре"}
{"url": "https://news.bg/politics/vasil-mihaylov-otlichen-sas-sv-paisiy-hilendarski.html", "text": "Премиерът Бойко Борисов награди с държавната награда \"Свети Паисий Хилендарски\" актьора Васил Михайлов. Церемонията по награждаването беше в Гранитна зала на Министерския съвет.Наградата се присъжда за стимулиране на български творци и изпълнители на произведения, свързани с българската история и традиции.Лично премиерът Борисов награди актьора Васил Михайлов с думите, че той е възпитател на нацията, . Премиерът призна, че Васил Михайлов е един от любимите му актьори.По време на церемонията Борисов се похвали и с новия бюджет за следващата година, в който са заложени и 20 милиона лева повече за култура, филми, представления и театри.Васил Михайлов заяви, че е много щастлив с получаването на наградата. Той благодари на премиера Бойко Борисов и Министерство на културата и на председателя на кинодейците.", "date": "2018.11.14", "title": "Васил Михайлов отличен със „Св. Паисий Хилендарски“ "}
{"url": "https://news.bg/politics/svobodata-na-mediite-e-problem-i-v-italiya-prizna-tayani.html", "text": "Проблемът с гарантирането на свободата на медиите стои и в други страни в ЕС, не само в България. Това заяви в интервю за БНР председателят на Европейския парламент Антонио Таяни.\"Свободата на медиите е важна навсякъде. Проблемът със защита на медийната свобода не е само проблем за България, а в много други страни, дори в моята родина Италия\", посочи той.По-рано днес премиерът Бойко Борисов коментира темата. Той поиска да се провокира дебат за свободата на медиите във връзка с поредния мониторингов доклад на ЕК, който бе оповестен вчера и който констатира недобра среда за медиите в страната.\"Не може ние да сме обсадени седмици наред и на живи да се показват средни пръстове, да се наричат членове на кабинета - мърша, боклуци и какво ли не. И същото време някой да излезе и каже, че няма свобода на медиите, при положение, че се повтаря едно и също вечер в най-гледаното време\", коментира Борисов.Заместник-председателят на Европейската комисия Франс Тимерманс вчера обърна внимание на факта, че въпросът за свободата на медиите в България попада извън , но оказва влияние върху напредъка на съдебната реформа и борбата с корупцията.", "date": "2018.11.14", "title": "Свободата на медиите е проблем и в Италия, призна Таяни"}
{"url": "https://news.bg/world/reshenieto-za-irlandskata-granitsa-shte-bade-vzeto-prez-yuli-2020-g.html", "text": "Решението за ирландската граница ще бъде взето през юли 2020 г., съобщава \"Ройтерс\", позовавайки се на източници от ЕС.Според проекта на споразумението за Брекзит, който беше съгласуван вчера, окончателното решение за границата между Ирландия и Северна Ирландия ще бъде взето през юли 2020 г.Ако двете страни не успеят да постигнат споразумение за отношенията след Брекзит, което гарантира отворена ирландска граница, преходният период може да бъде удължен след изтичането му през декември 2020 г.От друга страна Великобритания може да избере митническо споразумение с ЕС, което ще включва цялата страна, но оставя Северна Ирландия при различни митнически правила и регулации на ЕС в сравнение с останалата част от Обединеното кралство.", "date": "2018.11.14", "title": "Решението за ирландската граница ще бъде взето през юли 2020 г."}
{"url": "https://news.bg/politics/opredeliha-kontsesionerite-na-plazhove-burgas-tsentralen-i-sozopol-harmanite.html", "text": "След проведени конкурси правителството определи \"Булгариен директ райзен\" ЕООД за концесионер на морски плаж \"Бургас- централен\" в община Бургас, а \"Ауто фактор\" ЕООД за концесионер на морски плаж \"Созопол-Харманите\" в община Созопол.По отношение на плажа \"Бургас-централен\" за срока на концесията се предвижда да бъдат направени инвестиции за санитарно-хигиенна поддръжка в размер на 118 921 лв. В зоната за платени плажни принадлежности цената за 1 бр. чадър и за 1 бр. шезлонг ще бъде по 7 лв.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 7% или 297 560 лв. без ДДС.Инвестициите, които ще бъдат направени за развитие и опазване на облика на културно - историческото наследство на морския плаж \"Созопол-Харманите\" за срока на концесията, са в размер на 343 138 лв. В зоната за платени плажни принадлежности цената за чадър и шезлонг ще бъде по 8 лв. с ДДС.Размерът на концесионното плащане за всяка календарна година от срока на концесията е определен съгласно приетата от МС Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 8% без ДДС или 227 282 лв. без ДДС.С друго правителствено решение се прекратява процедурата за предоставяне на концесия за услуга за морски плаж \"Каварна\", община Каварна, област Добрич. Причина за прекратяването е липса на оферта, чието съдържание да отговаря на изискванията, определени с конкурсната документация. ", "date": "2018.11.14", "title": "Определиха концесионерите на плажове \"Бургас-централен\" и \"Созопол-Харманите\""}
{"url": "https://news.bg/world/hamas-obyavi-pobeda-nad-izrael.html", "text": "Палестинската терористична групировка Хамас приветства решението на военния министър на Израел  като признание, че еврейската държава е \"загубила\", пише \"Таймс оф Израел\".В съобщение на говорителя на Хамас Сами Абу Зухри се казва, че с оставката Израел \"признава поражението си от ръцете на палестинската съпротива\".Днешното решение представлява \"победа за Газа\", след като успя да се \"противопостави на окупатора\", поясни говорителят.По-рано днес Либерман подаде оставка като военен министър като протест срещу решението на премиера Бенямин Нетаняху да приеме споразумението с Хамас за спиране на огъня.", "date": "2018.11.14", "title": "Хамас обяви победа над Израел"}
{"url": "https://news.bg/finance/bsk-iska-otsrochka-za-kasovite-aparati-lichno-ot-borisov.html", "text": "Българската стопанска камара поиска среща с министър-председателя Бойко Борисов във връзка с въвеждането на новите изисквания за фискалните устройства.От Камарата подчертават, че подкрепят осъвременяването на текстовете в Наредба Н-18 и оценяват усилията на правителството за повишаване на фискалната дисциплина, ограничаване на нелоялните търговски практики и намаляване на дела на \"сивата\" икономика.Те обаче са обезпокоени от твърде кратките срокове, в които бизнесът трябва да приведе дейността си в съответствие с новите изисквания. Проблем според тях са и непрецизно формулираните текстове, които създават неяснота, правна несигурност и икономическа непредвидимост.От БСК са на мнение, че за целия процес на подмяна на фискалните устройства ще са необходими поне 18 месеца. В Наредбата обаче се предвижда това да стане най-късно до месец март следващата година.Освен това, според Камарата част от разпоредбите противоречат на правото на Европейския съюз, както и на конституционните гаранции за еднакви правни условия за стопанска дейност, предотвратяване на злоупотреба с монополно положение и нелоялна конкуренция и за законова закрила на потребителите.Това означава, че разпоредбите не постигат целите за ограничаване на сивия сектор, а засилват неравнопоставеността между \"белия\" и \"сивия\" бизнес, категорични са от БСК.Тъй като промените в Наредба Н-18 засягат всички стопански субекти от всички сектори на икономиката, от Камарата се опасяват, че в началото на следващата година ще се стигне до сериозно социално напрежение. По тази причина те настояват за среща с премиера, за да предложат ефективни мерки за решаването на проблема.", "date": "2018.11.14", "title": "БСК иска отсрочка за касовите апарати лично от Борисов"}
{"url": "https://news.bg/society/manolova-zadava-6-vaprosa-za-tsenite-na-gorivata.html", "text": "Покачването на цените на горивата в България доведе до различни форми на граждански протести. Една от причините за тях е и липсата на адекватна реакция на държавата, която е отговорна за създаването на закони, осигуряващи свободен конкурентен пазар на стоки и услуги, както и за спазването на тези закони. Това пише в позиция до институциите омбудсманът Мая Манолова. Общественият защитник задава няколко въпроса към родните институции във връзка сцената на горивата у нас.Манолова пише, че проблемът засяга както бита и семейния бюджет на всеки гражданин, така и себестойността на всяка стока или услуга в страната. Цената на горивата рефлектира върху джоба на българина, което е причината и правата и интересите на народа да са неблагоприятно засегнати. Омбудсманът констатира, че скокът на горивата идва след поредното повишаване на цените на газта, парното, топлата вода, за които повишения .\"\", пише Манолова.Всичко това е повод общественият защитник да зададе на родните институции следните въпроси:1. Защитава ли регулацията в сектора и правата и интересите на гражданите?2. Създава ли законодателството достатъчно конкурентна среда при вноса и продажбата на горива?3. Съществува ли монопол при управлението на данъчните складове?4. Дали нормативната уредба и практиките създават възможности за по-евтин внос на бензин и дизелово гориво или ги препятстват?5. Възможно ли е намаляване на ДДС-то върху горивата?6. Какво е предприето след отправените препоръки от Комисията за защита на конкуренцията за подобряване на пазарната среда, във връзка с извършен секторен анализ, една от които е създаване на държавни данъчни складове?\"\", завършва Манолова.", "date": "2018.11.14", "title": "Манолова задава 6 въпроса за цените на горивата"}
{"url": "https://news.bg/politics/ms-promenya-pravilata-za-razhodite-na-fonda-za-migratsiya-i-integratsiya.html", "text": "Министрите от кабинета \"Борисов-3\" промениха ПМС №190/2015 г. за допустимост на разходите по Фонд \"Убежище, миграция и интеграция\" и Фонд \"Вътрешна сигурност\". Промяната е в детайлните правила, по които се определят разходите за тези два фонда за периода 2014-2020 година, съобщиха от МС след днешното заседание на МС.Документът е съобразен с всички дадени предписания от одитния доклад на Европейската комисия, след извършената в периода 11-14 октомври 2016 г. задълбочена ревизия на Системите за управление и контрол по двата фонда.И след промените се запазва размерът на фиксирания процент на непреки разходи - той не бива да надвишава 7% от размера на преките допустими разходи. Това се отнася само за проектите по Фонд \"Убежище, миграция и интеграция\" и Инструмента за финансово подпомагане на полицейското сътрудничество, предотвратяване и борбата с престъпността и управлението на кризи като част от Фонд \"Вътрешна сигурност\".По отношение на проектите, изпълнявани в рамките на Инструмента за финансиране и подпомагане на външните граници и визите, процентът на непреките разходи е намален от 7 на 2.5% от размера на преките допустими разходи. Причината е, че голяма част от тях се изпълняват основно чрез процедури за възлагане на обществени поръчки.В постановлението са прецизирани и текстове, ограничаващи размера на разходите за управление на проекти, допълват от МС.", "date": "2018.11.14", "title": "МС променя правилата за разходите на Фонда за миграция и интеграция"}
{"url": "https://news.bg/world/toni-blear-zahapa-dzheremi-korbin-za-brekzit.html", "text": "Бившият премиер на Великобритания Тони Блеър разкритикува лидера на Лейбъристката партия Джереми Корбин, че не води призивите за организиране на втори референдум, пише \"Гардиън\".В реч в Лондон Блеър ще заклейми \"жалкия отказ\" на Корбин да изведе Великобритания от \"кошмара Брекзит\". Според него \"изключително неприятно\" е, че лейбъристите не водят призивите за второ допитване.Блеър ще повтори призива си за втори референдум, защото предложенията на премиера Тереза Мей означават \"\", което е разочарование за двете страни.\"\", ще подчертае лейбъристът, който беше премиер на Обединеното кралство от 1997 до 2007 г. и лидер на Лейбъристката партия от 1994 до 2007 г.По думите му нов вот също ще раздели Острова, но това е единствената надежда за обединение в бъдеще.", "date": "2018.11.14", "title": "Тони Блеър захапа Джереми Корбин за Брекзит"}
{"url": "https://news.bg/world/farazh-sdelkata-za-brekzit-e-nay-loshata-v-istoriyata.html", "text": "Бившият лидер на Партията за независимост на Великобритания Найджъл Фараж определи споразумението между Лондон и Брюксел за Брекзит като \"най-лошото споразумение в историята\", пише \"Гардиън\".Даваме повече от 40 милиарда британски лири в замяна на нищо, оплака се той пред ITV.Според Фараж Великобритания ще остане заклещена в правилата на ЕС, ще продължи свободното движение на хора, ще продължи приемането на решенията на чужд съд.Нищо не е постигнато освен плащането на огромна сума пари, категоричен е той.Тереза Мей \"не само е най-лошият премиер, който съм виждал, но може би и най-нечестният\", убеден е Фараж. Фараж смята, че кабинетът и парламентът ще паднат.", "date": "2018.11.14", "title": "Фараж: Сделката за Брекзит е „най-лошата в историята”"}
{"url": "https://news.bg/regions/v-sliven-izgrazhdat-videotsentar-za-nablyudenie-na-tseliya-grad.html", "text": "В Сливен изграждат център за видеонаблюдение в реално време на целия град, съобщи БНР.По думите на кмета на града Стефан Радев общината се включва в стратегията на МВР за разширяване на видеонаблюдението за опазване на реда, имуществото и живота на хората ов големите градове и малките населени места.\"Идеята е видеонаблюдението да се надгражда с нови функционалности и то да заработи в посока на интеграция на системите на всички общини в една,\" обясни той.Радев подчерта, че целта е да се противодейства на вандализма на територията на общината.Кметът допълни, че за справяне с престъпността общината си партнира с МВР, като им предоставя записи от уличните камери.", "date": "2018.11.14", "title": "В Сливен изграждат видеоцентър за наблюдение на целия град "}
{"url": "https://news.bg/int-politics/v-rusiya-razrabotvat-superkompyutar-za-sazdavane-na-novo-orazhie.html", "text": "В Русия разработват съвременен суперкомпютър за проектиране на модерни вътрешни оръжия. Това разкри в интервю за РИА Новости генералният директор на научно-производственото обединение \"Мълния\" (част от концерна \"Калашников\") Олга Соколова.Основната цел на проекта - пълното прехвърляне на целия цикъл на разработки и производство на домашно оборудване: като се започне от научно-изследователската и развойната дейност и се стегне до създаването на прототип, неговото изпитание, както и подкрепа за експлоатацията на серийните продукти в армията.\"Ще започнем с ракети-мишени, а след това ще предложим тези решения за цялата руска промишленост. Трябва да се каже, че вече имаме сериозни резултати в тази посока, но засега няма да разкривам подробности. Нека просто да кажа, че намираме разбиране сред партньорите и клиентите\", коментира Соколова.Уточнява се, че продуктът може да се появи в рамките на пет години.", "date": "2018.11.14", "title": "В Русия разработват суперкомпютър за създаване на ново оръжие"}
{"url": "https://news.bg/politics/bsp-i-knsb-ne-se-razbraha-kolko-i-dali-e-dobar-byudzhet-2019-g.html", "text": "БСП и КНСБ не се разбраха дали Бюджет 2019 е най-добрият на Борисов или не. Синдикатите смятат, че бюджетът е добър, за левите това не е така.Синдикатите се срещнаха с депутатите от БСП в Народното събрание в рамките на инициативата им за обсъждане на бюджета за следващата година.И двете страни смятат, че е наложителна промяна на данъчната система. Прехвърлянето на данъчното бреме от труда към капитала е крайно необходимо, обобщи след разговорите президентът на КНСБ Пламен Димитров.Червените са съгласни с това.  Димитров е доволен, че кабинетът пак дава коледни добавки за пенсионерите.Корнелия Нинова на свой ред подчерта също, че е наложителна промяна в данъчната система. Соцлидерът иска промяна в данък дивидент. Червените настояват и за преизчисляване на пенсиите. 12 социални плащания за замразени, недоволства Нинова.Именно заради това и соицалистите не са доволни от бюджета за следващата година, а и категорично не смятат, че това е най-добрият бюджет. Напротив - той, по думите на Нинова, увеличава неравенствата.Левите и синдикатите се разминават и по  За КНСБ това увеличение не е съществено, а за червените то е 20 милиона лева - приход от скока на налога за старите автомобил.", "date": "2018.11.14", "title": "БСП и КНСБ не се разбраха колко и дали е добър Бюджет 2019 г."}
{"url": "https://news.bg/world/v-nyu-jork-zapochna-protsesa-sreshtu-narkobarona-el-chapo.html", "text": "В Ню Йорк започна дългоочакваният процес срещу Хоакин Гусман, известен като Ел Чапо. Прокуратурата го обвинява, че е ръководел най-големия наркокартел в света от 1989 до 2014 г. и че е вкарвал кокаин в САЩ на ден на стойност 10 милиона долара, пише \"Гардиън\".Но в началото на процеса адвокат на обвиняемия заяви пред журито, че прокуратурата се е заловила за \"мита Ел Чапо\", за да отклони вниманието от загубената \"война срещу наркотиците\". Адвокатът добави, че клиентът му е изкупителна жертва, а не реалният лидер на картела Синалоа. Адвокат Джефри Лихтман смята, че мексиканските власти, включително настоящи и бивши президенти, са получили подкупи, за да защитят Исмаел Замбада, известен като Ел Майо - друг наркотрафикат, който все още се издирва.Говорител на президента на Мексико Енрике Нието нарече обвиненията \"лъжа и клевета\", докато предшественикът му Фелипе Калдерон написа в \"Туитър\", че обвиненията са \"абсолютна лъжа и безразсъдност\".В началото на процеса стана ясно, че държавното обвинение ще разчита на бивши съюзници на Гусман, които са предали доказателства и възнамеряват да свидетелстват.Гусман влезе в съда в 09,30 часа във вторник, облечен с тъмно син костюм и вратовръзка. Той се опита да се доближи до съпругата си Ема Коронел, но беше спрян от охраната в съда.Той беше екстрадиран в САЩ през 2017 г., за да отговаря, че през последните 25 години е стоял начело на най-могъщия наркокартел в света.Освен за търговия с дрога, Ел Чапо ще отговаря и за убийства.", "date": "2018.11.14", "title": "В Ню Йорк започна процеса срещу наркобарона Ел Чапо"}
{"url": "https://news.bg/int-politics/italiya-othvarlya-iskaniyata-na-ek-za-byudzheta-i-defitsita-si.html", "text": "Италианското правителство се противопостави на Европейската комисия и се придържа към бюджетния си план. Вицепремиерът Матео Салвини коментира, че дефицит от 2,4% и прогнозен ръст от 1,5% остават непроменени, съобщава БиБиСи.ЕК е обезпокоена от високите разходи и високите нива на дълг на Италия и предупреди Рим да преразгледа бюджета си или да се изправи пред възможни санкции. Вчера бе крйният срок за управляващите в Италия да отговорят на възраженията си.Предупреждението на Комисията към Италия, третата по големина икономика в еврозоната, е безпрецедентно по отношение на държава-членка на Европейския съюз и сега трябва да реши дали да започне дисциплинарни мерки срещу Рим.Италианското правителство обеща да \"сложи край на бедността\" с минимален доход за безработните, заедно с обещания за намаляване на данъците и отнемане на удължаването на пенсионната възраст. За да изпълни обещанията си, бе удвоена предходната правителствена цел за дефицит от 0,8%.В писмото си до Комисията, Италия потвърди ангажимента си да поддържа публичните финанси, но настоява, че ще се придържа към цел за дефицит от 2,4%, което според нея е \"непроодолима граница\". Правителството заяви, че ще се стреми да генерира 1% от БВП чрез продажба на държавни активи, с които ще изплати дълг.Салвини коментира, че Комисията \"греши, ако дори са помисли да наложи санкции на италианския народ\".\"Ние вярваме, че това е бюджетът, необходим на страната, за да продължи напред\", обяснява Луиджи Ди Майо. Италианският финансов министър Джовани Триа и международни наблюдатели се надяваха, че страната ще задържи дефицита си под 2% от БВП, а може би и на 1,6%. Докато 2,4% е под дефици от 3% по правилата на еврозоната, нивото на дълга на Италия е тревожно.\"За първи път Комисията е задължена да поиска от една държава от еврозоната да преразгледа своя проектобюджетен план, но не виждаме друга алтернатива, освен да поискаме от италианските власти да го направят\", коментира миналият месец еврокомисар Валдис Домбровскис.\"Изкушаваме се да се опитаме да излекуваме дълга с повече дълг. В някакъв момент този дълга започва да тежи твърде много ... и нямате никаква свобода\", допълва Домбровскис.", "date": "2018.11.14", "title": "Италия отхвърля исканията на ЕК за бюджета и дефицита си"}
{"url": "https://news.bg/politics/borisov-se-pita-kak-nyama-mediyna-svoboda-a-ima-protesti-i-karikaturi.html", "text": "Премиерът Бойко Борисов поиска да се провокира дебат за свободата на медиите. Това са думи на Борисов от началото на правителството заседание днес във връзка с поредния мониторингов доклад на ЕК, който бе оповестен вчера и който констатира недобра среда за медиите в страната.Борисов заяви, че ще разпореди на вицепремиера Екатерина Захариева да покани европейски комисари да се убедят на място с положението. Той посочи, че трябва да се иска среща и разговор по темата за евентуална цензура и ако има конкретен факт - да се отстрани на мига.\"Не може ние да сме обсадени седмици наред и на живи да се показват средни пръстове, да се наричат членове на кабинета - мърша, боклуци и какво ли не. И същото време някой да излезе и каже, че няма свобода на медиите, при положение, че се повтаря едно и съща вечер в най-гледаното време\", отсече Борисов явно по повод ежедневните вече протести на обидените от Валери Симеонов родители на деца с увреждания и протестите от последните дни срещу цените на горивата. По думите на Борисов няма проблем с медийното им отразяване, значи няма и проблем в сектора изобщо.В България всеки ден се правят карикатури за президент и премиер, допълни Борисов.\"Няма каквато и да било информация, която да не е публикувана в България\", уточни Борисов и добави, че е участвал лично само в най-опозиционните медии, а едновременно с това не е отишъл нито веднъж в медия, която да подкрепя правителството.Премиерът обоснова и защити действията на депутатите си по увеличаване на данъците за старите автомобили, включително и с аргумент за по-чист въздух и по-голяма отчетност пред народа, включително и с по-ясни касови бележки за горивата.Ако ние не започнем тези стъпки и не се въведе по-голям данък върху автомобилите, които замърсяват въздуха, то в един момент страната би се превърнала и озовала в гробището на дизеловите автомобили, коментира още премиерът Бойко Борисов на редовното правителствено заседание на кабинета.По думите му има безумно голям трафик и коли на по 20 години и именно поради тази причина трябва да се въведе по-скъп данък върху старите автомобили. Затова и изпратил Менда Стоянова да обяснява.Борисов заяви и че е възложил на финансовия министър Владислав Горанов да се направи промяна в Наредба 18, така че хората, когато зареждат в бензиностанциите, ва видят на касовия си бон - колко са производствената цена, акцизът и ДДС-то на горивото.", "date": "2018.11.14", "title": "Борисов се пита как няма медийна свобода, а има протести и карикатури"}
{"url": "https://news.bg/society/zapochvat-masovi-proverki-na-toplofikatsiite.html", "text": "Министерството на енергетиката и на Електроенергийният системен оператор започват съвместни проверки на топлофикациите относно поддържането на определени запаси от горива за зимния сезон. Това съобщиха от министерството.Обект на инспекциите ще бъдат ТЕЦ \"Марица-изток 2\" ЕАД, ТЕЦ \"Марица 3\" АД - Димитровград, ТЕЦ \"КонтурГлобал Марица изток 1\" ЕООД, гр. Гълъбово, ТЕЦ \"Брикел\" ЕАД, ТЕЦ \"Бобов дол\" ЕАД, \"Топлофикация-Русе\" ЕАД, \"Топлофикация-Габрово\" ЕАД, \"Топлофикация-Сливен\" ЕАД и \"Топлофикация-Перник\" АД.Електроенергийният оператор ще проверява техническата изправност и поддържаните запаси на доставчиците с договори за осигуряване на разполагаемост за студен резерв - ТЕЦ \"Бобов дол\" ЕАД, ТЕЦ \"Марица 3\" АД - Димитровград и \"Топлофикация-Русе\" ЕАД.Проверките ще продължат до 29 ноември.", "date": "2018.11.14", "title": "Започват масови проверки на топлофикациите"}
{"url": "https://news.bg/world/es-shte-zapazi-palen-kontrol-sled-brekzit-obyavil-zamestnikat-na-barnie.html", "text": "\"ЕС ще запази пълен контрол\" след Брекзит. Това е съобщил заместникът на главния преговарящ на ЕС за Брекзит пред посланиците на страните членки на ЕС, пише \"Гардиън\", позовавайки се на британския вестник \"Таймс\".Изданието цитира Сабине Веянд, заместникът на главния преговарящ Мишел Барние, която е заявила пред посланиците, че ЕС ще \"запази пълния контрол\" след Брекзит според договорения план между Лондон и Брюксел.Вестникът допълва, че Мей е направила още отстъпки, след като е приела мерки, които обвързват Обединеното кралство с правилата на ЕС в областта на околната среда, защитата на правата на работниците и други.Веянд е отбелязала пред европейските дипломати, че тази отстъпка ще бъде използвана като база за бъдещите отношения с ЕС. Тя също така е подчертала, че Великобритания \"ще трябва да преглътне връзка между достъпа до продукти и рибарството в бъдещи споразумения\".\"Трябва да сме в най-добрата позиция за преговори за бъдещите отношения. Това изисква митническият съюз като база за бъдещите отношения\", изтъкнала Веянд и добавила: \"\".Бившият външен министър Борис Джонсън коментира информацията. Той смята, че това подсилва твърденията му, че споразумението е неприемливо.", "date": "2018.11.14", "title": "ЕС ще запази пълен контрол след Брекзит, обявил заместникът на Барние"}
{"url": "https://news.bg/energy/kzk-sledi-pazara-s-gorivata.html", "text": "С цел гарантиране на конкурентната среда на съответните пазари Комисията за защита на конкуренцията (КЗК) осъществява контрол на \"Лукойл България\" ЕООД, \"Еко България\" ЕАД, \"Шел България\" ЕАД, \"ОМВ България\" ООД, \"НИС Петрол\" ЕООД и \"Петрол\" АД.Започналото секторно проучване е на конкурентната среда на пазарите на производство и реализация на автомобилен бензин и дизелово моторно гориво за крайни потребители.Паралелно с това КЗК извършва последващ контрол за пълно, точно и своевременно спазване на поетите задължения през март 2017 година от страна на посочените горе дружества.Във връзка с наблюдаваното увеличение на цените на горивата за крайните потребители и поетите задължения от дружествата, Комисията намира за необходимо да провери изпълнението на одобрения комплекс от мерки, състоящи се в задължения за приемане на вътрешни процедури, които да гарантират ефективната конкуренция на съответния пазар, пишат от КЗК.Поетите през 2017 г. задължения целят да се препятства и възможността за възникване на евентуални антиконкурентни проблеми, свързани с прозрачността на пазара и координиране на пазарното поведение на дружествата при вземане на стратегически решения по начин, който ограничава конкуренцията.При осъществяването на контрола Комисията може да приема сигнали и информация от всички физически и юридически лица, включително предприятия, сдружения на предприятия, държавни органи и органи на местното самоуправление, неправителствени организации.КЗК информира и че оценява активното участие на обществеността при проучването на пазарите на горивата и призовава гражданите и организациите да сезират органа. В хода на секторния анализ КЗК е присъединила към материалите по производството сигнал от инициативен комитет на граждани от Велико Търново. Сигналът съдържа релевантна информация за актуалните проблеми на пазара. Към сигнала е приложена и протестна подписка на граждани.Комисията ще анализира детайлно отношенията между участниците на всяко едно от нивата по веригата производство/внос - търговия на едро - търговия на дребно с горива. Специално внимание ще бъде обърнато на начина на формиране на цените на дребно и факторите, които влияят върху тях.", "date": "2018.11.14", "title": "КЗК следи пазара с горивата"}
{"url": "https://news.bg/society/arestuvaha-19-godishen-za-piratki-po-vreme-na-protestite-vav-varna.html", "text": "Задържаха 19-годишен футболен запалянко за използване на пиротехника сред гражданите по време на протестното шествие във Варна, съобщиха от МВР.При проверка за установяване на самоличността му, друг протестиращ напръскал със сълзотворен спрей четирима полицаи. Пострадали са и други граждани, участващи в протеста.19-годишният младеж е добре познат на полицията.Служителите на реда не са допуснали ескалация на напрежението по време на шествието, провело се в понеделник, 12 ноември.", "date": "2018.11.14", "title": "Арестуваха 19-годишен за пиратки по време на протестите във Варна "}
{"url": "https://news.bg/world/belfast-na-pat-da-blokira-sdelkata-za-brekzit.html", "text": "Лидерът на Демократичната юнионистка партия Арлин Фостър заяви, че не може да подкрепи споразумение, което отдалечава Северна Ирландия от Великобритания в бъдеще.Тя направи коментара пред Скай нюз преди да отпътува за Лондон, където днес кабинетът на премиера на Великобритания Тереза Мей ще реши дали да одобри сключеното с Брюксел споразумение за Брекзит.Фостър поясни, че без съмнение настъпват тревожни времена. Тя добави, че ще разгледат текста и ще вземат решение.Премиерът много добре знае каква ни е позицията. Ние не можем да се отделим от Великобритания, подчерта тя.Джефри Доналдсън от северноирландската партия потвърди, че са против споразумението.\"От това, което видяхме и чухме, не вярваме, че това е най-доброто споразумение\", каза той пред Би Би Си.\"\", подчерта политикът.Според него \"проблемът е, че това в основата си подкопава конституционната и икономическа цялост на Великобритания...Шотландските националисти ще използват това споразумение, за да преследват дневния си ред за независима Шотландия\".", "date": "2018.11.14", "title": "Белфаст на път да блокира сделката за Брекзит"}
{"url": "https://news.bg/crime/vas-okonchatelno-otmeni-naredbi-na-kevr-za-preizchislyavane-na-toka.html", "text": "Петчленен състав на Върховния административен съд (ВАС) отмени окончателно правила на КЕВР за преизчисляване на тока.Отменените правила касаят определянето на потреблението на електроенергия за битови и фирмени потребители в случаи, при които има повредени или липсващи електромери.Петчленният състав смята, че разпоредбите са незаконосъобразни и следва да бъдат отменени. Отчетени са нарушения на основните принципи на чл. 4, чл. 8 и чл. 12 от Административно-процесуалния кодекс - за законност, равенство, достъпност, публичност и прозрачност.Припомняме,  със свое решение от 1 февруари тази година. Решението на 5-членния състав на ВАС е окончателно.", "date": "2018.11.14", "title": "ВАС окончателно отмени наредби на КЕВР за преизчисляване на тока"}
{"url": "https://news.bg/regions/otkriha-ton-nelegalen-alkohol-v-kashta-v-plovdivsko.html", "text": "Откриха един тон нелегален алкохол в частен дом в Пловдивско.На 12 ноември митнически служители извършили проверка на данъчен склад за етилов алкохол и дестилати. Те установили, че складът има изход към частен имот със стопанска постройка.В постройката били открити пластмасови бидони с общо 954 литра течност с мирис на етилов алкохол. Измерване показало, че алкохолното съдържание на течността било 51 % vol.Собственикът на имота нямал документи за платен акциз.Алкохолът е задържан. Взети са проби за лабораторен анализ.Предстои да бъде образувано производство по случая.", "date": "2018.11.14", "title": "Откриха тон нелегален алкохол в къща в Пловдивско"}
{"url": "https://news.bg/world/kremal-kitay-ne-mozhe-da-zameni-satrudnichestvoto-ni-sas-zapada.html", "text": "Говорителят на Кремъл Дмитрий Песков заяви, че Китай не може да замени сътрудничеството на Русия със Запада, съобщават руски медии.Задълбочените връзки на Русия с Китай и Изтока не могат да заменят многообразното сътрудничество с редица държави по света, особено със западните държави, поясни той пред местна телевизия. Песков отхвърли твърденията, че Москва се насочва към източните държави, отбелязвайки, че западните инвеститори все още са важни за страната.\"\", категоричен говорителят на руския лидер.Песков предупреди, че въвеждането на нови санкции на САЩ срещу Москва ще навреди на двустранните отношения. Според него САЩ са \"непредсказуеми\", което е \"проблем, който буди дълбоко безпокойство за всички\".", "date": "2018.11.14", "title": "Кремъл: Китай не може да замени сътрудничеството ни със Запада"}
{"url": "https://news.bg/int-politics/irak-se-razbra-s-iran-da-razmenya-hrana-za-gaz-no-iska-pozvolenie-ot-sasht.html", "text": "Ирак и Иран са се договорили да разменят иракски храни за ирански доставки на газ и енергия, съобщават двама иракски правителствени служители, цитирани от \"Ройтерс\".Багдад иска одобрението на САЩ и позволение да внася ирански газ, който се използва в електроцентралите и се нуждае от повече време, за да намери алтернативни източници.\"Американският срок от 45 дни, за да се спре вноса на ирански газ, не е достатъчен за Ирак да намери алтернативен източник\", коментира правителствен служител.\"Спирането на иранския газ след крайния срок ще създаде истинска криза за електроенергията. Нуждаем се от повече време ... американците напълно осъзнават колко отчаяно се нуждаем от ирански газ. \"Вашингтон предостави на Ирак известно освобождение от санкциите, за да може да внася ирански газ и енергия, както и хранителни стоки, след като .Но Съединените щати обясниха, че изключението ще продължи само 45 дни, а Ирак разчита в голяма степен на иранския газ, за ​​да захранва своите електроцентрали.Друг иракски правителствен служител коментира, че ще подадат официално запитване до Съединените щати, за да позволят внос и след изтичане на 45-дневния срок.В замяна на газа Ирак ще \"заплати с храна и хуманитарни стоки на Иран ... Иран прие това предложение\", допълва официалният представител.", "date": "2018.11.14", "title": "Ирак се разбра с Иран да разменя храна за газ, но иска позволение от САЩ"}
{"url": "https://news.bg/int-politics/parlamentat-v-gartsiya-debatira-sporazumenieto-na-tsipras-s-tsarkvata.html", "text": "Депутатите в Гърция започват дебати за реформа на Конституцията.Сред ключовите точки, които ще бъдат обсъдени, е промяна на член трети, който урежда отношенията между Гръцката православна църква и държавата, пише БНР.Припомняме, преди дни премиерът на страната Алексис Ципрас постигна  с архиепископът на Атина и цяла Гърция Йероним за църковните активи на Гръцката православна църква и за статута на духовниците. Според споразумението духовниците в Гърция вече няма да се водят като държавни служители, но същевременно те ще останат на заплата от бюджета.Държавата ще отпуска субсидия на специален църковен фонд.Споразумението предвижда и уреждане на продължаващ от десетилетия спор за имуществото на Църквата. Църквата вече ще плаща поземлени данъци за имотите, които не са места за поклонение.Споразумението обаче беше последвано обаче от остри реакции.Някои от свещениците не подкрепиха договорката. В коментари пред медиите те остро критикуват споразумението, защото решението всъщност било срещу духовниците - оставало несигурно работното им място, както и статута при пенсиониране.Опозицията в страната също реагира остро на споразумението. По този начин Ципрас само симулирал облекчения пред кредиторите - декларирал, че броят на държавните служители намалява с 10 хиляди, но в същото време бюджетът не се облекчава от разходи.", "date": "2018.11.14", "title": "Парламентът в Гърция дебатира споразумението на Ципрас с църквата"}
{"url": "https://news.bg/int-politics/duterte-preduprezhdava-za-uslozhneniya-v-yuzhnokitayski-more.html", "text": "Филипинският президент Родриго Дутерте предупреди за опасността от сериозни грешки в развитието на положението в Южнокитайско море. \"В последно време разработихме отлични отношения с Китай, но съм много обезпокоена от различията между Пекин и Запада. Възможните са сериозни грешки\" и те предизвикват загриженост в оспорваните води на Южнокитайско море, обясни той преди 21-та среща на върха на АСЕАН-Китай и 33-та среща на върха на Асоциацията на страните от Югоизточна Азия и свързаните с нея срещи в Сингапур.\"Искам да напомня на Китай, че все още имаме военно споразумение за взаимна военна помощ със САЩ. Ето защо ние в АСЕАН и Китай трябва да положим всички усилия, за да приемем Кодекса за поведение\", допълва Дутерте.Китайският премиерът Ли Къцян заяви, че преговорите по Кодекса са планирани да приключат в рамките на три години.\"Другите страни не трябва да възпрепятстват приятелското сътрудничество и обмен между Китай и островните държави. Разбира се, те нямат и как да възпрепятстват това сътрудничество и тези обмени\", коментира вчера китайският зам.-министър на външните работи Жен Зегуан.Териториални спорове са за Парацейските острови (Сиша), архипелагът Спратли (Нанша), чиито права се оспорват от Китай, Бруней, Виетнам, Малайзия и Филипините. От края на 2013 г. Пекин извършва мащабни хидротехнически и строителни дейности за създаването на изкуствени острови, както и за разширяването и развитието на тези територии.Основната причина за конфликта са опитите за установяване на контрол, включително чрез военни средства на района близо до пролива Малака, през който преминават около 60% от китайската търговия и до 80% от китайския внос на въглеводороди.", "date": "2018.11.14", "title": "Дутерте предупреждава за усложнения в Южнокитайски море"}
{"url": "https://news.bg/society/pazarat-na-tehnologiite-se-otsenyavana-na-okolo-400-mlrd-leva-godishno.html", "text": "В днешно време 80% от информацията е базирана и пазарът на технологиите се оценявана на около 400 млрд. лева годишно. Няма технологично решение, технологично средство или технологична индустрия, която да не използва географските информационни системи.Това обяви транспортният министър Росен Желязков по време на конференция, посветена на 20-тата годишна на Световния ден на Географските информационни системи (ГИС).ГИС технологиите намират все по-голямо приложение, защото това не са само карти, данни и модели, а това е съвкупност от подлежаща на споделяне информация, която е гаранция за съвместимост, прозрачност и ефективност, посочи транспортният министър.В Министерството на транспорта, информационните технологии и съобщенията (МТИТС) в момента се реализира един голям проект от ЕСРИ България, който ще даде възможност за събиране на управление, обработване и споделяне на информация за инфраструктурата на държавата. Това ще доведе до бързо развитие на високоскоростните мрежи, изтъкна Желязков.Евгения Караджова, управител на ЕСРИ България обясни, че Географските информационни системи са хуманна технология, която ни помага да разберем нашия свят и човешкото влияние върху него.По време на конференцията бяха обсъдени най-новите технологични възможности на Географските информационни системи и ефективното им използване за нуждите на опазване на околната среда, управление при кризи, градско планиране и много други.Нещо повече - бяха представени още Интегрирана ГИС платформа на Министерство на вътрешните работи за криминални анализи, управление при кризи и осигуряване на обществения ред, Информационна система за агростатистика на Министерство на земеделието, храните и горите (МЗХГ), ГИС система за управление на индустриални зони и др.Сред международните специалисти, които взеха участие във форума, е Стефан Йенсен, директор на отдела за управление на данни в Европейска агенция по околна среда (ЕАОС). Той представи приложението на ГИС технологиите в подкрепа на европейските политики за екология и опазване на околната среда.Пино Нобиле, директор \"Геопорстранствени технологии\" в централния офис на НАТО в Брюксел, също ще се включи в конференцията. Той представи ГИС системата на НАТО, базирана на ArcGIS, която подпомага дейностите по планиране и управление, и която се явява основна ИТ платформа за анализи, взимане на информирани решения и сътрудничество.", "date": "2018.11.14", "title": "Пазарът на технологиите се оценявана на около 400 млрд. лева годишно"}
{"url": "https://news.bg/crime/ekstraditsiya-v-kipar-grozi-mayka-i-dashterya-ot-dobrich.html", "text": "Майка и дъщеря от Добрич може да бъдат екстрадирани в Кипър, съобщиха от бТВ.Жените научили за надвисналата заплаха след посещение в КАТ, където станало ясно, че за тях има издадена Европейска заповед за задържане. Причината е, че бившият съпруг на Мария Христова я обвинил, че тя извела детето му от Кипър без необходимите документи.През 2009 г. Мария се омъжила за сърбина Иван Манойлович. Родила им се дъщеря, а след време семейството се установило в Кипър. Бракът им обаче продължил едва няколко години.По думи на българката двете с дъщеря й били подложени на домашно насилие. По тази причина Мария се върнала в България, завела дело и от 2016 г. официално е разведена. Жената твърди, че си дошли в родината по напълно законен път - с всички документи, с пълномощно, подписано от бащата, с развод и с родителски права.От завръщането си Мария живее с дъщеря си в Добрич, където тя работи, а детето учи в местно училище. Четири месеца след като се установили в града обаче, бившият ѝ съпруг подал жалба.Мъжът искал дъщеря им да бъде върната обратно в Кипър, но жалбата му била отхвърлена след проверка от социалните служби.Две години по-късно обаче Мария и майка ѝ случайно разбрали, че ги издирват.Мария отишла в КАТ, за да регистрира автомобила си. Там й съобщили, че е обявена за издирване с червена бюлетина от Интерпол и трябва да я отведат до първо районно управление, за да даде показания.По думи на жената никой не й обяснил за какво я издирват в Кипър, не видяла и никакви документи. Същото се случило месец по-рано и с Дарена - майката на Мария.От полицията в Добрич обяснили, че жените се издирват от Интерпол с мотив родителско отвличане. Взети са им показания и е уведомена Окръжната прокуратура.Мария и Дарена се боят, че могат да бъдат екстрадирани в Кипър и там да доказват правотата си.Дарена увери, че разполагат с всички необходими документи, включително пълномощно от бившия съпруг на Мария. Освен това са пътували напълно законно. Тя призова държавата да направи собствено разследване, за да се установи доколко е основателно набедяването в отвличане.Прокуратурата в Добрич си е направила отвод, тъй като една от жените е адвокат в града. По тази причина искането в съда трябва да бъде внесено от прокурор от друга прокуратура.", "date": "2018.11.14", "title": "Екстрадиция в Кипър грози майка и дъщеря от Добрич"}
{"url": "https://news.bg/int-politics/seriozni-stachki-v-gartsiya-darzhavnite-sluzhiteli-iskat-poveche-pari.html", "text": "Държавните служители в Гърция обявиха 24-часова стачка. Работещите на държавна работа в южната ни съседка искат по-високо заплащане, информира кореспондентът на БНР в страната.За днес има организирани и протестни демонстрации в Атина и Солун.Всички държавни учреждения в страната остава затворени.Масово протестират учители и студентски преподаватели. Не работят също и служителите в общините.Силно засегнати от стачката са държавните болници, които приемат само спешни случаи. Лекарите настояват да се отпуснат повече средства за здравеопазване.Синдикатът на държавните служители е изложил редица искания за повишаване на заплатите и пенсиите. Настоява се също да се изплати със задна дата сумата от орязване на пенсиите в последните години след решение по казуса на Върховния съд, който се произнесе, че намаляването на пенсиите е нарушение на Конституцията.Всички протестиращи искат правителството да премахне в държавния сектор практиката на временни трудови договори.", "date": "2018.11.14", "title": "Сериозни стачки в Гърция - държавните служители искат повече пари"}
{"url": "https://news.bg/world/pilot-zagina-v-katastrofa-s-trenirovachen-samolet-na-vvs-na-sasht-v-teksas.html", "text": "Един пилот е загинал, а друг ранен след самолетна катастрофа в база на военновъздушните сили САЩ в Тексас, съобщава СиЕнЕн.Самолет T-38C Talon се е разбил до военновъздушната база \"Логлин\". Според изявление на базата, самолетът е тренировъчен. Имената на пилотите не се съобщават, тъй като трябва да бъдат уведомени семействата, допълва изявлението.Военновъздушните сили допълват, че раненият пилот е хоспитализиран в регионалния медицински център \"Вал Верде\" в Дел Рио, Тексас. Аварийни екипи са на мястото на катастрофата, провежда се офицерско разследване, според изявлението на ВВС.Военновъздушната база \"Логлин\" се намира на около 240 км западно от Сан Антонио, Тексас и там се помещава 85-ата ескадрила за летателно обучение, която обучава около 150 пилота всяка година.", "date": "2018.11.14", "title": "Пилот загина в катастрофа с тренировъчен  самолет на ВВС на САЩ в Тексас"}
{"url": "https://news.bg/int-politics/arestuvaha-bivshiya-transporten-ministar-na-makedoniya.html", "text": "Бившият министър на транспорта и комуникациите в Македония Миле Янакиески е арестуван. Към момента Янакиески се намира в следствения арест \"Шутка\" в столицата Скопие, информира БГНЕС.Заедно с него е задържан и бившият генерален секретар в кабинета на Груевски Кирил Божиновски.Припомняме, бившият премиер на страната Никола Груевски се издирва с . Той не се яви в затвора, където трябва да излежи . Към момента Груевски е в Унгария. По-точно - на гости на президента на страната Виктор Орбан, с когото са в добри отношения. Междувременно от Европейския съюз отказаха да коментират въпроса около молбата за предоставяне на политическо убежище на бившия премиер. Спецпрокурорът Катица Янева пък очаква скорошно екстрадиране на Груевски.", "date": "2018.11.14", "title": "Арестуваха бившия транспортен министър на Македония"}
{"url": "https://news.bg/regions/butat-nezakonni-postroyki-v-stara-zagora.html", "text": "Започна събарянето на незаконни постройки в Стара Загора.Премахването им започна тази сутрин по разпореждане на Общината. Общо 24 постройки в южната част на града - в квартал \"Кольо Ганчев\", ще бъдат разрушени.Осигурен е екип на жандармерията, който да охранява изпълнението на процедурата. До този момент обаче няма напрежение.По думи на заместник-кмета Янчо Калоянов от страна на общината е извървяна цялата законова процедура.Той обясни, че са постъпили жалби за замърсяване в тази част на града. Всички нерегламентирани сгради са били заснети и има издадена заповед на кмета.Калоянов допълни и че една част от гражданите сами съборили постройките си.От първия мандат на кмета Живко Тодоров до момента са премахнати 56 незаконни къщи в парк \"Борова гора\", 14 в кв. \"Лозенец\" и около 20 постройки без разрешително в централната част на града.", "date": "2018.11.14", "title": "Бутат незаконни постройки в Стара Загора"}
{"url": "https://news.bg/politics/volya-nyama-da-boykotira-rabotata-na-parlamenta.html", "text": "\"Воля\" ще работи в парламента. Веселин Марешки и хората му няма да бъдат рекетьори. Тази заявка даде заместник-председателят на НС на брифинг.\"Много по-лесно е и за нас да бъдем извън парламента\", каза Марешки.По думите му са обмисляли този вариант, но това няма да напълни джобовете на българите.За пореден път \"Воля\" слагали националния интерес над партийния. \"Ние няма да се държим като второразряден тим, ще държим на избирателите си\", изтъкна лидерът на \"Воля\".Партията му иска още оставките на вицепремиерите Валери Симеонов и Красимир Каракачанов.\"Чудим се още те нямат ли мъжество, воля, морал, патриотизъм, за да се оттеглят\", недоумява Марешки.Хората очакват от нас активна работа и решаване на онези болки, които са ги изкарали на улицата, според него и затова депутатите му няма да бойкотират работата на парламента. Именно днес беше денят \"Х\", в който \"Воля\" трябваше да покаже какво ще е поведението й в законодателния орган, коментира Марешки проблемите с кворума от миналите седмици. Веселин Марешки и Кръстина Таскова се отказаха от имунитета си. ", "date": "2018.11.14", "title": "\"Воля\" няма да бойкотира работата на парламента "}
{"url": "https://news.bg/society/blizo-52-mln-lv-razpredelyat-za-koledni-dobavki-kam-pensiite.html", "text": "Правителството отпуска близо 52 млн. лв. за коледни добавки към пенсиите. Това означава, че и тази година като миналата те ще бъдат в размер на 40 лв.Новината съобщи лично премиерът Борисов в началото на днешното правителствено заседание.1 269 000 пенсионери ще получат добавки към пенсиите.Средствата, които отпуска кабинета са точно 51 624 000 лв.\"Заради статистиката и данните - това, което с коалиционните партньори обещахме в рамките на третия ни мандат на управление, съвместно с Патриотичния фронт с днешната точка стават 200 900 000 лв. допълнителни средства за пенсии\", коментира Борисов.Премиерът добави, че парите са събрани от приходните агенции от контрабанда.Борисов направи и равносметка за трите кабинета, които е управлявал - отпуснатите допълнителни средства по Коледа и Великден са общо 460 млн. ", "date": "2018.11.14", "title": "Близо 52 млн.лв. разпределят за коледни добавки към пенсиите"}
{"url": "https://news.bg/int-politics/pusnaha-navalni-da-leti-za-strasburg.html", "text": "Най-сериозната опозиционна фигура в руската политика и критик на Кремъл Алексей Навални получи разрешение да излети от Русия, за да присъства на финала на дело на заседание на Европейския съд за правата на човека (ЕСПЧ) в Страсбург, съобщава \"Ройтерс\".Европейският съд трябва да се произнесе дали многобройните му задържания от полицията в Русия са политически мотивирани или не.Той бе възпрепятстван да излети от Москва вчера заради за неплатена глоба, която според него внезапно и незаконно е наложена като претекст да не пътува в чужбина.Федералната служба, която блокира излизането му от страната отказва да коментари твърденията на Навални, че действията й са незаконни.Те съобщават само, че забраната за пътуване е отменена, след като Навални е платил глобата си.42-годишният адвокат се снима, преминавайки през паспортен контрол на летището в Москва и заяви, че не е срещнал никакви проблеми с напускането на страната този път.\"Този път не искаха да ме пуснат, защото направих снимка с граничната охрана. Момичето скочи и искаше да вземе телефона, но между нас имаше стъклена преграда. Дойде специален човек, който се увери, че изтрих всички снимки.Всъщност този път всичко беше наред. Граничната охрана попита: защо не беше освободен вчера? Отговорих честно: Не знам, попитайте началниците си\", пише Навални в Инстаграм. ", "date": "2018.11.14", "title": "Пуснаха Навални да лети за Страсбург"}
{"url": "https://news.bg/regions/puskat-poetapno-parnoto-v-burgas.html", "text": "Започва поетапно включване на отоплението в Бургас, съобщават от Топлофикация в Парното ще бъде пуснат първо в детски градини, болници, училища и жилищни сгради.От дружеството уточняват, че за да се избегнат наводнения и щети в жилищата, парното ще бъде пускано само в абонатните станции със запълнена вътрешна отоплителна инсталация.Клиентите, които желаят отоплението им да бъде пуснато по-късно, трябва да представят в съответните районни бази молба и протокол, подписан от 2/3 от живущите.", "date": "2018.11.14", "title": "Пускат поетапно парното в Бургас"}
{"url": "https://news.bg/health/750-litsa-s-psihichni-razstroystva-i-dementsiya-chakat-za-nastanyavane.html", "text": "Паническото разстройство може да намали трудоспособността, но не може да извади човека от трудовата среда. Това заяви доц. д-р Христо Хинков, директор на Националния център по обществено здраве и анализи към Министерство на здравеопазването (МЗ).Своя доклад за трудовата заетост на хората с увреждания той представи на конференция под надслов \"Хората с увреждания-надежди, очаквания и възможности\".Форумът е организиран от Сдружение за прогресивна и отворена комуникация по Оперативна програма \"Развитие на човешките ресурси\" към Министерство на труда и социалната политика.Хинков посочи, че икономическият ефект на тежките психични разстройства почти се равнява на този, който дават честите психични разстройства. Те обхващали около 1/5 от цялото население, отбеляза Хинков. Огромен процент от тези заболявания настъпват симптоматично - с хронична болка или с някакво сърдечно-съдово заболяване.Тежките психични разстройства имат малко разпространение, но голяма икономическа тежест, тъй като между 5 и 10 души са ангажирани покрай един болен с шизофрения, например. Допълнителна бариера е тези хора да не бъдат включени в пазара на труда, защото не са отделени от хората с физически увреждания като таргетни групи в МТСП и АСП.750 лица с психични разстройства и деменция чакат за настаняване в социални услуги в общността от резидентен тип, а 240 души са настанени трайно в психиатрични болници поради невъзможност да бъдат изписани. От тях 82% са с шизофрения, 7% с умствена изостаналост, а 3% с биполярно разстройство. Почти напълно отсъстват услуги за хора с различни форми на деменция, подчерта Хинков.Наблюдава се стигматизация на работодателите, които не желаят да наемат с лица с психични разстройства, а те от друга страна се нуждаят от пълноценен начин на живот и трудова заетост. \"Лицата изгубват социалните си и трудови умения и са в най-неизгодна позиция в обществото\", подчерта Хинков.По този начин тези хора се превръщали в голяма тежест за своите близки.\"Трябва да признаем, че стигматизацията я има и от страна на психиатри\", заяви д-р Цветеслава Гълъбова, директор на държавната психиатрична болница \"Св. Иван Рилски\". Според нея държавата е тази, която трябва да наложи нови правила, които хората да приемат и да следват, без да се налага хората с увреждания да бъдат скривани от обществото.Националната стратегия за дългосрочна грижа от 2014 година включва повече средства с цел създаване на условия за независим и качествен живот на възрастните и хората с увреждания и психични разстройства.На форума бяха представени три подхода за равни възможности на хората с психични заболявания. Общата им цел е създаване на транснационални партньорства за обмен на идеи, знания и методи за повишаване заетостта и социалното включване на хората с психични заболявания. Транснационалното партньорство е с Австрия, Германия и Унгария. Добрите практики, които се прилагат там, се използват и у нас.Дейностите на Сдружението са свързани с адаптиране и разработка на система за консултиране, внедряване на система срещу депресията и самоубийствата при заети лица, както и насърчаване на активното приобщаване на уязвими групи лица.", "date": "2018.11.14", "title": "750 лица с психични разстройства и деменция чакат за настаняване"}
{"url": "https://news.bg/politics/dps-otsenyava-polozhitelno-doklada-na-ek.html", "text": "ДПС смята, че докладът на Европейската комисия е добър и обективен. \"Това е най-добрият доклад\", заяви на брифинг в парламента Йордан Цонев.Той подчерта, че нещата, които са казани вътре са верни.Партията е доволна, че това е предпоследен доклад. ДПС отчита успехите вътре на всички партии.ДПС вижда и своя принос за добрите констатации в доклада, тъй като партията е подкрепила създаването на антикорупционния орган.За критиките за медийната свобода, Цонев смята, че управляващите са се забавили с приемането на закона Пеевски. По думите му, ако е бил приет по-рано, това щяло да се отрази върху констатациите на Брюксел за медийната свобода.\"Докладът е доста обективен\", изтъкна той. ДПС иска всички да работят заедно, за да отпадне механизма за сътрудничество и оценка.Йордан Цонев отказа да коментира изявленията на държавния глава Румен Радев. А за протестите ДПС подчертаха, че подкрепят исканията на майките за оставка на Валери Симеонов, но не стоят зад организацията на протестите.", "date": "2018.11.14", "title": "ДПС оценява положително доклада на ЕК"}
{"url": "https://news.bg/health/bum-na-varitsela-vav-veliko-tarnovo.html", "text": "Рязко увеличение на случаите на варицела във Велико Търново. Това отчитат от Регионалната здравна инспекция (РЗИ) в областния град, пише БНР.В рамките на само една седмица са диагностицирани 50 болни деца, което е увеличение от 3 пъти спрямо предходните седмици.Детските градини, в които са диагностицирани случаите на варицела, са под карантина.Спряно е и записването на нови деца.По думите на епидемиологът в РЗИ д-р Ирина Мозева заболяването е неконтролируема инфекция.\"След известен период от време преминават в по-големи епидемични вълни. Най-вероятно сме в такъв период, в който има голям брой неболедували деца\", допълни тя.При контакт с болен от варицела се разболяват 80% от непреболедувалите. За заболяването у нас не се прилага , въпреки настояването на Националното сдружение на общопрактикуващите лекари.", "date": "2018.11.14", "title": "Бум на варицела във Велико Търново"}
{"url": "https://news.bg/world/lekari-na-tsru-obmislyali-da-izpolzvat-serum-na-istinata-varhu-teroristi.html", "text": "Лекари на ЦРУ обмисляли да използват \"серум на истината\" върху заподозрени за тероризъм, след като се оказало, че техниката \"уотърбординг\" (върху лицето на човек се поставя кърпа и върху нея тече вода, по този начин разпитваният има усещането за давене - Бел. ред.) е неефективна и влияе психологически върху американския персонал, който е свидетел на подобно изтезание.Това пише \"Гардиън\", позовавайки се на нови разсекретени документи.Предложението за използване на медикамента в програма под кодовото име \"Project Medication\" се разкрива в доклад от 90 страници на високопоставен медицински служител на ЦРУ. Докладът е разсекретен след съдебна заповед по искане на Американския съюз за защита на гражданските свободи след продължителна съдебна битка. Идеята за използването на лекарства върху задържани по време на \"войната срещу тероризма\" е препоръчана като \"вероятно си струва да се пробва\" от отдела за медицинска служба към ЦРУ, но впоследствие е изоставена, след като центърът за антитероризъм към агенцията реши да не иска разрешение от правосъдното министерство при администрацията на Джордж У. Буш. Преди департаментът предоставяше юридически меморандуми, с които се оправдава използването на техники за изтезание като \"уотърбординг\" и заключване в малки клетки.Докладът обхваща участието на медицинския персонал в операциите по задържане от 2002 до 2007 г. Той показва, че персоналът е играл ключова роля в разпитването на заподозрени дни след атаките на 11 септември 2001 г.Медицинските служители са взели участиe в над 120 предавания на затворници и прехвърлянето им в тайни затвори на ЦРУ. Те са поддържали затворниците живи по време на изтезанията. ЦРУ отбелязва, че лекарите са били \"необходими\", за да се \"легитимира програмата\".Халед Шейх Мохамед, основният заподозрян за атаката на 11 септември 2001 г., е бил подлаган на \"уотърбординг\" 140 пъти. Авторът на доклада пише, че изтезанието е допринасяло за \"периодично облекчение лишаването от сън\".Правосъдното министерство е издало три меморандума, с които решава, че задържането в малки клетки и \"уотърбординг\" не представляват техники за изтезание.Абу Зубайда, ранен и заловен в пакистанския град Файсалабад през март 2002 г., е първият, който е подложен на изтезание от администрацията на Буш. Той е изтезаван във военна база в Тайланд, която е била управлявана от настоящия директор на ЦРУ Джина Хаспел.По време на първия разпит на 4 август Абу Зубайда е удрян, блъскан в стена и затварян в малки кутии, а накрая срещу него е използванa техниката \"уотърбординг\". Предполагало се е, че това ще го пречупи за няколко дни, но медицинският служител на ЦРУ е забелязал, че задържаният отстоява на всички изтезания.Разпитът на Абу Зубайда води до дискусията да се използва \"дезинхибитор\" и това е довело до решението ЦРУ да направи преглед на използването на \"серуми на истината\", които в миналото са били обект на експерименти от американците, руснаците и китайците. В края на прегледа през 2003 г. е препоръчано да се използва наскоро разработен медикамент, наречен бензодиазепин, който е известен още като мидазолам или търговското име Версед.Международното право забранява медицински експерименти върху затворници и използване на лекарства.", "date": "2018.11.14", "title": "Лекари на ЦРУ обмисляли да използват „серум на истината” върху терористи"}
{"url": "https://news.bg/press/bez-limit-za-preki-rodnini-na-postradalite-pechalbata-na-benzindzhiite-lasva-v-kasovite-belezhki.html", "text": "Мониторингът за България може да падне още през лятото!Виждаме напредък в България. Ако тази положителна тенденция в България поддържа темпото на реформи, комисията е убедена, че процедурата за контрол ще приключи преди края на тази комисия.Добрата новина обяви току-що в Страсбург зам.-председателят на Европейската комисия Франс Тимерманс след заседание на ЕК. Той представи 12-ия доклад за напредъка на страната ни по механизма за сътрудничество и проверка на ЕК - последен за комисията \"Юнкер\". Мандатът е до края на октомври 2019 г., но след изборите в края на май има преходен период по съставянето на нова ЕК.Без лимит за преки роднини на пострадалитеГЕРБ се отказаха от идеята да въвеждат таван от 20 000 лева обезщетение на близките при загинал член на семейството за нанесени неимуществени вреди - болка и страдание. \"Горна граница няма да има за родители, деца, съпруг и съпруга на жертвите на пътнотранспортни произшествия. Ще има таван до 5000 лв. на всички роднини извън тесния кръг,\" обяви председателят на бюджетната комисия Менда Стоянова, внесла поправките в закона. Юристи коментираха пред \"Труд\", че въвеждането на какъвто и да е таван противоречи на Закона за задълженията и договорите. Чл. 52 на този закон гласи следното: Обезщетение за неимуществени вреди се определя от съда по справедливост.Печалбата на бензинджиите лъсва в касовите бележки\"Има 3 стълба, които определят цената на горивата - първият е цената на суровия петрол, на което правителството не може да влияе. Оттам трябва да заработи пазарът. Смятам да предложа изменения, елементарни на пръв поглед, които ще допринесат за по-голяма прозрачност - да задължим всеки търговец на горива да посочва търговската надценка в касовата бележка на всеки купувач на бензиностанция - колко е за държавата и колко - за търговеца. Акцизът на течните горива у нас е най-ниският възможен. В този смисъл ръцете на правителството са вързани\", каза още Горанов. Според първоначалните информации промените ще бъдат подложени на обществено обсъждане преди да бъдат приведени в действие.И земеделците в протестаОще сутринта земеделци предупредиха, че ще се включат в шествието заради нова наредба. Становището на Асоциацията на зърнопроизводителите е, че тя е разработена от Министерството на икономиката, свързана е със закона за горивата, но въвежда тежки бюрократични изисквания, които са неизпълними при използването на горивата в земеделието. Земеделците смятат, че наредбата е умишлена провокация към тях и, ако не бъде променена, започнат масов протест.Надценката ще е на касовата бележка при продажба на горивоВ касовите бележки, издавани при продажбата на горива, да се записва разбивка каква част от цената е ДДС, колко е акцизът и каква е надценката на търговеца, предложил днес на премиера Бойко Борисов финансовият министър Владислав Горанов. Идеята е с новото изискване да се разсеят довелите до протести съмнения за непазарно поведение на търговците и нереално високи цени. \"С изменение в наредбата за касовите апарати да задължим всеки търговец на дребно с горива да посочва акциза, ДДС и цената без тях, както и търговската надценка. И пазарът ще сработи\", каза Горанов пред Би Ти Ви и напомни, че по подобен начин потребителите виждат елементите на ценообразуването в сметките си за ток.ЕК най-накрая видя влошаващата се медийна среда в БългарияСъстоянието на медийната среда в България е един от новите акценти в мониторинговия доклад на ЕК за съдебната реформа и борбата с корупцията. \"Способността на медиите и на гражданското общество да търсят отговорност на властващите в плуралистична среда, свободна от натиск, представлява важна основа за осъществяването на реформите, обхванати от Механизма за сътрудничество и проверка, и като цяло е основа за по-добро управление\", се казва в документа. При представянето му в Страсбург зам.-председателят на ЕК Франс Тимерманс също акцентира върху тази констатация.Президентът с вето срещу новия данък за старите колиПрезидентът Румен Радев поиска от депутатите да размислят и да отменят по-високите данъци за старите коли. Държавният глава наложи вето върху промените в Закона за корпоративното подоходно облагане. Именно чрез тях се въведе екологичен елемент при изчисляването на данъка за автомобилите. Румен Радев подчерта, че с ветото си цели да даде възможност на мнозинството да преосмисли този си ход, преди да бъде приет окончателно и Бюджет 2019.Президентът, освен това призова ГЕРБ първо да обясняват ходовете си пред българския народ, за да не се създава напрежение.", "date": "2018.11.14", "title": "Без лимит за преки роднини на пострадалите, Печалбата на бензинджиите лъсва в касовите бележки"}
{"url": "https://news.bg/int-politics/nova-ostavka-se-zadava-v-beliya-dom.html", "text": "Президентът на САЩ Доналд Тръмп възнамерява да уволни ръководителя на апарата на Белия дом , съобщава NBC.Медията пояснява, че Кели е създал напрежение както със самия президент, така и с редица длъжностни лица. Освен това първата дама Мелания Тръмп също настоявала за .Според канала Мелания поискала от Джон Кели да назначи няколко сътрудници на длъжностите в администрацията, но той не отговорил на нейните запитвания от месеци.След като научил за това, Тръмп се разгневил и поискал Кели да намери места за хората на Мелания, тъй като първата дама има много малко служители в офиса на Белия дом.По-рано беше съобщено, че Мелания Тръмп е поискала уволнението на Мира Рикардел, която е заместник на Джон Болтън, съветник по въпросите на националната сигурност на Тръмп.", "date": "2018.11.14", "title": "Нова оставка се задава в Белия дом"}
{"url": "https://news.bg/disasters/strelba-v-uchilishte-v-hyustan.html", "text": "Един ученик е убит, а друг е бил ранен при стрелба в американско училище, съобщава Ей Би Си.Конфликт между две групи ученици е предизвикал кървавия инцидент с ученици от гимназия \"Ламар\".Убитият е 18-годишен ученик. Той е бил ранен с няколко куршума и е издъхнал преди да пристигне линейката.Друг 15-годишен тийнейджър също е приет в болница ранен. Убийците са били трима. Те са се придвижвали с черно \"Субару\".Това е вторият инцидент със стрелба по ученици от гимназия \"Ламар\".", "date": "2018.11.14", "title": "Стрелба в училище в Хюстън"}
{"url": "https://news.bg/int-politics/jerusalim-ima-nov-kmet.html", "text": "Ерусалим ще има нов кмет, съобщават израелски медии. Ортодоксалният кандидат Моше Лион спечели изборите срещу светския кандидат Офер Беркович.Победителят наследява дългогодишния кмет Нир Баркат, който напуска поста, за да влезе в парламента от партия \"Ликуд\" на премиера Бенямин Нетаняху.47-годишният Лион е бюрократ. Той е подкрепян от двама ключови членове на кабинета на Нетаняху. 35-годишният Офер Беркович в момента е заместник-кмет.Кандидат на Нетаняху, Зеев Елкин, министър по йерусалимските дела, изгуби изборите, след като завърши трети с 19%. е изключително разнороден град, тъй като еврейското население е разделено между светски жители, умерени ортодоксални евреи и ултраортодоксални евреи. В допълнение около 40% от населението е от палестинци, включително мюсюлмани и християни.", "date": "2018.11.14", "title": "Йерусалим има нов кмет"}
{"url": "https://news.bg/int-politics/evropeyskiyat-parlament-diskutira-globalniya-pakt-za-migratsiyata-na-oon.html", "text": "Европейският парламент дискутира Глобалния пакт за миграцията на ООН. По този начин беше поставено началото на разглеждането на един от ключовите за ЕС документи.Общността продължава да е разединена относно политиката спрямо бежанците. Германският канцлер Ангела Меркел подкрепя приема на мигрантите.Усилията на ООН са насочени за постигане на съгласие относно общ глобален подход за справяне с миграционните потоци.Някои държави членки, като Австрия, която пое ротационното председателство на Съвета на ЕС, както и Унгария, решиха да напуснат Глобалния пакт за безопасна, организирана и законна миграция.Чехия, Полша и България също обмислят дали да бъдат част от пакта. Пактът, който не е правно обвързващ, трябва да бъде приет в Мароко през декември.", "date": "2018.11.14", "title": "Европейският парламент дискутира Глобалния пакт за миграцията на ООН"}
{"url": "https://news.bg/int-politics/mey-se-gotvi-za-brekzit-bez-sdelka.html", "text": "Британският премиер Тереза Мей е готова да приложи план за излизането на Великобритания от ЕС без сделка. Това съобщава АП. Агенцията се позовава на статия във в. \"Файненшъл таймс\".Днес се събира британският кабинет, за да обсъди две възможности. Едната е споразумението, а втората - Брекзит без сделка. За целта Тереза Мей била готова да работи по втория вариант още от 1 декември.Председателят на опозиционната Лейбъристка партия Джереми Корбин поиска от Тереза Мей да има обсъждане на споразумението за напускане на ЕС, преди то да бъде гласувано в парламента.Заплахата на Тереза Мей, че е готова на Брекзит без сделка, е сигнал, че търси подкрепа за водената от нея политика, коментира Би Би Си.", "date": "2018.11.14", "title": "Мей се готви за Брекзит без сделка"}
{"url": "https://news.bg/int-politics/rumanski-biznesmen-iska-da-e-prezident.html", "text": "Румънският инвеститор Виорел Катарама обяви в понеделник, че ще напусне Националната либерална партия (ПНЛ) и ще създаде нова партия. Той ще използва новата формация, за да се кандидатира за президент през 2019 г., съобщават румънски медии.Катарама обяви също своята 12-точкова политическа програма, която включва отменяне на цялата държавна помощ за хора, които могат да работят, анулиране на всички специални пенсии за политици, освобождаване от 25% от служителите в публичния сектор, 10% плосък данък и насърчаване на бизнеса.63-годишният Виорел Катарама е член на Национално-либералната партия от 1990 г. насам. От 1993 до 1999 г. е вицепрезидент на партията. Напоследък е един от основните критици на партийния лидер Лудовик Орбан.Катарама е собственик на групата Elvila, един от най-големите производители на мебели и търговци на дребно на местния пазар.", "date": "2018.11.14", "title": "Румънски бизнесмен иска да е президент"}
{"url": "https://news.bg/int-politics/general-ot-rezerva-shte-e-poslanik-na-sasht-v-riyad.html", "text": "Генералът от резерва Джон Абизаид ще е посланикът на САЩ в Саудитска Арабия.Изборът е на президента Доналд Тръмп, съобщава в. \"Вашингтон пост\". Той става факт на фона на  заради .Джон Абизаид в момента е почетен президент на Центъра за борба с тероризма към Военната академия на САЩ.Той започва кариерата си в армията като командир на взвод в пехота и се издига до четиризвезден генерал. Джон Абизаид е най-дългогодишният началник на Централното командване на САЩ.Ген. Абизаид е завършил магистърска степен по Близкоизточни проблеми в университета в Харвард.Абизаид минава за един от архитектите на нахлуването в Ирак и свалянето на Саддам Хюсеин. Генералът говори свободно арабски език. Има ливански корени.", "date": "2018.11.14", "title": "Генерал от резерва ще е посланик на САЩ в Рияд"}
{"url": "https://news.bg/politics/protest-v-sofiya-sreshtu-pakt-na-oon.html", "text": "Народно социално движение организира на 15 ноември, четвъртък, от 18,00 ч. пред Народното събрание митинг-протест срещу задкулисното формиране на българската външна политика и опитите да бъде подписан Глобалният пакт за миграцията на ООН зад гърба на българския народ.Въпреки че на 12.11 бе декларирано от представители на парламентарната група на ГЕРБ, че , нашият протест ще се състои, за да изкажем твърда позиция против Глобалния пакт за миграцията, който би имал катастрофални последици за България и за да бъде видно за управляващи и опозиция, че няма пасивно да наблюдаваме и да вярваме само на думи, а най-вече на дела. Без никакво публично обсъждане, без дори въпросният пакт да е бил преведен на български език, всички политически сили - и управляващи и опозиция - се обединиха в заговор срещу българския народ.Информацията за въпросния пакт беше разпространявана само от няколко електронни медии. В момент, когато миграцията стана основен проблем за всички европейски страни, когато правителствата едно след друго се отказваха от зловещия пакт, парламентарно представените сили в България подло мълчаха. , едва когато разбра за готвения от нас протест.Ние се обявяваме и против тази порочна практика, съдбоносни за България решения да се вземат тайно, най-често под влиянието на външни сили, в ущърб на българския народ! Искаме оставките на министъра на външните работи и на министъра на правосъдието, като главни отговорни за воденето на България към присъединяване към пагубния пакт. Елате на митинга и кажете своята позиция срещу готвената провокация!\", призовават от Народно социално движение. ", "date": "2018.11.14", "title": "Протест в София срещу пакт на ООН"}
{"url": "https://news.bg/disasters/48-sa-zhertvite-na-pozharite-v-kaliforniya.html", "text": "До 48 се от пожарите в Калифорния. Новите жертви са от Парадайз, уточнява АП.Американският президент Доналд Тръмп обяви американския щат Калифорния за бедствена зона от горски пожари.Поради огромните пожари, стотици хиляди хора трябваше да напуснат домовете си, включително известни личности.Вероятно обаче броят на жертвите ще се увеличи, тъй като много хора се издирват.Стотици се включиха в спасителните екипи. Властите признаха бедствието като наистина тежко..Град Парадайс и околният район понесоха основният удар от огнения ад. Стихията засегна и популярния курортен град Малибу.", "date": "2018.11.14", "title": "48 са жертвите на пожарите в Калифорния"}
{"url": "https://news.bg/curious/rekordnite-eur50-mln-za-rozovo-nasledstvo.html", "text": "За рекордните €50 млн. беше продаден розовият диамант \"Розово наследство\". Това стана на търг в аукционна къща \"Кристис\", предаде АП.Диамантът \"Розово наследство\" е 18,96 карата. Той бил открит преди около един век.Скъпоценният камък е бил собственост на фамилията Опенхаймер, която дълго време е контролирала най-голямата компания за търговия с диаманти \"Де Беерс\".Това е най-големият розов диамант, който някога е бил предлаган на търг.", "date": "2018.11.14", "title": "Рекордните €50 млн. за \"Розово наследство\""}
{"url": "https://news.bg/health/lekari-ot-vma-shte-izmervat-bezplatno-kravna-zahar-i-holesterol.html", "text": "На 14 ноември - Световен ден за борба с диабета, от 09.00-14.00 часа, във фоайето на поликлиниката на ВМА лекари от Клиника по ендокринология и болести на обмяната ще извършват безплатно измерване на кръвна захар и холестерол.Всеки желаещ да получи консултация със специалистите, може да го направи без предварително записване, съобщиха от лечебното заведение.Световният ден за борба с диабета се отбелязва всяка година на 14 ноември по решение на Международната диабетна федерация и Световната здравна организация, в отговор на нарастващата тревога за бъдещето на милионите хора, страдащи от заболяването.Това е поредната инициатива на ендокринолозите от ВМА с цел превенция и ранно откриване на социалнозначимото заболяване.", "date": "2018.11.14", "title": "Лекари от ВМА ще измерват безплатно кръвна захар и холестерол"}
{"url": "https://news.bg/weather/idvat-oblatsi-2.html", "text": "През започналото денонощие, над по-голямата част от страната, ще бъде предимно облачно. През нощта предимно ясно ще се задържи над Югозападна България, а през деня там ще има по-значителни разкъсвания на облачността.Това съобщават от НИМХ.На отделни места главно във вечерните часове ще превали дъжд. През нощта ще е почти тихо, а през деня ще се появи слаб, в западната част на Дунавската равнина - до умерен северозападен вятър. Минималните температури ще са предимно между 0° и 5°, а максималните - между 10° и 15°, в крайните западни райони до 17-18°.Над планините ще е предимно облачно, с по-значителни разкъсвания на облачността над масивите от Югозападна България. Ще духа умерен, по високите и открити части и временно силен север-северозападен вятър. Температурите ще се понижават и максималната на височина 1200 метра ще е около 8°, на 2000 метра - около 2°.Над Черноморието ще е облачно, на места преди обяд и мъгливо. На отделни места привечер ще превали слаб дъжд. Ще духа слаб северен вятър. Максимални температури на въздуха: 10°-13°. Температурата на морската вода е 15-16°. Вълнението на морето ще е 2-3 бала.", "date": "2018.11.14", "title": "Идват облаци"}
{"url": "https://news.bg/society/protestite-zaradi-tsenite-na-gorivata-i-standarta-ne-stihvat.html", "text": "Очакват се и днес заявени протести срещу горивата и ниския жизнения стандарт в България, съобщава БНР. от протестиращи. Те са против предстоящото увеличение на \"Гражданска отговорност\" и срещу високите цени на горивата. Протестиращи отново се събраха и в кв. \"Изток\" в столицата и след това блокираха движението.Граждани изразиха недоволството си и в Бургас, Варна, Добрич, Хасково, Сливен, Стара Загора, Габрово. МВР припомниха отново, че няма протест, който да разрешава блокирането на магистрали и главни пътища.", "date": "2018.11.14", "title": "Протестите заради цените на горивата и стандарта не стихват"}
{"url": "https://news.bg/politics/kmetovete-zashtitavat-danaka-na-avtomobilite-pred-prezidenta.html", "text": "Управителният съвет на Националното сдружение на общините - НСОРБ поиска среща с президента Радев, за да представи мотивите за необходимите промените в данъка за автомобилите. Това стана ясно по време на заседание на УС на Сдружението.По думите на председателя му и кмет на община Велико Търново Даниел Панов тази тема е силно манипулирана. Той поясни, че още през 2015 г. Общото събрание на НСОРБ гласува концепция на изцяло нов Закона за местни данъци и такси. С добрата комуникация с правителството в последните години успяхме да променим някои неща в закона, като едно от тях беше за данъка на автомобилите, каза Панов. Той допълни, че това е една от мерките, които ЕС прилага най-вече за чистотата на въздуха. Председателят на УС на НСОРБ съобщи, че лек автомобил Фолксваген Голф 2, произведен 1993 г. до сега е плащал годишен данък от 25,90 лв. С промените за този автомобил ще се дължи 39,20 лв, което е с 13,30 лв. повече или 1,11 лв. месечно.За сравнение за Порше Кайен 2003 г., 250 киловата до сега е плащано 30 лв. (регистриран като товарен автомобил, тип \"баничарка\"). Сега ще плаща 420 лв. или 390 лв. повече, защото некоректно е регистрирано и така е заобиколен закона. Коректните собственици на такива Поршета, които са ги регистрирали като пътни превозни средства ще имат намаление в данъка - защото до сега са плащали по 525 лв., сега ще плащат 420 лв. (Евро 4), обяснява Панов.За да се стигне до тези промени, в НСОРБ са търсили становища от всички български общини. Промените са одобрени, като те са най-вече в екологичния компонент на данъка и остарялата база на превозните средства.Във връзка с наложеното президентско вето, Димитър Николов, кмет на община Бургас и член на УС на НСОРБ прави предложение становищата на сдружението, касаещи законови промени, предварително да бъдат изпращани на Президента, за да има ползотворна комуникация между институциите.", "date": "2018.11.14", "title": "Кметовете защитават данъка на автомобилите пред президента"}
{"url": "https://news.bg/int-politics/mvf-predlaga-na-tsentralnite-banki-da-obmislyat-tsifrovite-pari.html", "text": "Ръководителят на Международния валутен фонд Кристин Лагард предлага на централните банки по света да обмислят издаването на цифрова валута, съобщава БиБиСи.В Сингапур Лагард коментира, че това може да направи сделките с цифрова валута по-безопасни. Безкасовите плащания се увеличават през годините, като създават предизвикателства пред правителствата и централните банки. Регулаторите изразяват загриженост относно цифровите валути и призоваха за по-голям надзор.\"Смятам, че трябва да обмислим възможността за издаване на цифрова валута. Може да има роля за държавата в доставяне на пари за цифровата икономика\", обясни тя.\"Предимството е ясно, че плащането ви ще бъде незабавно, безопасно, евтино и потенциално полуанонимно ... И централните банки ще запазят сигурността в плащанията\", коментира Лагард и допълни, че централните банки в Канада, Китай, Швеция и Уругвай \"сериозно обмислят\" предложенията за цифрова валута.Една виртуална валута, издадена от централна банка, би била отговорност на държавата, като са парите в брой, не на частна фирма. Това ще помогне на потребителите, като направи транзакциите по-безопасни, по-достъпни и в резултат на това по-евтини.\"Колкото повече хора обслужвате, толкова по-евтина и по-полезна е услугата. Частните фирми може да не инвестират достатъчно в сигурността, доколкото те не измерват пълните разходи на обществото за неизпълнение на плащанията\", добави тя.Докато казусът с цифровата валута \"не е универсален\", то трябва да бъде изследван \"сериозно, внимателно и творчески\". Макар че технологията, която стои в основата на цифровите активи е хвалена за ускоряване на финансовите транзакции и намаляване на разходите, анонимността зад търговията с криптовалути предизвика тревога сред регулаторите.Лагард коментира, че анонимността на валути като Bitcoin означава, че те се използват от престъпници и терористи.Гуверньорът на английската централна банка Марк Карни също заяви, че криптовалутите като Bitcoin трябва да бъдат регулирани, като противопоставяне на незаконните дейности и защита на финансовата система.", "date": "2018.11.14", "title": "МВФ предлага на централните банки да обмислят цифровите пари"}
{"url": "https://news.bg/crime/mvr-pazi-reglamentiranite-protesti-uveri-marinov.html", "text": "Където има заявени  или нещо друго, говорили сме с общините и ще охраняване тези протести. Това заяви пред bTV министърът на вътрешните работи Младен Маринов.МВР обаче няма да охранява, а ще глобява нерегламентираните протестни действия.Властите установили и хора, които несъмнено провокират ситуацията с органите на реда при протестнните действия. Това, според Маринов, свидетелства, че протестите на места имат и чисто политически характер.Припомняме, вчера от ведомството съобщиха, че  или главни пътища като знак за обществено недоволство. Маринов призова гражданите да протестират в рамките на закона, допълвайки, че за нарушенията има съставени актове и глобени хора.Министърът коментира и . Според него резултатите показват, че службите у нас вече се черпят с достатъчно доверие както в страната, така и от партньорите ни в Европа.За първи път се затварят 3 от 6 показателя, припомни министърът.По думите на Маринов акциите на МВР за борба с корупцията по високите етажи продължават. Постигнали са високи резултати, очакват се присъди, допълни Маринов. Хората очаквали осъден политик, МВР работили в тази посока. Според Маринов обаче паметта на българите била къса.Митьо Очите - \"Иска ми се час по-скоро да бъде върнат в страната от Турция\", посочи Маринов. \"Турската страна си спазва законите. Когато турски съд реши да го предаде на правораздаващите органи в България, всичко необходимо от наша страна е изпратено и направено.Семейство Баневи - те са задържани, очаква се френският съд да разгледа искането за предаването им в България.Арабаджиеви - обявени са за изтриване. МВР шефът обаче не сподели къде вероятно са те. Издирването продължава със всички възможни международни механизми за издирване на лица. В непрекъсната връзка сме с дирекцията за обмен на данни. Има сигнали за Франция. Възможно е, след като са приложени процедурите, всяка страна, член на Интерпол или Европол, е задължена да ги провери на напускане от страната и да ги върне в България.Маринов отказа да коментира слуховете, че в хотел \"Маринела\" в София имало устройства за подслушване по време на европредседателстово. В МВР нямало такива сигнали.", "date": "2018.11.14", "title": "МВР пази регламентираните протести, увери Маринов"}
{"url": "https://news.bg/int-politics/ek-otkazva-da-komentira-gruevski-i-molbata-mu-za-ubezhishte-v-ungariya.html", "text": "Европейската комисия отказва да коментира информацията, че бившият македонски премиер Никола Груевски е подал молба за убежище в Унгария, като обяснява, че върховенството на закона е основният принцип на Европа, съобщавт МИА и \"Политико\".\"Върховенството на правото е основен принцип на ЕС както за страните членки, така и за страните кандидатки. Очакваме всички страни да се придържат строго към правилата. Това е съдебна процедура, която не бива да се политизира\", обяснява ЕК.Груевски се издирва с международна заповед за арест, като вчера македонските власти потвърдиха, че бившият премиер вероятно е в Унгария. Спецпрокурор Катица Янева очаква скорошно екстрадиране.\"Македония ще използва всички юридически механизми, за да осигури присъствието на бившия премиер Никола Груевски и изпълняването на неговата присъда. Процедурата за екстрадиция ще продължи и се надявам, че Европа ще окаже натиск и той ще бъде върнат\", обяснява тя.Самият Груевски съобщи, че е избягал в Унгария и търси убежище. В понеделник македонският съд издаде заповед за арест на Груевски. \"Сега съм в Будапеща и съм помолил за политическо убежище от унгарските власти. Аз винаги ще остана верен на каузата на Македония. Никога няма да се откажа\", коментира Груевски.Правителството на унгарския премиер Виктор Орбан е в близки отношения с Груевски. Миналата година Орбан посети Македония, за да окаже подкрепата а партията на Груевски \"ВМРО ДПМНЕ\", а през юни тази година унгарският лидер изпрати видео съобщение за подкрепа на партията, излъчена по време на голям протест срещу сделката с името на страната между Македония-Гърция.", "date": "2018.11.14", "title": "ЕК отказва да коментира Груевски и молбата му за убежище в Унгария"}
{"url": "https://news.bg/int-politics/kitay-vizhda-v-evropa-suverenni-darzhavi-s-pravo-na-obedineni-vaorazheni-sili.html", "text": "Китай никога не е застрашавал Европа с въоръжените си сили. Това съобщава официалният представител на Министерството на външните работи на Китайската народна република Хуа Чунин, коментирайки изявлението на френския президент Еманюел  за защита срещу Китай, Русия и Съединените щати, съобщава ТАСС.\"Що се отнася до Китай, никога не е имало военна заплаха за Европа от нас\", коментира дипломатът и допълва, че европейските държави са \"суверенни и независими държави, които имат право но свой избор по въпросите за създаване на обединени въоръжени сили\". Говорителят на Държавния департамент на САЩ Хедър Науърт коментира, че всякакви военните действия на съюзници на САЩ не трябва да противоречат на линията на НАТО и Вашингтон не иска отслабване на Северноатлантическия съюз.Президентът на САЩ Доналд Тръмп критикува думите на Макрон и отново поиска европейските съюзници да увеличат финансовия си принос към бюджета на НАТО.", "date": "2018.11.14", "title": "Китай вижда в Европа суверенни държави с право на обединени въоръжени сили"}
{"url": "https://news.bg/regions/umartviha-3-500-ptitsi-zaradi-ptichi-grip.html", "text": "3 500 птици са умъртвени заради птичи грип, информира БНР.Умъртвените животни са от ферма в село Православ, община Братя Даскалов, област Стара Загора.Огнището е установено и потвърдено от лабораторни изследвания.Вирусът е открит в частна ферма за отглеждане на патици.Птиците са унищожени в рамките на четири часа, а фермата е обеззаразена. Това обясни началникът на отдел \"Здравеопазване на животните\" в Областната дирекция за безопасност на храните д-р Боян Папазов. \"Както и пълно механично изчистване незабавно с унищожаване на отпадните продукти вътре в животновъдния обект. В момента обектът ще почива известен период, тоест няма да бъде населван. Това е принудителна мярка. След това отново ще бъде дезинфекциран. Ще бъдат взети допълнителни проби\", заяви той.Д-р Боян Папазов съобщи, че до ден се очакват и изследванията и от съседна на заразената ферма с 1 200 патици, чийто собственик е сигнализирал за промяна в здравословното състояние на птиците.Припомняме, в началото на месеца директорът на Българската агенция по безопасност на храните (БАБХ) заяви, че на територията на страната има регистрирани . Заразата е регистрирана в 5 големи ферми за кокошки и 4 ферми в задни дворове. Засегнати са 993 000 птици, които вече са умъртвени.", "date": "2018.11.14", "title": "Умъртвиха 3 500 птици заради птичи грип"}
{"url": "https://news.bg/regions/plovdivchani-nedovolstvat-ot-remonta-na-bunardzhika.html", "text": "Започна реконструкцията на Бунарджика в Пловдив, съобщиха от БНТ. Цялостният ремонт на парка ще струва 2 млн. лева.От 1995 г. Бунарджика, както и останалите пловдивски тепета, са защитена природна забележителност.Кметът на район \"Централен\" Георги Стаменов обясни, че от 10 дни тече реконструкцията по тепето. В момента се проучва дали скалните масиви на хълма са достатъчно здрави. Предстои подновяване на инфраструктурата и електросистемата, така че хълмът да има осветление през нощта.По думи на Стаменов целта на ремонта е Бунарджика да бъде възстановен в първоначалния му вид и той да е отворен за пловдивчани.Жителите на града обаче се обявиха против някои от намеренията на общината за преобразяването на хълма.Георги Стойчев от \"Зелени Балкани\" заяви, че едно от основните притеснения по проекта е поставянето на сградата на информационен център за туристи.На свой ред Георги Стаменов увери, че се обсъжда такава възможност, но ще се пристъпи към действие едва след като общината получи разрешение от \"Паметници на културата\". Според него по този начин ще се реши проблемът с липсата на санитарни възли, липсата на информационен център и магазини.В проекта е заложено и пускането на атракционен влак, който да се качва до хълма. Това ще направи Бунарджика достъпен и за хора в неравностойно положение, изтъкна районният кмет.От \"Залени Балкани\" подчертаха, че в плана за управление е посочено, че е забранено да се строи на хълма. Все още обаче не е ясно дали ще се изгражда лифт.Ако започне строеж, може да се стигне до протести, заплаши Стойчев.Припомняме, преди 5 години жителите на града излязоха на протест срещу строителство във високата част на хълма и се стигна до събарянето на ресторант.", "date": "2018.11.14", "title": "Пловдивчани недоволстват от ремонта на Бунарджика"}
{"url": "https://news.bg/int-politics/gazprom-otgovori-na-zaplahata-na-sasht-da-provali-stroitelstvoto-na-severen-potok-2.html", "text": "Ръководителят на \"Газпром\" Алексей Милер изрази увереност, че проектът \"Северен поток-2\" ще бъде реализиран, въпреки заплахите от страна на САЩ, съобщават руските медии.Вчера посланикът на САЩ в Европейския съюз Гордън Съндланд изтъкна, че Вашингтон има \"много инструменти\" за забавяне строителството на газопровода, който, по думите му, прави Европа, а оттам и САЩ уязвими.\"Ето, вие виждате сами - 200 км вече са построени. И останалите ще бъдат завършени\", подчерта Милер, цитиран от \"Комерсант\".\"Северен поток-2\" предвижда строителството на газопровод с капацитет от 55 млрд. куб. м газ годишно от бреговете на Русия по дъното на Балтийско море до Германия. Дължината му ще бъде повече от 1200 км. Против проекта се обявяват няколко държави, по-специално Украйна, която се опасява, че ще загуби приходите си от транзита на руски газ, и САЩ, които прокарват плановете си за износ на втечнен газ за Европа.Германският канцлер Ангела Меркел от своя страна многократно подчерта, че Берлин вижда проекта \"Северна поток-2\" като търговски, но в същото време свързва изпълнението му със запазването на транзита на руски газ през Украйна. Русия също твърди, че \"Северен поток-2\" е абсолютно конкурентен и не означава прекратяване на транзита на газ през Украйна.", "date": "2018.11.14", "title": "\"Газпром\" отговори на заплахата на САЩ да провали строителството на \"Северен поток-2\""}
{"url": "https://news.bg/politics/dokladat-na-ek-otchital-i-shtedriya-byudzhet-2019.html", "text": "Възможно е до края на мандата на този европейски парламент и комисия България да бъде приета в Шенген, по въздух. Това предполага премиерът Бойко Борисов, който се позова и на нагласата, изказана и на конгреса на ЕНП миналата седмица.\"Няма нещо, което да ни спира в тази сфера\", заяви Борисов в коментар в началото на редовното правителствено заседание.Борисов е убеден, че ако настоящата положителна тенденция за реформи в съдебната система продължи и ако напредъкът се запази трайно и необратимо, то процесът по този механизъм за България може да бъде приключен преди края на мандата на настоящата комисия.Борисов коментира и провеждащите се протести в страната с реторичен въпрос: \"Това ли искат протестите - да спре борбата. Това ли е оценката, че България е блато\", заяви Борисов и посочи, че точно това е казал кандидатът на европейските социалисти за председател на ЕК.Докладът на Европейската комисия пряко кореспондира с най-щедрия бюджет в историята на България към всички съсловия от доста време насам, коменитра още премиерът вчерашния мониторингов доклад, от който властта е изключително доволна.По думите на Борисов допълнителните средства в бюджета са благодарение на работата на всички служители на прокуратурата, на МВР и на приходните агенции.Борисов реагира и с възмущение на обвиненията за политическо вмешателство по отношение на фигурата на Атанас Семов, вчера положил клетка като съдия в КС. Припомняме, президентът Радев определи като политически натиск решението на Борисов припомни, че с решение на Министерския съвет от 2015 г, правителството е одобрило Атанас Семов за генерален адвокат в съда на ЕС. Тогава неговата кандидатура е върната, а Борисов му пожелал успех.Премиерът честити назначенията на всички конституционни съдии, като каза, че дори и не го познава.", "date": "2018.11.14", "title": "Докладът на ЕК отчитал и щедрия Бюджет 2019"}
{"url": "https://news.bg/world/shotlandiya-shte-izgubi-za-smetka-na-severna-irlandiya-oplaka-se-nikola-stardzhan.html", "text": "Първият министър на Шотландия и лидер на Шотландската национална партия Никола Стърджън предупреди, че Шотландия ще изгуби за сметка на Северна Ирландия, ако се позволи на Белфаст да остане в единния пазар, пише \"Гардиън\".Според Стърджън подходът на премиера на Великобритания Тереза Мей ще извади Шотландия от единния пазар, въпреки че 62% от британците гласуваха да останат. Освен това, по думите й, ще принуди Шотландия да се конкурира със Северна Ирландия за инвестиции.Ако Северна Ирландия може да получи отделно отношение след Брекзит, Шотландия също трябва да има тази възможност, подчертаха от Шотландската национална партия.", "date": "2018.11.14", "title": "Шотландия ще изгуби за сметка на Северна Ирландия, оплака се Никола Стърджън"}
{"url": "https://news.bg/education/nad-3-5-mln-lv-za-uchilishtnite-direktori-postignali-dobri-rezultati.html", "text": "Правителството отпуска 601 802 лева за три национални програми за развитие на образованието.Програмата \"Оптимизация на училищната мрежа\" ще получи средства в размер на 63 666 лв. за покриване на разходите по проектите на 8 общини в страната. Дейностите, започнали през миналата година, целят осигуряване на по-добри условия за обучение и възпитание на учениците след оптимизиране на училищната мрежа.По програма \"Осигуряване на съвременна образователна среда\" се предоставят средства по два модула. За модул \"Модернизиране на системата на професионалното образование\" са отпуснати 172 638 лв. за плащане на осем училища. Финансираните дейности са ремонт и оборудване на учебни кабинети за професионална подготовка и учебно-производствени бази на училищата, осигуряване на учебни видеофилми и софтуерни продукти и транспортни средства за провеждане на училищни практики в реална работна среда.119 659 лв. се отпускат за одобрените проекти на 56 училища за модул \"Музеите като образователна среда\". Те са за провеждане на учебни часове в музеите за класовете от началния и прогимназиалния етап на основното образование.Третата финансирана програма е \"Без свободен час\". За нея се предоставят 245 839 лв., с които трябва да се изплатят реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.05.2018 г. - 30.06.2018 г.Средствата се осигуряват от бюджета на МОН.Средства ще бъдат отпуснати и за директорите на училища и детски градини. Те ще получат над 3.5 млн. лева за постигнати резултати.Правителството реши до края на 2018 г. да отпусне допълнителни възнаграждения в размер на 3 849 701 лв. на директорите на общинските детски градини, училища, центрове за подкрепа за личностно развитие и центрове за специална образователна подкрепа.Средствата ще бъдат преведени по бюджетите на общините. Проектът няма да се отрази на държавния бюджет, тъй като средствата са предвидени по бюджета на Министерството на образованието и науката за 2018 г.", "date": "2018.11.14", "title": "Още 4 млн. лева се отпускат за образование"}
{"url": "https://news.bg/politics/ek-iska-da-se-otarve-ot-monitoringa-nad-balgariya.html", "text": "\"\" Това заяви пред БНР евродепутаът Светослав Малинов във връзка частичното прекратяване на .\"\", посочи Малинов.Евродепутатът коментира още, че подозира ЕК в изготвянето на нов механизъм за контрол и оценка, който да се прилага върху всички държави членки.Малинов: \"\"Според евродепутата е очевидно, че механизмът на ЕК за мониторинг не работи - въвеждането на механизма било за реформите у нас, които вече 12 години се правят и за които се смяташе, че ще приключат за 2-3 години.", "date": "2018.11.14", "title": "ЕК иска да се отърве от мониторинга над България?"}
{"url": "https://news.bg/world/vragovete-ni-proseha-primirie-obyavi-netanyahu-i-zashtiti-sporazumenieto.html", "text": "Премиерът на Израел Бенямин Нетаняху защити решението си да приеме споразумението за спиране на огъня с Хамас след най-голямата ескалация в Ивицата Газа от последната война през 2014 г., информира АФП.\"\", каза той на церемония в чест на основателя на Израел Давид Бен-Гурион.\"Нашите врагове просеха спиране на огъня и те знаят много добре защо\", добави той.Споразумението провокира критики в правителството на Нетаняху, както и от израелци, живеещи близо до Ивицата Газа. Те искат въоръжените сили на Израел да предприемат още действия срещу Хамас.За 25 часа в понеделник и вторник палестински групировки изстреляха повече от 460 ракети към Израел, а ВВС на еврейската държава бомбардираха повече от 160 обекта. Най-малко седем души загинаха, а десетки пострадаха в Ивицата Газа, а на израелска територия загина един човек, а няколко души бяха ранени.Израелски медии съобщават, че военният министър Авигдор Либерман може да подаде оставка от кабинета на Нетаняху, тъй като е против споразумението с Хамас. Евентуална оставка може да доведе до разпадане на коалицията в израелския парламент.", "date": "2018.11.14", "title": "Враговете ни просеха примирие, обяви Нетаняху и защити споразумението"}
{"url": "https://news.bg/crime/hvanaha-telefonni-izmamnitsi-zadignali-11-000-leva.html", "text": "В Козлодуй задържаха четирима телефонни измамници, откраднали близо 11 000 лева.Става въпрос за два отделни случая, при които били ощетени две възрастни жени.На 12 ноември 75-годишна жена съобщила на полицията, че същия ден на домашния й телефон позвънил непознат мъж, който се представил за \"комисар Петров\". Той й казал, че дъщеря й претърпяла злополука и са необходими 29 000 лева за операция. Жената обаче му обяснила, че разполага само с 5000 лева. По инструкция на измамника тя оставила парите до дърво на улицата.Полицията незабавно предприела мерки по случая и задържала двамата участници в измамната схема - на 18 и 22 години. Служителите на реда успели да върнат на потърпевшата и част от откраднатите пари - 3750 лева.На следващия ден 68-годишна жена също станала жертва на телефонна измама. Сумата, с която била измамена, била 5806 лева и 150 евро. Жената обяснила на полицията, че непознат я излъгал, че участва в полицейска операция по залавянето на група измамници.И при този случай служителите на реда успели да заловят престъпниците - двама криминално проявени мъже от Козлодуй, на 21 и 22 години. Полицията възстановила и част от откраднатата сума - 3200 лв.По двата случая са образувани досъдебни производства.", "date": "2018.11.14", "title": "Хванаха телефонни измамници, задигнали 11 000 лева"}
{"url": "https://news.bg/int-politics/zhitelite-na-kalgari-masovo-protiv-provezhdaneto-na-zimni-olimpiyski-igri.html", "text": "Жителите на канадския град Калгари гласуваха със сериозно мнозинство против кандидатурата на града за домакин на Зимните олимпийски игри през 2026 г.Повече от 56 процента от избирателите са отхвърлили идеята при висока избирателна активност.Вотът в Калгари оставя шведската столица Стокхолм и италианска кандидатура, включваща Милано и Кортина Д'Ампецо като единствените останали кандидати за игрите през 2026 г.Интересът към домакинстването на Олимпийски игри спадна, тъй като разходите за провеждането на събитията се увеличиха.Международният олимпийски комитет (МОК) ще определи домакина за игрите през 2026 г. през юни догодина.Швейцарският град Сион, японският Сапоро и австрийският Грац оттеглиха кандидатурите си по-рано тази година. Град Ерзурум в Турция беше отстранен от процедурата за кандидатстване от МОК.Няколко града също се оттеглиха от надпреварата за домакинство на Летните олимпийски игри - през 2015 г. жителите на германския град Хамбург гласуваха против провеждането им там, а Американският олимпийски комитет прекрати кандидатурата на Бостън след ожесточено противопоставяне на местните хора.Гласуването в Калгари не е правно обвързващо, но градската управа се очаква да зачете резултата, когато се събере в понеделник.Калгари беше домакин на Зимните олимпийски игри през 1988 г. ", "date": "2018.11.14", "title": "Жителите на Калгари масово против провеждането на Зимни олимпийски игри"}
{"url": "https://news.bg/world/targovskata-voyna-mezhdu-sasht-i-kitay-usetena-i-v-es.html", "text": "Германското икономическо министерство съобщи, че търговското напрежение между САЩ и Китай е усетено в ЕС, съобщават медии.Ведомството отбелязва, че блокът ще направи всичко възможно, за да избегне допълнителна ескалация на търговското напрежение със САЩ.В същото време еврокомисарят по търговията Сесилия Малмстрьом заяви пред германска медия, че ЕС ще отвърне, ако САЩ наложат мита върху вноса на автомобили. Тя добави, че съюзът ще успее да подготви списък с възможни контрамерки много бързо. Предложените мерки могат да включват американски автомобили, селскостопански продукти и машини.По-късно днес Малмстрьом ще проведе среща с търговския представител на САЩ Робърт Лайтхайзър.Президентът на САЩ Доналд Тръмп заплашва да наложи 20% мита върху автомобили от ЕС.", "date": "2018.11.14", "title": "Търговската война между САЩ и Китай усетена и в ЕС"}
{"url": "https://news.bg/politics/ms-dava-8-mln-na-mvr-za-prevod-i-4-mln-na-mzhg-za-protivogradni-raketi.html", "text": "Министрите от третия кабинет \"Борисов\" одобриха допълнителни разходи и/или трансфери по бюджета на Министерството на вътрешните работи за 2018 г. в размер до 8 000 000 лв. за финансиране извършени експертизи от вещи лица и преводачески услуги, свързани с работата по наказателни производства.С днешното решение се предоставят допълнително и 4 374 000 лв. към бюджета на Земеделското министерство за 2018 година. Парите са за разплащане на доставени противоградови ракети, съобщиха от МС.Изпълнителна агенция \"Борба с градушките\" извършва дейности по защита на земеделската продукция в областите Видин, Монтана, Враца, Плевен, Пазарджик, Пловдив, Стара Загора и Сливен. Общата площ е над 17 милиона декара.В началото на активният сезон по градозащита за 2018 г. агенцията разполагаше с 8 608 противоградови ракети, от които 3 608 - остатък от сезон 2017 г. и 5 000 бяха доставени през месец април.Високата честота и интензивност на градовите процеси през този сезон наложиха изразходването на много по-голям брой ракети в сравнение с предходните години, обосновават днешното решение на МС.\"През 2018 г. до момента са заявени и доставени 14 068 броя ракети, чиято стойност е 10 128 960 лв. На изпълнителя по договора досега са платени 5 760 000 лева е ДДС. Остават дължими още 4 374 000 лева с ДДС, разпределени за противоградови ракети на стойност 4 368 960 лв. и за транспорт на ракетите през годината - 5 040 лв.\", съобщиха от МС.Парите по двете правителствени постановления са от преструктуриране на разходите на централния бюджет за настоящата година.", "date": "2018.11.14", "title": "МС дава 8 млн. на МВР за превод и 4 млн. на МЗХГ за противоградни ракети"}
{"url": "https://news.bg/finance/pravitelstvoto-naznachi-trima-v-mezhdunarodnata-investitsionna-banka.html", "text": "Заместник-министърът на финансите Маринела Петрова става управител за Република България в Съвета на управителите на Международната инвестиционна банка (МИБ), съобщиха от пресслужбата на МС.С правителствено решение Гергана Беремска, директор на дирекция \"Международни финансови институции и сътрудничество\" в Министерството на финансите, става директор за Република България в Съвета на директорите на МИБ. Началникът на отдел \"Международно развитие и сътрудничество\" в дирекция \"Международни финансови институции и сътрудничество\" в Министерството на финансите Йоана Захариева става заместник-директор за България в Съвета на директорите на банката.Решението на правителството е във връзка с въвеждането на нова система за корпоративно управление, тъй като през месец август 2018 година влизат в сила нови учредителни документи на МИБ, които внасят структурни и организационни промени с цел привеждане на дейността на Банката в съответствие със съвременната практика на функциониране на международните банки за развитие.Международната инвестиционна банка е многостранна финансова институция за развитие, учредена съгласно Споразумението за основаването на Международната инвестиционна банка, регистрирано на 10 юли 1970 г. в Секретариата на ООН и нейния устав, обясняват от МС.Дейността на МИБ се състои във финансиране и съфинансиране на икономически обосновани инвестиционни проекти и програми на страните-членки, които са с приоритетно значение за развитието и диверсификацията на икономиките на страните-членки, както и други проекти, които отговарят на целите на Банката. Страните-членки на МИБ са България, Виетнам, Куба, Монголия, Унгария, Румъния, Русия, Словакия и Чехия. Нашата страна е член на МИБ от създаването й.", "date": "2018.11.14", "title": "Правителството назначи трима в Международната инвестиционна банка"}
{"url": "https://news.bg/politics/usavarshenstvat-dopalnitelnoto-pensionno-osiguryavane-s-evropeyska-direktiva.html", "text": "Министерският съвет одобри проект на Закон за изменение и допълнение на Кодекса за социално осигуряване. С него се доразвива и усъвършенства регламентацията на допълнителното пенсионно осигуряване и се въвеждат изискванията на Директива (ЕС) 2016/2341 на Европейския парламент и на Съвета от 14 декември 2016 година относно дейностите и надзора на институциите за професионално пенсионно осигуряване, която отменя Директива 2003/41/ЕО (т.нар. IORP II).В България осигуряването по професионални схеми е на доброволен принцип и те се управляват от пенсионноосигурителни дружества във фонд за допълнително доброволно пенсионно осигуряване по професионални схеми (фондове по професионални схеми), оперират на капиталовопокривен принцип и са с дефинирани вноски.При транспонирането на директивата с предложените изменения са отчетени тези специфики, както и въведените през 2017 г. изисквания по отношение на системата на управление на пенсионноосигурителните дружества. С оглед на това с проекта не се въвеждат съществени изисквания относно дейността на пенсионноосигурителните дружества, а се доразписват текстове, необходими за цялостното и пълно въвеждане на директивата.Със законопроекта се регламентират изцяло изискванията към възлагането на дейности на външни изпълнители, като не се допуска подобно възлагане по отношение на управление на инвестиции на пенсионните фондове и осъществяване на ключови функции, предвид принципното им значение за дейността на дружеството и фондовете, и високите изисквания към тях.Проектът регламентира прехвърлянето на професионална схема или част от нея от един в друг фонд по професионални схеми, както и от и към чуждестранни институции за професионално пенсионно осигуряване.Предложени са изменения във връзка с уеднаквяване режима на предлагане на услуги от страна на институциите за професионално пенсионно осигуряване в страната и в другите държави членки на ЕС.В съответствие с изискванията на Директива 2016/2341 са извършени промени в режима на инвестиране на средствата на фондовете по професионални схеми. Въведени са принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестиране.Съгласно Директива 2016/2341 е регламентиран процесът на надзорен преглед. На Комисията за финансов надзор се вменява принципното задължение за осъществяване на надзор, основан на риска, и извършването на стрес-тестове, което способства за оптимално разпределение на надзорните ресурси и навременно установяване на потенциални проблеми в сектора на допълнителното пенсионно осигуряване.", "date": "2018.11.14", "title": "Усъвършенстват допълнителното пенсионно осигуряване с европейска директива"}
{"url": "https://news.bg/world/germanskata-ikonomika-se-svi-za-parvi-pat-ot-2015-g.html", "text": "Германската икономика отчете спад през третото тримесечие на 2018 г., което е първо свиване от 2015 г. заради по-слаба търговска позиция и по-ниско потребление в най-голямата икономика в Европа, пише \"Гардиън\".БВП на Германия се стопи до 0,2% в сравнение с второто тримесечие след ръст от 0,5 на сто през втората четвърт. Това е най-слабото представяне от първото тримесечие на 2013 г., когато икономиката се сви до 0,3%, и първи спад от първото тримесечие на 2015 г., показват данни на Федералната статистическа служба.Икономиката е регистрирала спад между юли и септември, тъй като външнотърговската позиция на Германия се е влошила, отчетен е спад на износа.От службата поясняват, че има \"смесени сигнали\" за вътрешното търсене, германските домакинства харчат по-малко, но фирмите инвестират повече в машини, оборудване и строителство. Държавните разходи са се увеличили малко през третото тримесечие.Търговският спад е частично заради временни фактори, включително прекъсване производството на автомобили преди нови, обстойни тестове на емисиите, които влязоха в сила през септември, но икономисти предупредиха, че има някои притеснителни структурни промени в Германия.На годишна база ръстът в Германия през третото тримесечие е 1,1 на сто, по-слаб от прогнозата на икономистите от 1,3 на сто и далеч под 2%-годишен ръст през второто тримесечие.", "date": "2018.11.14", "title": "Германската икономика се сви за първи път от 2015 г. "}
{"url": "https://news.bg/politics/ms-dava-imot-ot-letishte-sofiya-na-ministerstvoto-no-aerogarata-go-polzva.html", "text": "Прехвърлят недвижими имоти на \"Летище София\" ЕАД за управление от Министерството на транспорта, информационните технологии и съобщенията. Това решиха министрите от кабинета \"Борисов-3\".От летището ще продължат да използват имотите, които са пряко свързани с дейности по обслужване на пътници, товари и въздухоплавателни средства.След прехвърлянето на имотите капиталът на \"Летище София\" ЕАД ще бъде намален със стойността на недвижимите имоти. Предвижда се капиталът на дружеството да се увеличи със същата стойност от собствени резерви по баланса на дружеството.С решението на Министерския съвет имотите са обявени за публична държавна собственост. Това ще осигури необходимото ниво на защита на тези имоти, тъй като според българското законодателство съществуват забрани за разпореждане с имущество - публична държавна собственост, както и придобиването му по давност или възстановяване на собственост на трети лица, обосновават решението си от МС.С откриването на процедура за определяне на концесионер и възлагане на концесия на гражданско летище за обществено ползване София е описан обектът на концесията, концесионна територия и принадлежности към обекта на концесията.В обекта на концесията са включени поземлени имоти и построените върху тях сгради и съоръжения. В концесионната процедура е предвидено включване като част от обекта на концесия на гореописаните поземлени имоти, след издаване на актове за публична държавна собственост.С друго правителствено решение \"Български пощи\" ЕАД (които са в забранителния списък за приватизация - б.р.) ще продадат имот в село Подем, област Плевен. Обектът не се използва от дружеството, а поддръжката му е свързана с неоправдани разходи. На търг с тайно наддаване ще бъдат предложени три стаи, два склада и сутерен. Продажбата на неоперативни активи, собственост на дружеството е продължение на политиката за понижаване на разходите и увеличаване на приходите.С решение на МС безсрочно ограничено вещно право - сервитут върху част от имот - публична държавна собственост се учредява в полза на шуменското дружество \"ЕЛЕТЕХ\" ООД за изграждане на захранващ водопровод към поливна система.Поземленият имот с площ 73,098 дка е в местността \"Средна лъка\", в землището на село Реселец, община Червен бряг, област Плевен. За нуждата от напояване ще бъде изградено водовземно съоръжение в река Искър, подземен вододовеждащ водопровод от реката до смукателна шахта и помпена станция, както и водовземна шахта с утаечна камера. Ще бъде изградена дъждовална система за напояване на трайни насаждения.Очаква се областният управител на област Плевен да състави акт за публична държавна собственост за имота. След това да се учреди безсрочно ограничено вещно право - сервитут върху имота и когато се плати стойността на правото от титуляра, и да отрази промяната в акта за публична държавна собственост за имота.Сграда, разположена в близост до жп гара Хасково, е обявена за частна държавна собственост. Тя ще бъде премахната за сметка на Национална компания \"Железопътна инфраструктура\" поради отпаднала необходимост и лошо конструктивно състояние, решиха министрите.Съгласно друго Решение правителството възложи на Агенция \"Митници\" предприемането на действия за придобиване в полза на държавата на имоти. Закупуването им е във връзка с предстоящата реконструкция на ГКПП \"Калотина\".Средствата за придобиване на имотите са за сметка на бюджета на Агенция \"Митници\", на която се възлага ангажиментът за премахване на сградите при реализиране на инвестиционното намерение.С решението на МС се предоставят безвъзмездно части от имот - публична държавна собственост за управление на Министерството на земеделието, храните и горите, за нуждите на Областна дирекция \"Земеделие\" - Търговище, и на Министерството на правосъдието за нуждите на Главна дирекция \"Изпълнение на наказанията\".По този начин ще се подобри административното обслужване на гражданите и бизнеса и ще се разшири сътрудничеството между структурите на ведомствата. Ще се удовлетвори нуждата от помещения за изпълнение на специфичната дейност на Областна служба \"Изпълнение на наказанията\" - Търговище, сектор \"Пробация\".Частите от имота - държавна собственост представляват помещения на първия и на третия етаж в триетажна административна сграда на ул. \"Христо Ботев\" в гр. Търговище, заедно със съответните идеални общи части.", "date": "2018.11.14", "title": "МС дава имот от летище София на министерството, но аерогарата го ползва"}
{"url": "https://news.bg/int-politics/marin-lyo-pen-skastri-makron-za-napadkite-mu-kam-rusiya.html", "text": "Реториката на президента на Франция Еманюел Макрон за кибернетични заплахи от страна на Русия и Китай изглежда войнствена и е погрешна. Това коментира лидерът на френската крайнодясна партия \"Национално обединение\" Марин льо Пен в интервю за руската новинарска агенция РИА Новости.\"Тези държави не действат против нас, те не са наши \"виртуални врагове\", отбелязала тя.Според Марин льо Пен понастоящем единствената заплаха за Франция е \"ислямският фундаментализъм\".Миналата седмица Макрон предложи създаването на независима от САЩ \"общоевропейска армия\". По думите му, Европа в момента е изправена пред многобройни опити за вмешателство в нейните вътрешни демократични процеси и киберпространство от страна на Русия, Китай и дори САЩ.Европейски политици редовно правят предложения за създаването на единна армия на Европейския съюз. Например еврокомисарят за бюджета Гюнтер Йотингер заяви, че мечтае за армия, \"която съвместно носи отговорност за поддържането на демокрацията, правата на човека и свободата в Европа и мисии в чужбина\".От своя страна руските власти изтъкват, че предполагаемата \"руска заплаха\" в киберпространството се нагнетявала от страни, които сами засилват своя военен киберпотенциал, извършват незаконно следене и нарушават правата на човека.", "date": "2018.11.14", "title": "Марин льо Пен скастри Макрон за нападките му към Русия"}
{"url": "https://news.bg/crime/obviniha-dvama-ot-dzhi-pi-grup-za-prane-na-pari.html", "text": "Специализираната прокуратура повдигна обвинения на две лица по казуса \"Джи пи груп\".Двамата са привлечени като обвиняеми от държавното обвинение за това, че от началото на 2014 година до 7 октомври 2018 година са се сговорили да извършват данъчни и финансови престъпления с цел получаване на имотна облага в особено големи размери.На единия от привлечените е повдигнато обвинение за пране на пари. Образуваното по случая досъдебно производство е след пресичането на опит на съдружник във фирмата да нареди 14 млн. евро по банкова сметка в чужбина.Сумата е запорирана от прокуратурата.Парите са акумулирани от различни банкови сметки в лична сметка на единия от обвинените - съдружник в \"Джи пи груп\". Става въпрос за същото лице, наредило превеждането им в друга негова лична сметка в чужбина.Двамата обаче не са задържани от родните власти. Спецпрокуратурата е наложила мерки за неотклонение \"парична гаранция\", съответно в размер от 30 000 и 15 000 лева.Припомняме, в началото на месец октомври главният прокурор Сотир Цацаров съобщи, че Софийската градска прокуратура (СГП) е образувала досъдебно производство по сигнали за дейността на строителната компания \"Джи Пи груп\". Тогава обвинител номер 1 заяви, че след  и вицепремиера Томислав Дончев  от България към чужда банка.Междувременно от компанията посочват в позиция, че \"Джи Пи груп\" няма запорирани средства.Имало запор на компании, свързани със строителната фирма. \"Джи Пи груп\" оказвали и пълно съдействие на разследващите.Заради разследването два големи проекта, поети от компанията, бяха върнати в начална точка. Става въпрос за , както и.Случаят придоби известност по време на разследване точно на \"Джи Пи груп\" , защото са отишли на място да установят как се развива случая по подаден от тях сигнал към ГДБОП. Задържаните бяха Димитър Стоянов от сайта \"Бивол и Атила Биро от румънския Rise Project. Заедно с адвокат, който бил с тях, са отведени за снемане на обяснения в РПУ Радомир, докато провеждали разследването.По случая със задържането им беше поискано товашния главен секретар на МВР и сега вътрешен министър Младен Маринов . И омбудсманът Мая Манолова констатира, че е налице , по време на осъществяване на тяхната професионална дейност.На 14 септември 2018 г.  до главния прокурор, МВР, КПКОНПИ, както и до изпълнителния директор на Изпълнителна агенция \"Одит на средствата от ЕС\", а на всички служители, споменати в журналистическото разследване.", "date": "2018.11.14", "title": "Обвиниха двама от \"Джи пи груп\" за пране на пари"}
{"url": "https://news.bg/world/obmislyat-da-pokanyat-kim-chen-un-na-sreshtata-asean-yuzhna-koreya.html", "text": "Президентът на Южна Корея Мун Дже-ин съобщи, че обмисля дали да покани лидера на КНДР Ким Чен-ун на срещата на АСЕАН-Южна Корея, която ще се проведе в Република Корея през 2019 г., съобщават местни медии.На 20-тата среща АСЕАН-Южна Корея в Сингапур президентът на Индонезия Джоко Видодо предложи на Мун да покани Ким на срещата на върха през следващата година.Видодо подчерта, че присъствието на двамата лидери на КНДР и Южна Корея ще направи срещата по-значима.\"Това предложение си струва. Ще го обмисля\", отговори Мун.Сеул тясно ще си сътрудничи с държавите от АСЕАН преди да се организира подобна среща.", "date": "2018.11.14", "title": "Обмислят да поканят Ким Чен-ун на срещата АСЕАН-Южна Корея"}
{"url": "https://news.bg/world/politicheskata-kriza-v-shvetsiya-se-zadalbochi.html", "text": "Парламентът на Швеция отхвърли кандидатурата на Улф Кристерсон, лидер на Умерената партия, за премиер на държавата. Страната е в политическа безизходица от парламентарните избори в началото на септември, информира \"Политико\".Кристерсон потърси одобрението на парламента, за да поеме управлението на коалиция на малцинството с християндемократите, но Риксдагенът гласува против (195 срещу 154 депутати).Социалдемократите, най-голямата партия, както и Центристката партия и либералите - партньорите на Кристерсон от центристкия Алианс - гласуваха против, тъй като се безпокоят, че подобна коалиция ще разчита твърде много на крайнодесните \"Шведски демократи\" при прокарването на законите.Кристерсон заяви, че това е \"най-сериозната криза\" пред Алианса.През 1971 г. двукамарната система е заменена с еднокамарна с парламент с 350 представители. За първи път оттогава се гласува против първия кандидат за премиер.Сега председателят на парламента Андреас Норлен има още три възможности да предложи кандидат за министър-председател преди да бъдат свикани предсрочни избори.Лидерът на социалдемократите Стефан Льовен временно е премиер на страната.", "date": "2018.11.14", "title": "Политическата криза в Швеция се задълбочи"}
{"url": "https://news.bg/crime/globyavat-13-shofyori-blokirali-patya-dobrich-varna.html", "text": "Глобяват 13 от протестиращите шофьори в Добрич, които са участвали в блокирането на пътя от добруджанския град към Варна, съобщи БНР, позовавайки се на директорът на областната дирекция на МВР Никола Панчев.По думите на Жулиян Минев, началник на КАТ, глобата е между 100 -300 лв. като при повторно деяние санкцията е по-висока и може да бъде отнета книжката.Отсечката от изхода на Добрич остана блокирана за около 30-40 минути при протест на 12 ноември.Панчев поясни, че досега полицията не е използвала физическа сила и помощни средства срещу протестиращите и апелира законът да се спазва и да не се провокират полицаите.Кметът на Добрич Йордан Йорданов също отправи призив да се спазва общественият ред, да не се допускат вандалски прояви и провокации при заявените нови протести.От общината съобщиха, че четирима организатори, заявили за всекидневни протести през седмицата, са оттеглили уведомлението си с мотива, че се разграничават от проявеното вече гражданско неподчинение.Протестни автошествия се очаква да има на 15 и 18 ноември по основните булеварди на Добрич, като недоволните шофьори накрая ще се съберат пред общината.", "date": "2018.11.14", "title": "Глобяват 13 шофьори, блокирали пътя Добрич - Варна"}
{"url": "https://news.bg/politics/v-ep-obmislyat-nov-monitoringov-doklad-za-vsichki-strani-v-es.html", "text": "Евродепутатите искат оценка на ценностите на ЕС във всяка държава членка на съюза. Сегашната рамка за диалог не е достатъчна за предотвратяване или отстраняване на заплахите към правовата държава. Това се казва в незаконодателна резолюция на Европарламента, приета ден след публикуването от ЕК на мониторинговия доклад за България по механизма за сътрудничество и проверка.Парламентът предупреждава, че предизвикателствата пред върховенството на закона и демокрацията в ЕС представляват риск за свободата, сигурността и правосъдието, както и легитимността на външната дейност на ЕС. Това се отнася най-вече за политиките за присъединяване и съседство.Евродепутатите призовават Съвета на ЕС \"да поеме по подходящ начин\" ролята си в процедурите относно член 7, които вече са в ход.Припомняме, .Според евродепутатите сега е изключително необходим механизъм за защита на демокрацията и основните права. Мнението им бе изразено в незаконодателната резолюция.Според документа, публикуван на страницата на ЕП, евродепутатите съжаляват, че Европейската комисия още не е предложила законодателно предложение за въвеждането на механизъм за защита на демокрацията. Подобна процедура е обмисляна още през през октомври 2016 г.След този период европарламентът за пръв път призова Съвета да задейства член 7 от Договора за ЕС срещу Унгария и да определи наличието на явен риск от сериозно нарушение от страна на Унгария на основополагащите ценности на ЕС. Еврокомисията пое инициативата по отношение на Полша и също така поиска откриването на процедура по член 7.Евродепутатите призовават Съвета \"да поеме по подходящ начин\" институционалната си роля в тези процедури, да информира незабавно и напълно Парламента на всички етапи, и да покани ЕП, който да представи мотивираното си предложение за Унгария към Съвета.В Европарламента са споменати опасения за демокрацията и върховенството на закона в Малта, Словакия и Румъния. Споменати са и големия брой процедури за нарушение срещу няколко държави членки в областта на правосъдието, основните права и гражданството, без да се споменава България поименно.Евродепутатите подчертават, че уредбата за правовата държава, определена от Комисията през 2014 г., която е била използвана само с Полша, се е оказала недостатъчна за предотвратяване или отстраняване на заплахите.Предложеният от ЕП механизъм ще ползва ежегодна оценка на спазването на ценностите от всички държави членки, залегнали в член 2 от Договора за ЕС, включително препоръки за отделните държави , както това се прави за икономическите политики, което ще бъде последвано от междупарламентарен дебат.Припомняме, чл. 2 от Договора за ЕС гласи: \"\".Този нов инструмент, съгласно резолюцията, може да бъде свързан с проектозаконодателството, предложено от Комисията, за защита на бюджета на ЕС при неспазване върховенството на закона.Според евродепутата Емил Радев този Механизъм ще замени Механизма за сътрудничество и проверка за България и Румъния и ще гарантира, че всички държави в Европейския съюз са оценявани еднакво, а не по политически или други пристрастия. \"Време е Европейската комисия да прояви смелост и да излезе със законодателно предложение\", каза Радев.Текстът на незаконодателната резолюция бе приет с вдигане на ръка. С нея приключва дебатът от пленарната зала от 23 октомври с първия заместник-председател на Европейската комисия Франс Тимерманс и Австрийското председателство на Съвета на ЕС.", "date": "2018.11.14", "title": "В ЕП обмислят нов мониторингов доклад за всички страни в ЕС"}
{"url": "https://news.bg/world/oon-otmeni-sanktsiite-i-embargoto-sreshtu-eritreya.html", "text": "ООН отмени санкциите срещу Еритрея след историческото мирно споразумение с Етиопия, съобщава АФП.Съветът за сигурност на ООН отмени санкциите срещу Еритрея, след като африканската държава сключи мирен договор с Етиопия и затопли отношенията с Джибути. Международната общност се надява това развитие да доведе до положителна промяна в Африканския рог.Съветът единодушно прие изготвена от Великобритания резолюция за отмяна на оръжейното ембарго, на всички забрани за пътуване, замразени активи и санкции срещу Еритрея.", "date": "2018.11.14", "title": "ООН отмени санкциите и ембаргото срещу Еритрея"}
{"url": "https://news.bg/int-politics/koruptsiyata-nanasya-udar-varhu-podkrepata-za-demokratsiyata-v-iztochna-evropa.html", "text": "Вярата на източноевропейците в демокрацията е намаляла, а германски изследователи смятат, че знаят причината за това - корупцията. - мозъчен тръст, чието седалище е в Кьолн, отбеляза, че подкрепата за демокрацията обикновено расте, колкото по-дълго хората живеят в такава система. Ала според проучването подкрепата за демокрацията се е сринала в бившите комунистически страни от Източна Европа от 2006 г. насам.За да обяснят разликата, изследователите са се позовали на данни, показващи, че размерът на корупцията в Източна Европа почти се е удвоил през същия период.\"Нарасналите преживявания на корупция в тези страни подкопават подкрепата за демокрацията\", изтъкват изследователите, допълвайки: \"Само при отсъствието на корупция опитът от демокрацията може да окаже пълно въздействие върху продемократичните нагласи.\"Данните, анализирани от изследователите, не винаги подкрепят техния пример. В Латвия например корупцията е на ниски равнища, но също така е налице и слаба подкрепа за демокрацията.Ала данните от множество други източноевропейски страни изглежда подкрепят тяхната хипотеза. Българите например съобщават както за високо равнище на корупция, така и за относително ниска подкрепа за демокрацията.В другия край на скалата, Германия отчита най-ниското равнище на корупция и най-високата подкрепа за демокрацията сред 34 страни.\"Тези резултати показват, че демокрацията не процъфтява от само себе си\", изтъкват изследователите, цитирани от \"Политико\".Те са предложили страните от Източна Европа да подобрят качеството на демократичните си институции. \"В противен случай всички трудно постигнати постижения биха могли лесно отново да бъдат загубени. Справянето с корупцията е една от главните стъпки в тази посока\", се посочва в проучването.", "date": "2018.11.14", "title": "Корупцията нанася удар върху подкрепата за демокрацията в Източна Европа"}
{"url": "https://news.bg/society/pernichani-otnovo-protestiraha-shestviya-i-v-drugi-gradove.html", "text": "Магистралите \"Люлин\" и \"Струма\" отново бяха блокирани при пътния възел \"Даскалово\", предаде БНР. За трета поредна вечер там се събраха перничани, за да изразят недоволството си от стандарта на живот. Стотици демонстранти отново поискаха оставката на правителството.Подстъпите към пътния възел бяха \"атакувани\" от различни страни, за да бъде запушен във всички посоки. Днешният протест премина под мотото \"Няма спирка до оставката на правителството. Всички заедно за България\".В 20.15 ч. протестиращите вдигнаха блокадата и пуснаха движението. Протестът премина без ексцесии със скандирания \"Оставка!\" и \"Мафия!\". Участниците в скандираха също \"Дайте ни властта!\" и \"Народовластие!\".На автомагистрала \"Люлин\" имаше гайдар, хвърляха се и пиратки. през блокадата бяха пропускани автомобили с деца и спешните случаи.Сградата на общинската и областната администрация на Перник беше обсадена от протестиращи граждани. След като свалиха с час по-рано блокадата на автомагистрала \"Люлин\" протестиращите се отправиха към центъра на Перник. За около половин час те обсадиха сградата на общината, която бе пазена от полиция. Протестиращите отново обявиха, че ще се борят докато не падне правителството и приканиха служителите на реда да свалят каските. Протестът приключи в 22:15 ч., след като полицаите свалиха каските си. Протестиращите ги аплодираха, чуха се възгласи \"Българи, юнаци!\", \"Браво, Перник!\" и \"Сърце и душа за България!\".Стотина души демонстрираха по главната улица на Сливен.Няколко десетки шестваха в Бургас с викове \"Мафия!\" и \"Оставка!\".В Габрово протестът срещу ниския стандарт на живот събра около 50 души. Пешеходното шествие затрудни за минути движението в центъра на града. Участниците призоваха управляващите да помислят за тези, които ги избират. Млади хора, недоволни от ниските доходи, поискаха достоен живот и бъдеще за децата си. \"Протестът вече не е за горивата, вече е за България\", обявиха недоволните.В Стара Загора над 100 души участваха в протестно шествие, което стигна до хотел, в който кметът Живко Тодоров даваше отчет за своята дейност. Протестиращите имаха разрешение за шествие, което тръгна от Градската градина, премина по бул. \"Митрополит Методий Кусев\", зави наляво по ул. \"Христо Ботев\", след което се насочи към хотела, в който кметът даваше своя отчет. Въпреки че нямаха разрешение за завой надясно, недоволните се насочиха към мястото, от което точно излизаха кметът Живко Тодоров, неговият екип, депутати от ГЕРБ и други политици от партията. Кметът застана лице в лице с недоволните старозагорци. Стигна се до размяна на реплики между него и протестиращите. Утре протестите в Стара Загора продължават.Тази вечер и в Ямбол се проведе протестно шествие, в което се включиха няколко десетки души.Протестите в Добрич тази вечер бяха отменени, след като кметът Йордан Йорданов предупреди, че те ще са незаконни без уведомление до общината. Организаторите обещаха да внесат уведомление утре, за да подновят демонстрациите.Във Велико Търново също бе обявено спиране на протестите до произнасянето на Комисията за защита на конкуренцията.", "date": "2018.11.14", "title": "Перничани отново протестираха, шествия и в други градове"}
{"url": "https://news.bg/int-politics/britanskoto-pravitelstvo-podkrepi-sporazumenieto-za-brekzit.html", "text": "Британското правителство подкрепи , договорен между Лондон и Брюксел.Новината беше огласена от премиера Тереза Мей, която в 21:20 ч. тази вечер излезе от правителствената сграда на \"Даунинг стрийт\" 10, за да направи изявление за пресата, предаде Би Би Си.\"Споразумението е най-доброто, което можеше да бъде договорено\", заяви Мей, като допълни, че колективното решение на кабинета е да го подкрепи.То категорично е в съзвучие с националния интерес и отговаря на ангажимента поет с референдума, посочи британският премиер.По думите й, с решението на кабинета ще бъдат защитени работните места на британците.Мей поясни, че споразумението за Брекзит ще бъде подложено на стриктен контрол и че при вземането на решението изборът е бил да се гради бъдеще за страната или обещанието, дадено с референдума, да претърпи провал.\"Категорично вярвам с ума и сърцето си, че това е решение, което по най-добрия начин защитава интересите на Обединеното кралство\", каза тя в заключение, след което се върна в сградата на правителството.Очаква се утре тя да запознае парламента със същността на документа.Междувременно в британските медии се появиха информации, че докато е траело заседанието на правителството, сред консерваторите се е обсъждала идеята да се внесе в парламента вот на недоверие срещу Тереза Мей. Журналистката от Би Би Си Лаура Кюнсбърг съобщи в Туитър, че е възможно това да стане още утре.За внасяне на вот на недоверие са необходими подписите на 48 депутати.През последните месеци Тереза Мей беше обект на постоянни атаки от страна привържениците на твърд Брекзит.От друга страна, в парламента недоволството срещу споразумението расте сред привържениците на различни партии. Противниците на Брекзит се надяват, че евентуален провал на Мей може да доведе до втори референдум и в крайна сметка Великобритания да остане в ЕС.", "date": "2018.11.14", "title": "Британското правителство подкрепи споразумението за Брекзит "}
{"url": "https://news.bg/crime/vinovniyat-za-smartta-na-18-godishniya-aleks-poluchi-20-g-zatvor.html", "text": "Окръжният съд в Русе призна за виновен обвиняемия за смъртта на 18-годишния Алекс Ангелов от Бяла, съобщи БНР.33-годишния му съгражданин Валентин Маринов беше осъден на 20 години затвор при първоначален строг режим.се разигра на 8 юли миналата година, пред дискотека в Бяла. При спречкване между две компании Алекс е паднал и е ударил главата си, откаран е в болница, където по-късно е починал.Тази сутрин пред съдебната палата в Русе се събраха близки и приятели на починалия младеж, които настояха за справедлива присъда.Решението на съда ще бъде обжалвано пред Апелативния съд, обяви адвокатът на осъдения Маринов.", "date": "2018.11.14", "title": "Виновният за смъртта на 18-годишния Алекс получи 20 г. затвор"}
{"url": "https://news.bg/int-politics/skandal-s-cheshkiya-premier-sinat-mu-se-ozoval-v-okupiraniya-krim.html", "text": "В Чехия се заговори за оставката на премиера Андрей Бабиш заради скандал с посещение на неговия син в Крим, съобщава изданието Novinky.cz.35-годишният Андрей Бабиш-младши, който сега живее в Швейцария, заяви пред изданието \"Seznam Zpravy\", че през миналата година против волята му е бил отведен в окупирания полуостров.Той споделя пред журналистите, че баща му е разпоредил да отведат там насила, за да го скрие от корупционен скандал. Бабиш-младши се е обадил в полицията и е обяснил, че става дума за отвличане.Той беше замесен заедно с баща си и с още няколко членове на семейството в т. нар. дело \"Щъркелово гнездо\", свързано със злоупотреба с евросредства. През 2008 г. семейството на премиера купи старинно имение с намерението да го преустрои в луксозен конферентен център. Реконструкцията беше оценена на 350 милиона крони, от които 50 милиона грант от ЕС по програма за подкрепа на дребния бизнес. Премиерът заяви, че няма нищо общо със скандала и че центърът \"Щъркелово гнездо\" принадлежи на децата му.По думите на Бабиш-младши, неговият баща е искал да го скрие от скандала. Ключова роля в насилственото му отвеждане в Крим са изиграли съпрузите Дита и Пьотр Протопопови, които са се ползвали с голямо доверие в семейството.\"Боя се от този човек. Жена му е психиатър.\" - споделя синът на премиера.\"Той ми каза: аз и баща ти ще направим всичко, за да те защитим\", допълва той.Министър-председателят отрича обвиненията на своя син и разказва съвсем различна версия на станалото, като твърди, че Бабиш-младши е психично болен и се нуждае от медицински грижи.По думите му, младият мъж е бил в Крим законно и изобщо не става дума за похищение.Той посочва, че синът му е бил хоспитализиран през месец юли 2915 г., след като полицията го намерила на автомагистрала D1.\"Откараха го в психиатрична болница. Тогава помолих да го преместят в Националния институт за психично здраве\", допълва премиерът.По думите му, именно там Бабиш-младши е срещнал лекарката Дита Протопопова.Бабиш-старши обвини журналистите в преднамерена атака, подготвена за националния празник 17 ноември. Той се ангажира, че ще разкаже по-подробно за случая в телевизионно предаване в неделя.На фона на скандала чешките социалдемократи, които са в коалиция с партията на премиера Бабиш - ANO, заговориха за оставката на премиера.Те смятат да организират среща с ANO и министър-председателя, за да чуят обясненията му по случая.В медиите се появиха информации, че те разглеждат възможността за доброволна оставка на Бабиш и замяната му с друг представител на неговата партия, който да сформира нов кабинет с подкрепата на същата коалиция.", "date": "2018.11.14", "title": "Скандал с чешкия премиер – синът му се озовал в окупирания Крим "}
