{"url": "https://news.bg/world/italiya-vyarva-v-edinstvoto-na-g-7.html", "text": " Това заяви новият италиански премиер Джузепе Конте, цитиран от ТАСС. Той написа това в профила си в \"Туитър\". Той благодари на Канада, където се проведе последната среща на врха, за приема.Също така пожела лидерите да се съберат отново в Биариц, където през следващата година трябва да се проведе следващата среща. Припомняме, че срещата в Канада протече бурно. Американският президент Доналд Тръмп не подписа финалното комюнике, след като бе оставен в изолация и отнесе критики за протекционизма. ", "date": "2018.06.11", "title": "Италия вярва в единството на Г-7 "}
{"url": "https://news.bg/regions/12-godishno-momche-se-udavi-na-severniya-plazh-v-burgas.html", "text": "Около 16 и 30 часа, 12-годишно момче се е удавило на Северния плаж в Бургас, не се уточнява от каква народност е детето, съобщава .Към момента информацията е, че детето е влязло със свои приятели в морето, но вълните са го завлекли навътре.По Южното Черноморие има мъртво вълнение, флаговете са червени и къпането е забранено. Туристите масово не спазват забраната и рискуват живота си, коментират спасители.  ", "date": "2018.06.11", "title": "12-годишно момче се удави на Северния плаж в Бургас"}
{"url": "https://news.bg/politics/sotsialniyat-ministar-biser-petkov-podade-ostavka.html", "text": "Премиерът Бойко Борисов прие оставката на министъра на труда и социалната политика Бисер Петков, съобщиха от Министерския съвет.В разговор с премиера, министър Петков заяви, че подава оставка поради невъзможността да овладее създалото се напрежение във връзка с исканията на родителите на деца с увреждания, пише в съобщението на МС.Малко по-късно една от майките на деца с увреждания, които протестират пред парламента заяви пред БНТ, че ако министър Петков не бъде върнат на поста, за да довърши преговорите си с тях, ще поискат оставка на правителството.Още през месец април имаше напрежение между предложените  (ТЕЛК) и хората, които тези промени засягат. По указание на премиера промените бяха изтеглени на 10 април 2018 г.Въпреки оттеглените нормативни документи хората с увреждания, които бяха решили да протестират, . Председателят на Съюза на слепите в България - Васил Долапчиев възмутено обясни, че по света няма подобно . Навсякъде индивидуално се оценява работоспособността. Той уточни, че на 1 март 2018 г. са връчили протестна нота на министъра на труда и социалната политика - Бисер Петков, и са напуснали Националния съвет за интеграция на хората с увреждания, където въпросните промени са обявени. Министърът отговори на протестната нота и изтъкна, че е изнесена невярна информация.През април  от промените. Изготвя се  за сънародниците ни със специални потребности.Припомняме, в три града вече има протест на родители на деца с увреждания. Първата палатка бе разпъната срещу . От тази сутрин .Тази сутрин в ефира на обществената телевизия социалният министър Бисер Петков заяви, че  в Евросъюза. \"Това е и предизвикателството - да се работи за повишаване на доходите. Основният начин за повишаване на доходите е чрез трудовата заетост\", обясни той.По време на среща в Бобов дол с миньорите от рудник \"Бобов дол\", които ще останат безработни, . Това стана по обяд на 11 юни 2018 г.По думите на министъра съществува и възможността миньорите да се преквалифицират и да потърсят работа в други сфери.", "date": "2018.06.11", "title": "Социалният министър Бисер Петков подаде оставка "}
{"url": "https://news.bg/int-politics/ispaniya-priema-koraba-s-629-migrani-otryazan-ot-italiya.html", "text": "Премиерът на Испания Педро Санчес обяви, че страната ще приеме спасителния кораб, изоставен в Средиземно море, за да помогне за избягване на хуманитарна криза.Санчес увери, че ще даде \"безопасно пристанище\" на кораба Aquarius и 629 мигранти на борда, след като Италия и Малта отказаха да допуснат кораба да акостира на техните пристанища.Агенцията за бежанците на ООН и Европейският съюз призоваха за бързо прекратяване на спора между двете страни.Санчес, който встъпи в длъжност преди седмица, заяви, че корабът ще хвърли котва във Валенсия.Мигрантите на борда на Aquarius са били качени от надуваеми лодки край бреговете на Либия през уикенда при шест различни спасителни операции.\"Наш дълг е да помогнем за избягването на хуманитарна катастрофа и да предложим безопасно пристанище на тези хора, за да изпълним задълженията си по отношение на правата на човека\", изтъкнаха от кабинета на Санчес.Сред спасените мигранти са 123 непридружени непълнолетни, 11 по-малки деца и седем бременни жени, уточниха от германската неправителствена организация SOS Méditerranée, която е организирала спасяването на мигрантите.Непълнолетните са между 13 и 17 години и идват от Еритрея, Гана, Нигерия и Судан.Новият вътрешен министър на Италия Матео Салвини отказа да допусне кораба до италианските пристанища, изтъквайки: \"Спасяването на човешки животи е дълг, превръщането на Италия в огромен бежански лагер обаче не е.\"\"Италия досега се огъваше и подчиняваше - този път ИМА НЯКОЙ, КОЙТО КАЗВА НЕ\", написа Салвини в \"Туитър\" с хаштаг \"затворени врати\".Салвини, който е лидер на крайнодясната партия \"Лига\", обеща по време на неотдавнашните парламентарни избори да предприеме твърда позиция срещу миграцията.Той настоя, че Малта трябва да приеме кораба Aquarius, но тя отказа с аргумента, че той попада под юрисдикцията на Италия.Италия е основната входна точка за мигранти, които прекосяват Средиземно море от Северна Африка до Европа.Салвини вече обяви, че обмисля действия срещу организации, които спасяват мигранти в морето. Той ги обвини, че са в таен сговор с трафиканти на хора.Вчера той подчерта, че Италия казва \"не на трафика на хора, не на бизнеса с нелегална имиграция\".", "date": "2018.06.11", "title": "Испания приема кораба с 629 миграни, отрязан от Италия"}
{"url": "https://news.bg/world/sasht-razshiriha-sanktsiite-sreshtu-rusiya-1.html", "text": "САЩ разшириха санкциите срещу Русия, съобщават \"Ройтерс\" и руски медии.Финансовото министерство на Съединените щати санкционира три физически лица и пет компании заради злонамерени кибердействия, включително предоставяне на материали и технологична подкрепа на разузнавателните служби на Русия.В съобщението на финансовия министър Стивън Мнучин се казва, че компаниите пряко са допринесли за усъвършенстване на подводните и кибервъзможности с работата си с Федералната служба за сигурност и следователно подриват безопасността и сигурността на САЩ и съюзниците им.Според РИА Новости под санкциите са попаднали Олег Чирков, Владимир Кагански и Александър Трибун. Всички те са свързани с компанията Дайвтехноцентр.В списъка също така са включени: Digital Security, научноизследователският институт \"Квант\", ERPScan и Embedi.САЩ твърдят, че те са свързани с Федералната служба за сигурност.Ограниченията са в съответствие с приетия през миналата година Закон за противодействие на противници на САЩ чрез санкции (CAATSA).", "date": "2018.06.11", "title": "САЩ разшириха санкциите срещу Русия"}
{"url": "https://news.bg/crime/zadarzhaha-dvama-kanaldzhii-i-irakchani-na-gkpp-kulata.html", "text": "Задържаха двама каналджии при опит да преведат нелегални имигранти през българо-гръцката граница.На ГКПП Кулата към 2 часа на 9 юни граничните полицаи спират лек автомобил, пристигащ от Гърция, управляван от български гражданин. При проверка в колата са открити иракски документи за самоличност. Граничните полицаи претърсват района на планината Беласица.В 8 и 30 часа граничен наряд от ГПУ-Петрич задържа в подножието на планината каналджията, също български гражданин, заедно с трима незаконни имигранти - мъж и две жени от Ирак. В чужденците са открити документи, издадени от гръцките власти.Четиримата, заедно с шофьора, са задържани в ГПУ-Петрич. Уведомена е районната прокуратура. Образувани са досъдебни производства, работата по случая продължава.", "date": "2018.06.11", "title": "Задържаха двама каналджии и иракчани на ГКПП Кулата"}
{"url": "https://news.bg/world/nyama-sdelka-za-imeto-sled-ednochasov-razgovor-mezhdu-tsipras-i-zaev.html", "text": "Премиерът на Македония Зоран Заев проведе едночасов телефонен разговор с гръцкия си колега Алексис Ципрас, но няма признаци двете страни да са сключили историческо споразумение за спора за името, информира Greek Reporter.По-рано днес Заев заяви, че са близо до постигане на споразумение за името.В съобщение на пресслужбата на гръцкия премиер се казва, че двамата са провели едночасов разговор днес следобед.Според \"Катимерини\" разговорът е проведен в \"добра атмосфера\".Уточнява се, че друг телефон разговор е заплануван за утре сутринта.По информация на МИА, позовавайки се на македонското правителство, двамата са разговаряли по останалите неуточнени въпроси и са разгледали няколко идеи за решение на спора за името на Македония.Атина е помолила Скопие да премахне всички членове в конституцията на Македония, които се възприемат като иредентистки и приеме новото име да е erga omnes ( цялостна употреба - двустранна, международна и вътрешнополитическа - Бел. ред.).Според непотвърдена информация Заев ще се срещне с канцлера на Германия Ангела Меркел в сряда и ще представи пред нея предложения за разрешаване на спора.През миналата седмица гръцкият външен министър, който е провел 90-минутна среща с Ципрас по-рано днес, заяви, че очаква спорът за името да бъде разрешен скоро, като вариантите са \"Нова Македония\", \"Горна Македония\" и \"Северна Македония\".", "date": "2018.06.11", "title": "Няма сделка за името след едночасов разговор между Ципрас и Заев"}
{"url": "https://news.bg/int-politics/turtsiya-shte-presushi-teroristichnoto-blato-v-irak-obyavi-erdogan.html", "text": "Президентът на Турция Реджеп Тайип Ердоган обяви, че турски изтребители са ударили планините Кандил в Ирак, където обявената извън закона Кюрдска работническа партия (ПКК) поддържа свое седалище, съобщава \"Асошиейтед прес\".Говорейки по време на предизборен митинг, Ердоган изтъкна, че около 20 бойни самолета са ударили Кандил, разрушавайки 14 \"важни позиции\" на ПКК. Той не е уточнил кога са били извършени ударите, но обещал, че подобни операции ще продължат.\"Целта ни е да пресушим най-голямото от блатата на терористите. Предотвратяваме превръщането на Кандил в заплаха и източник на терор\", подчерта турският държавен глава.Турция извършва чести въздушни нападения по лагери на кюрдски екстремисти в Северен Ирак. Официални лица заявиха, че турски войници, разположени в Северен Ирак, могат да атакуват крепостта на бунтовниците.ПКК провежда въоръжен бунт срещу турската държава от повече от три десетилетия. В конфликта загинаха хиляди хора.", "date": "2018.06.11", "title": "Турция ще пресуши терористичното блато в Ирак, обяви Ердоган"}
{"url": "https://news.bg/regions/katastrofa-kray-kazanlak-se-razmina-po-chudo-bez-zhertvi.html", "text": "Катастрофа край Казанлък по чудо се размина без жертви, предаде пресцентъра на ОДМВР-Стара Загора.Четирима души са ранени, но състоянието им не е тежко. Кола се е обърнал по таван пътя Стара Загора-Казанлък. В нея са пътували четирима души. Има и две деца. Сигналът за инцидента е подаден в 15.50 часа. Няма затруднения в движението.", "date": "2018.06.11", "title": "Катастрофа край Казанлък се размина по чудо без жертви "}
{"url": "https://news.bg/world/sasht-i-izrael-se-opitvat-da-predizvikat-razriv-mezhdu-palestintsite-i-arabskite-monarhii.html", "text": "Премиерът на Израел Бенямин Нетаняху и Белият дом работят за забиване на клин между палестинците и държавите от Персийския залив.Тази информация съобщава израелското издание \"Аарец\", позовавайки се на \"Ню Йоркър\".В материал на американското списание се отбелязва, че администрацията на Доналд Тръмп работи с Нетаняху за създаване на напрежение между арабските държави и палестинците. Списанието описва отношенията между Вашингтон и палестинците, които рязко се влошиха след решението на Тръмп да признае Йерусалим за столица на Израел.Посочва се, че мирният план на Белия дом, който най-вероятно ще бъде много по-близък до позициите на израелското правителство в сравнение с предишните американски планове, може да бъде използван от Нетаняху да раздели арабските монархии и палестинците.Министър-председателят на еврейската държава очаква палестинците да отхвърлят плана на Тръмп, а арабските държави да го подкрепят и да се дистанцират от палестинското ръководство, докато в същото време се сближат с Израел, тъй като поддържат еднаква позиция за Иран като основна заплаха в региона.Според информацията администрацията на бившия президент на САЩ Барак Обама е подозирала, че Нетаняху е провел тайни срещи с държавите от Персийския залив в Кипър през 2015 г. като част от опит за организиране на съвместна стратегия срещу Иран. Нетаняху наистина е посетил Кипър преди три години, но не се разкриват подробности за подобни срещи.", "date": "2018.06.11", "title": "САЩ и Израел се опитват да предизвикат разрив между палестинците и арабските монархии"}
{"url": "https://news.bg/world/beliyat-dom-razkri-podrobnosti-za-sreshtata-tramp-kim-chen-un.html", "text": "Белият дом разкри още подробности за предстоящата среща между президента на САЩ Доналд Тръмп и лидера на КНДР Ким Чен-ун, информира сингапурският вестник \"Стрейт таймс\".Тръмп ще се срещне с Ким Чен-ун във вторник в 09,00 часа местно време (около 04,00 часа българско време).Те ще разговарят насаме около 45 минути, а след това към двустранната среща ще се присъединят представители на двете делегации. Преговорите ще завършат с работен обяд.Тръмп се очаква да даде пресконференция в 16,00 часа местно време.По-рано Белият дом съобщи, цитиран от АП, че Тръмп планира да напусне Сингапур във вторник вечерта. Администрацията допълва, че той ще говори пред медиите след срещата си с Ким и ще отлети за САЩ около 20,00 часа. Президентът се очакваше да напусне Сингапур в сряда сутринта.", "date": "2018.06.11", "title": "Белият дом разкри подробности за срещата Тръмп-Ким Чен-ун"}
{"url": "https://news.bg/world/desetki-zaginali-pri-us-udari-v-siriya.html", "text": "Най-малко 18 души са загинали при американски удари в североизточната част на Сирия, предадоха световните информационни агенции. Сред тях има жени и деца. Ударено е било училище. Мишената са били позиции и членове на терористична групировка. Става въпрос за етнически кюрди сред загиналите. Те са бежанци, потърсили спасение от \"Ислямска държава\".Междувременно, жертвите на руските удари от уикенда в Идлиб вече са повече от 40 души. Идлиб остава най-големият населен район в Сирия, контролиран от бунтовниците. През последните години десетки хиляди бойци и цивилни избягаха там от части от страната, които армията отвоюва обратно с помощта на Русия и Иран.", "date": "2018.06.11", "title": "Десетки загинали при US удари в Сирия "}
{"url": "https://news.bg/world/devetima-raneni-pri-avtobusna-katastrofa-v-germaniya.html", "text": "Най-малко деветима души са били ранени при автобусна катастрофа в Германия, предадоха световните информационни агенции. Двама от ранените са в тежко състояние. Става въпрос за чуждестранни ученици, чийто автобус е катастрофирал. Уточнява се, че те са британци. Пострадалите са на възраст между 13 и 15 години. Друг шофьор е загубил контрол над колата си и се е блъснал в училищния автобус. Той също е сред ранените. Мъжът е 90-годишен. Полицията изяснява случая. ", "date": "2018.06.11", "title": "Деветима ранени при автобусна катастрофа в Германия "}
{"url": "https://news.bg/regions/gorya-pokriva-na-uchilishte-vasil-levski-v-shumen.html", "text": "Горя част от покрива на Средното училище \"Васил Левски\" в Шумен, съобщи БНР. Сигналът е подаден около 16,30 часа.Учениците са евакуирани. Улиците около учебното заведение са затворени. На място има три пожарни коли, линейка и полицаи.Според директора на училището Юлия Христова се е запалила хидроизолацията. След като огънят бъде загасен, ще преценяваме дали утре в сградата ще може да има занятия, допълни тя.В училището се прави ремонт по оперативна програма \"Региони в растеж\". Той включва и хидроизолация на покрива на училището, информира Нова телевизия.", "date": "2018.06.11", "title": "Горя покрива на училище \"Васил Левски\" в Шумен"}
{"url": "https://news.bg/world/shinas-da-zhivee-kravata-penka-koyato-napusna-i-se-varna-v-es.html", "text": "С шеговит коментар по темата \"българската крава Пвнка\" излезе Европейската комисия. Това бе направено от говорителя Маргаритис Схинас в изявление от днес. \", заяви той.Пропомняме, че изследванията, направени на животното, са показали, че то е здраво.Кравата нелегално премина българо-сръбската граница и престоя около 15 дни в странство. Първите изявления на здравните власти предвиждаха, че тя ще бъде умъртвена.   Кравата доби световна известност, след като нейният стопанин направи публично оплакване. Дори легендата от \"Бийтълс\" Пол Маккартни поиска кравата Пенка да бъде оставена жива. В защита на чифтокопитното имаше подписка с международно участие.", "date": "2018.06.11", "title": "Схинас: Да живее кравата Пенка, която напусна и се върна в ЕС"}
{"url": "https://news.bg/politics/karakachanov-trite-vida-vaorazheni-sili-da-se-modernizirat-ednovremenno.html", "text": "Модернизацията на трите вида въоръжени сили - Военновъздушни, Сухопътни и Военноморски - трябва да върви в комплект, а не да се дава приоритет на някои от тях. Това заяви военният министър Красимир Каракачанов пред БНТ.В коментар за проекта за нова бойна машина за Сухопътни войски той уточни, че ще се закупи лиценз, за да могат те да се произвеждат в България. Така част от парите, отделени за машините, ще останат в България. По думите на военния министър,  на бойните машини.Каракачанов бе ясен, че не подобава да предлагат военна техника, която е близо до края на експоатационния си живот, но не каза подробности. \"Само съм казал, че такава техника няма да закупуваме. При предишния конкурс за военните самолети имаше предложение за самолети, които бяха по-стари от нашите МиГ-ове\", заяви министърът.Каракачанов благодари на опозицията, че е подкрепила проекта за модернизация на армията.\"Не е въпросът, че НАТО го иска. Честно казано, ако НАТО искаше нещо, което не отговаря на нашия интерес или на нашите възможности, щях да кажа: \"Това не е правилно, това не е по нашите възможности\". Закъснели сме, истината е, че въоръжението ни не е руско, а е съветско\", каза Каракачанов.Според военния министър дори с необходимите средства за модернизация, тя може да отнеме години. Според него, най-рано след две години може да се видят нови самолети за ВВС.Няма \"турски самолети, които охраняват нашето въздушно пространство\", каза Каракачанов и допълни, че до момента в мисията \"Еър полисинг\" са участвали единствено италианските ВВС. Той напомни, че съвместната охрана се извършва след покана към съюзник от страна на България, но има споразумения със страните-съседки за навлизане в тяхното въздушно пространство, ако се преследва нарушител.Ако български самолет преследва нарушител и се наложи да навлезе в пространството на друга държава - Румъния, Гърция или Турция - това означава, че с предварителното споразумение означава, че нашият самолет няма да бъде преследван, преследвайки нарушителя, каза той.Каракачанов допълни, че според това споразумение самолети на съседните ни съюзни държави също имат право да навлизат в нашето въздушно пространство при същите обстоятелства. Според военния министър реклама на армията е винаги необходима.", "date": "2018.06.11", "title": "Каракачанов: Трите вида въоръжени сили да се модернизират едновременно"}
{"url": "https://news.bg/world/daymler-izteglya-774-000-mertsedes-a-v-evropa-zaradi-softuerni-problemi.html", "text": "Изтеглят се от продажба около 300 000 леки коли \"Мерцедес\" заради софтуерни проблеми. Това са съобщили от германското транспортно министерство, цитирани от \"Ройтерс\".Решението вече е било изпратено на компанията \"Даймлер\"Около 800 000 коли от марката се изтеглят в цяла Европа. Причината е в неоторизиран софтуер, който подавал грешни данни за вредните емисии на автомобила. Това, според властите, е манипулация. Припомня се скандалът \"Дизелгейт\", който уличи редица компании в заобикаляне на екомерките и наложи подобни заповеди за изтегляне на стотици хиляди коли. ", "date": "2018.06.11", "title": "\"Даймлер\" изтегля 774 000 \"Мерцедес\"-а в Европа  заради софтуерни проблеми "}
{"url": "https://news.bg/world/na-ostrova-s-predlozhenie-za-razreshavane-na-problema-s-bezdomnitsite-za-10-g.html", "text": "Великобритания може да разреши проблема с бездомниците в рамките на 10 г., ако правителството приеме определени политики.Тази позиция изрази благотворителната организация Crisis, която помага на бездомни хора, информира БиБиСи.В нов доклад Everybody In: How To End Homelessness In Great Britain организацията представя всеобхватен план за превръщане на проблема с бездомниците в \"нещо от миналото\". Crisis подчерта, че 100 500 социални жилища ще са необходими на година през следващите 15 г.\"Не трябва да бъдем общество, което просто приема бездомните като \"тъжен житейски факт\"...не трябва да бъде по такъв начин\", каза Джон Спаркъс от Crisis.Организацията е изчислила, че в момента в Англия, Уелс и Шотландия има 236 000 бездомници, включително и тези, които живеят в неподходящ временен подслон.Докладът е одобрен от експерти по света.Коментирайки доклада на Crisis, правителството отбеляза, че е ангажирано за изкореняване на проблема с бездомниците.Говорител на британското правителство съобщи, че са инвестирани повече от 1,2 милиарда британски лири за разрешаване на всичките му форми.", "date": "2018.06.11", "title": "На Острова с предложение за разрешаване на проблема с бездомниците за 10 г. "}
{"url": "https://news.bg/world/dezertyor-ot-vvs-na-sasht-arestuvan-sled-35-godini.html", "text": "Мъж, който е дезертирал от военновъздушните сили на САЩ през юли 1983 г., е бил арестуван в американския щат Калифорния, обявиха американските военни, цитирани от американските медии.Капитан Уилям Хауърд Хюз младши, който има достъп до строго секретна информация, последно е бил видян да изтегля 28 500 долара от банковата си сметка на 19 различни места в Ню Мексико.Мъж, който твърдял, че е Бари О\"Биърн, е бил разпитан по-рано този месец от разследващи паспортна измама.Притиснат от несъответствия, мъжът е заявил, че истинското му име е Уилям Хюз.Той твърдял, че е бил депресиран от това, че е бил част от военновъздушните сили, така че избягал и създал фалшива самоличност. Оттогава той е живял в Калифорния.Капитан Хюз понастоящем е задържан във военновъздушната база \"Травис\" в Калифорния.По времето на изчезването си той току-що се е бил върнал от Холандия, където е работил с офицери от НАТО.Заради достъпа му до класифицирана информация, той е бил обявен за беглец и е бил в списъка на седемте най-издирвани лица от военновъздушните сили на САЩ.", "date": "2018.06.11", "title": "Дезертьор от ВВС на САЩ арестуван след 35 години"}
{"url": "https://news.bg/politics/evropa-da-zashtiti-interesa-na-firmite-si-prizova-pavlova.html", "text": "480 000 са фирмите у нас. Около 400 000 от тях са малки и средни предприятия. Това стана ясно по време на Европейски парламент на предприятията 2018. Динамичният свят, в който живеем, изисква бързи решения, смята министърът по европредседателството Лиляна Павлова. По думите й страната ни е доказала, че може да е модератор дори и по трудни теми. Според нея се нуждаем повече от всякога от сигурност и стабилност.Оценката на Лиляна Павлова за бюджета на ЕС за следващия програмен период е, че това е една добра рамка за преговори.Важно е Европа да не е догонваща, а в крак с новите технологии, както си пожелава тя. Министърът се обяви за защита на личните данни на потребителите в единния цифров пазар. Към 2020 г. 8 от 10 работни места ще изискват цифрови умения. Затова са важни инвестициите в дигитални умения. Европа трябва да защити интереса на предприятията си срещу протекционистичните действия на някои от големите търговски партньори на общността.Вицепремиерът и външен министър Екатерина Захариева посочи, че трябва в образованието да се развива предприемаческия дух. Тя се обяви за учене през целия живот. Всички образователни системи са изправени пред предизвикателството как да отговорят на вечно променящия се свят. Трябва да се събудим и да разберем, че Европа не е света, посочи Захариева.", "date": "2018.06.11", "title": "Европа да защити интереса на фирмите си, призова Павлова"}
{"url": "https://news.bg/economics/balgarskite-firmi-se-podgotvili-za-brekzit.html", "text": "Не са много българските фирми, които се притесняват от Брекзит. Това каза пред журналисти председателят на БТПП Цветан Симеонов. По думите му отдавна е имало сигнали за такива намерения за Великобритания и затова българският бизнес е проучил въпроса.Без съмнение обаче това ще бъде двустранно неизгодна тази стъпка, коментира Симеонов.Във връзка с последната среща на Г - 7 за Иран, Симеонов поясни, че всички преговори са по-добри отколкото едностранните мерки. В този смисъл, колкото и да не е с крайно детайлно разписани документи, и срещата на Г - 7 има своето значение, според него.Голямата част от участниците показаха, че на тях не им е безразлична свободата на търговията в световен мащаб, каза Симеонов и прогнозира, че нещата постепенно ще се успокоят.Докато големите страни се противопоставят в известна степен, останалите като Китай, и Индия работят доста по-конструктивно и гъвкаво. Ако не си даваме сметка за това, един ден може да се окажем след тях, подчерта Цветан Симеонов.По-късно на среща на Европейския парламент на предприятията 2018 той изтъкна, че България не смята да напусне ЕС. Общността обаче трябва да се реформира, по думите му. Той настоява Европа да остане водеща икономика в света. Европа трябва да е по-динамична и по-бързо да взема решения.", "date": "2018.06.11", "title": "Българските фирми се подготвили за Брекзит"}
{"url": "https://news.bg/world/prodalzhavat-protestite-v-sarbiya-sreshtu-tsenite-na-gorivata.html", "text": "Шофьори и фермери в Сърбия продължават протестите заради увеличените цени на горивата, информира IBNA.В Нови Сад протестиращи шофьори блокираха трафика на натоварени кръстовища за повече от 3 часа, докато в Белград за 15 минути демонстранти блокираха магистралата. Протестите са организирани чрез социалните мрежи. Те се провеждат и в други градове.През миналия петък в цялата страна бяха организирани демонстрации, които предизвикаха задръствания и принудиха хората да се движат пеша вместо да използват обществения транспорт.Цената на горивото достигна 1,3 евро - най-високата на Западните Балкани.В неделя сръбският президент Алекснадър Вучич коментира, че протестите са \"политически\", вдъхновени от лидерите на опозицията. В същото време той увери, че властите позволяват организирането на протести, но \"без да нарушават закона\".Вътрешният министър Небойша Стефанович заяви, че правителство винаги е готова да преговаря за всичко с всеки, но не и под натиска на улицата.", "date": "2018.06.11", "title": "Продължават протестите в Сърбия срещу цените на горивата "}
{"url": "https://news.bg/int-politics/iran-predupredi-kim-ne-vyarvay-na-tramp.html", "text": "Иран обяви, че Северна Корея трябва да бъде предпазлива в преговорите с американския президент Доналд Тръмп след изтеглянето от историческото ядрено споразумение от 2015 г. между Техеран и световните сили, съобщава \"Асошиейтед прес\".Говорителят на иранското външно министерство Бахрам Гасеми коментира, че Северна Корея трябва да подходи към срещата с Тръмп утре (12 юни) със \"съзнание\". По думите му, Иран гледа на Тръмп и САЩ с \"голям песимизъм\", посочвайки, че те са известни с \"отказването от договорите и нарушаването на ангажиментите си\".Тръмп неотдавна изтегли САЩ от ядреното споразумение с Иран, което предишната администрация на Барак Обама договори с Иран, Великобритания, Франция, Германия, Китай и Русия. Споразумението изисква Иран да ограничи обогатяването на уран в замяна на облекчаването на международните санкции.Тръмп обяви възстановяването на американските санкции, докато лидерите на Европейския съюз се опитват да съхранят споразумението.Президентът на САЩ ще се срещне със севернокорейския лидер Ким Чен-ун в Сингапур във вторник.", "date": "2018.06.11", "title": "Иран предупреди Ким: Не вярвай на Тръмп"}
{"url": "https://news.bg/crime/sadat-potvardi-2-4-g-zatvor-za-zhenata-blasnala-katadzhiya-v-plovdiv.html", "text": "Потвърдиха присъдата от 2,4 г. затвор за жената, която блъсна пътния полицай Делян Палазов в Пловдив. Инцидентът стана на 13 май 2017 г. Апелативният съд в Пловдив потвърди присъдата на Окръжния съд от 2,4 години затвор за Катя Лерца, съобщи bTV.Осъдената Катя Лерца е лишена и от правото да шофира за срок от 4 години. В решението си апелативните магистрати са посочили, че категорично не приемат тезата на защитата за съпричиняване на катастрофата от страна на убития полицай.Малко преди удара Катя Лерца е управлявала джипа си с близо 90 километра в час, при ограничение от 50 километра.В решението си съдиите са посочили, че категорично е опровергана тезата на защитата за съпричиняване на катастрофата от страна на полицая. В момента, в който е бил прегазен, Делян Палазов е спирал за проверка друг автомобил, който е бил пред колата на подсъдимата.Според Апелативния съд катаджията от достатъчно голямо разстояние е подал знак със стоп-палка и реално е бил видим за Катя Лерца.Апелативният съд отхвърли искането за условно наказание.Припомняме, на 13 май 2017 година Лерца  в Пловдив. Заради трагедията бе . Тя призна всички факти по делото и поиска процесът срещу нея да се гледа по съкратена процедура.41-годишната жена беше  в размер на 6 000 лева. Тя беше лишена и от правото да шофира за срок от 1 година, но въпреки това наскоро жената беше хваната отново зад волана. Причината е, че в  книжката.", "date": "2018.06.11", "title": "Съдът потвърди 2,4 г. затвор за жената, блъснала катаджия в Пловдив"}
{"url": "https://news.bg/world/ekspert-robotite-ubiytsi-shte-sashtestvuvat-samo-ako-nie-sme-tolkova-glupavi-za-da-im-pozvolim.html", "text": "Разпространяващата се идея за роботи убийци и унищожение на човечеството е холивудска фантазия и отвличане на вниманието от по-належащи дилеми, които интелигентните машини представляват в обществото.Това мнение изрази един от най-влиятелните компютърни учени във Великобритания сър Найджъл Шадболт, професор по компютърни науки в Оксфордския университет, пише \"Гардиън\".Шадболт прогнозира, че изкуственият интелект ще донесе огромни ползи на човечеството, ще революционизира диагностицирането и лечението на рак, ще трансформира образоването и трудовия пазар.Ако се появят проблеми, смята той, те няма да са заради съзнаващи машини, които неочаквано са се превърнали в такива като сценария с филма \"Терминатор\".Ясно е, че опасността няма да е в резултат на това, че роботите са решили да ни изтласкат и е започнала революция на роботите, подчерта Шадболт.\"Ако има роботи убийци, ще се случи, защото сме достатъчно глупави, за да им дадем инструкциите или софтуер да го направят, без да имаме човек в цикъла на решенията\", изтъкна професорът.Шадболт направи коментара преди началото на конференцията CogX в Лондон, на която редица водещи фигури представят последното развитие на изкуствения интелект и потенциалното му влияние.Юрген Шмидхубер, германски специалист в областта на изкуствения интелект, също отхвърли идеята, че изкуственият интелект може да доведе до гибел на човечеството.\"Развлекателната индустрия е силна във вкарването на тези идеи във вашите глави, но действително сюжетът на тези филми е наистина глуповат\", смята Шмидхубер.Той се позовава на \"вътрешния търговски натиск\" към компаниите да създават приятелски настроен към човека изкуствен интелект., обясни той позицията си.По-рано Илън Мъск, изпълнителен директор на \"Тесла\", предупреди, че интелигентните машини представляват екзистенциален риск за човечеството.", "date": "2018.06.11", "title": "Експерт: Роботите убийци ще съществуват само ако ние сме толкова глупави, за да им позволим"}
{"url": "https://news.bg/crime/bdzh-otricha-de-se-e-zapalil-lokomotiv.html", "text": "БДЖ информират, че техен влак не се е подпалвал. Съобщението от държавната железница идва в отговор на медийни публикации за запалила се мотриса на влак от Пловдив за Панагюрище.Дружеството категорично заявява, че тази информация не отговаря на истината. Спекулациите създавали грешна нагласа в обществото, изтъкват от железницата.Причината за суматохата бил прегрял дизелов двигател. От БДЖ информират, че около 15:15 часа на 10 юни 2018 г. в участъка между гарите Съединение и Панагюрище, близо до спирка Смилец, локомотивният машинист на пътническия влак от Пловдив за Панагюрище е усетил остра миризма. Машинистът е спрял влака и тогава персоналът от композицията е забелязал дим, излизащ от дизеловия двигател на мотрисата.От дружеството сочат, че вероятната причина за прегряването на локомотива. Машината е охлаждана с два пожарогасителя.Служителите от влака са извели пътниците от съображения за сигурност. До спирка Смилец всичките 25 пътници са превозени с високопроходима техника на Национална служба \"Пожарна безопасност и защита на населението\". За пътниците е осигурен автобус от спирка Смилец до Панагюрище, който е пристигнал на място в 17:20 ч.", "date": "2018.06.11", "title": "БДЖ отрича де се е запалил локомотив"}
{"url": "https://news.bg/crime/arestuvaha-24-godishen-prebil-54-godishen-v-selo-dolno-sahrane.html", "text": "Арестуваха за 72 часа мъж, участвал в бой в село Долно Сахране, община Павел баня. Инцидентът е станал на 9 юни 2018 г. Сигналът за бой между двама мъже в село Долно Сахране, е получен в МВР-Казанлък, съобщиха от МВР.Очаква се Окръжна прокуратура-Стара Загора да внесе искане в съда за постоянен арест.Двама мъже - на 24 г. и на 25 години пиели алкохол на пейка, когато към тях се приближил 54-годишен мъж, също бил употребил алкохол. Възникнал скандал, който прераснал в бой. 24-годишният мъж нападнал приближилия се 54-годишен мъж, като го съборил на земята и започнал да му нанася удари в ръце и крака. Вследствие на множеството удари, 54-годишният мъж изпаднал в безпомощно състояние.На място е изпратен екип на спешна медицинска помощ, които транспортирали пострадалия до МБАЛ - Стара Загора. Пострадалият е починал по пътя в линейката. Младият мъж, пребил починалия, е имал 2,70 промила алкохол в кръвта.Образувано е досъдебно производство, по което е привлечен обвиняемият.Назначени са и се извършват множество експертизи - съдебно-медицинска на пострадалия, психолого - психиатрична експертиза, разпитани са свидетели. За това престъпление обвиняемият може да получи затвор от 10 до 20 години.", "date": "2018.06.11", "title": "Арестуваха 24-годишен, пребил 54-годишен в село Долно Сахране"}
{"url": "https://news.bg/int-politics/sasht-podgotvyat-provokatsiya-s-himicheska-ataka-v-siriya-obyavi-rusiya.html", "text": "Свободната сирийска армия и спецчасти на САЩ се подготвят да извършат провокация с използването на бойни отровни вещества в сирийската провинция Дейр ез Зор в източната част на страната. Това обяви говорителят на руското военно министерство Игор Конашенков, цитиран от руските медии.\"Според информацията, получена чрез три независими канала в Сирия, командването на т. нар. Свободната сирийска армия с помощта на военнослужещи от американските специални сили подготвят сериозна провокация с използването на токсично вещество в провинция Дейр ез Зор\", уточни Конашенков и допълни, че постановката целяла да изглежда така, че все едно е извършена от сирийското правителство срещу цивилно население.Според източниците на руските военни инсценировката щяла да бъде записана на видео, за да служи като предлог за нови въздушни удари на оглавяваната от САЩ коалиция срещу силите, лоялни на правителството на Башар Асад и оправдание за настъпление на бойци на източния бряг на река Ефрат.Конашенков добави, че такива провокации са \"неприемливи\" и имат дестабилизиращ ефект върху региона.Русия не за първи път отправя подобни обвинения. На 4 април в град Дума в Източна Гута беше извършена химическа атака, заради която десетина дни по-късно САЩ, Франция и Великобритания удариха с ракети военни обекти в Сирия. Руснаците твърдят, че изобщо не е имало химическа атака, а всичко било инсценировка за \"натапянето\" на Асад. ", "date": "2018.06.11", "title": "САЩ подготвят провокация с химическа атака в Сирия, обяви Русия"}
{"url": "https://news.bg/world/blizo-sme-do-sporazumenie-s-atina-za-imeto-opovesti-zaev.html", "text": "Премиерът на Македония Зоран Заев заяви, че Атина и Скопие финализират усилията за постигане на компромис в дългогодишния спор за името, който е причина за обтегнатите отношения между двете държави от десетилетия, информира \"Катимерини\".Заев потвърди разпространената от гръцки медии новина, че днес ще проведе телефонен разговор с гръцкия си колега Алексис Ципрас за постигнатия до момента напредък. Той подчерта, че двете страни продължават комуникациите и разглеждат различни стратегии за разрешаване на спора.\"\", каза той пред македонска медия и изрази оптимизъм, че това ще се случи преди срещата на върха на ЕС на 28-29 юни.", "date": "2018.06.11", "title": "Близо сме до споразумение с Атина за името, оповести Заев"}
{"url": "https://news.bg/society/manolova-iska-minyorite-da-se-pensionirat-na-45-g.html", "text": "Омбудсманът Мая Манолова изпраща писмо до председателя на Народното събрание и до ръководствата на всички парламентарни групи с молба за среща, на която заедно със съкратените миньори от последния подземен рудник за добив на въглища у нас \"Бобов дол\" да потърси съдействие за разрешаване на проблема с тяхното пенсиониране. Предложението е миньорите да се пенсионират на 45-годишна възраст при определен трудов стаж, стана ясно на среща между Манолова с миньори от рудник Бобов дол, които предстои да бъдат съкратени.Манолова изрази недоумение защо нито един депутат не се е ангажирал да внесе изготвените от нея и входирани на 8 януари в Народното събрание предложения, които целят връщане на старото състояние на законодателството, което ще позволи на миньори с над 10 години трудов стаж и навършени 45 години и шест месеца, да се пенсионират нормално.\"Много се надявам, че до 31 юли 2018 г., когато приключва тази пленарна сесия ще се намери депутат, който да внесе законът, защото тези предложения ще дадат възможност на хората да се пенсионират и да продължат достойно живота си\", коментира Манолова.Припомняме, от своя страна Министерството на труда и социалната политика ще окаже съдействие на освободените миньори от Бобов дол. Ведомството ще помогне на тези от тях, които ще бъдат уволнени, да си намерят нова работа, изтъкна министър Бисер Петков.\"На ниво община вече вървят разговори с инвеститори, с цел предложения за работа към миньорите. Кодексът за социално осигуряване предвижда един привилегирован режим за пенсиониране на полагащите подземен труд\", каза министър Петков.Припомняме, . От тях 80 имат стаж за пенсия. Ако няма промени в закона, пенсионирането им би се очаквало след 10-12 години. Миньорите заплашват с протест пред парламента.Те са получили подкрепа и от кмета на града Елза Величкова, която обясни, че има договореност с белгийска фирма, която да наеме 300-400 души от мъжката работна ръка. Общинската управа на Бобов дол се обяви категорично против съкращенията и ликвидирането на отрасъла.Бюрото по труда обяви, че съкращенията на миньорите започват от средата на месец юли.Изпълнителният директор на Агенцията по заетостта Драгомир Николов също участва в работната среща с ръководството на \"Въгледобив Бобов дол\" ЕООД.Николов обясни, че към момента 230 са свободните работни места на територията на бюрата по труда в Дупница и Кюстендил, подходящи за лицата, които ще бъдат съкратени. Агенцията по заетостта има план за действие, който цели минимизиране на щетите. В него влиза организиране на ежедневни срещи на място във \"Въгледобив Бобов дол\" ЕООД.Драгомир Николов обясни, че планът включва и пренасочване към нови работни места без да бъде прекъсвана трудовата заетост на съкратените миньори.", "date": "2018.06.11", "title": "Манолова иска миньорите да се пенсионират на 45 г."}
{"url": "https://news.bg/int-politics/mediyna-gramotnost-sreshtu-onlayn-dezinformatsiyata-predlaga-gabriel.html", "text": "Качеството на информацията е от съществено значение за способността на гражданите да правят информиран избор за собствения си живот и за обществата, в които живеят. Плурализмът изисква медиите да бъдат свободни, разнообразни, независими, за да могат да изпълняват ценната си роля на пазители на демокрацията.Свободата на медиите и плурализмът са изложени на риск днес и споделена отговорност е да увеличим усилията си запазване на нашите демокрации, коментира българският комисар по цифровата икономика и общество Мария Габриел при откриването на Глобалния медиен форум в Бон, организиран от Дойче Веле. Форумът обединява десетки водещи фигури от областта на журналистиката, цифровите медии, политиката, бизнеса, гражданското общество и академичните среди.Мария Габриел коментира, че новите технологии са ускорили информационните потоци, което води до увеличаване обема на съдържанието, но не непременно на неговото качество. Някои платформи са възприели функциите на медии и създават и разпространяват съдържание, но понякога без да възприемат и редакционните рамки на медиите. Тази трансформация е допринесла за влошаване на начина, по който се възприема журналистиката в държавите-членки.Българският еврокомисар обяснява положителната страна на цифровата трансформация, като появата на съвместната разследваща журналистическа общност, често с високо качество, и на журналистически мрежи. Тази година ще бъдат стартирани три пилотни проекта за качествена журналистика с общ бюджет от 2,2 милиона евро.Новата програма \"Цифрова Европа\", която Мария Габриел предлага, включва редица дейности в подкрепа на медийния сектор.По отношение на дезинформацията онлайн, тя представи европейската стратегия за борба с явлението, която се основава на широко сътрудничество между държавите членки, онлайн платформите, рекламодателите, журналисти, медийни групи, проверители на факти.\"Онлайн платформите могат да бъдат използвани за разпространение на дезинформацията в такъв мащаб, скорост и прецизност, че нашите демокрации са изправени пред безпрецедентен феномен. Да се подобри прозрачността по отношение на произхода на информацията и начина, по който тя се създава, спонсорира и разпространява, да се насърчава разнообразието на информация и нейната надеждност са задължителни за успеха на стратегията ни елементи. Нашият европейски подход се състои в деликатния баланс между технологичния път напред и необходимата защита на гражданите\", заяви българският еврокомисар.В по-дългосрочен план, но като ефективен антидот срещу дезинформацията онлайн, Мария Габриел отбеляза и повишаването на медийната грамотност. Според нея това може да засили устойчивостта на обществата към дезинформация, като позволи на читателите, слушателите и зрителите да разграничат надеждни от несигурни източници на информация. В тази връзка комисарят насърчи държавите членки да въведат в образователните си програми дейности за медийна грамотност. По нейна инициатива ще бъде организирана също Европейска седмица на медийната грамотност.\"Изправени сме пред предизвикателства, които могат да бъдат преодолени само чрез мултидисциплинарен подход. Публичните органи имат основното задължение да осигурят благоприятна среда за приобщаващи и плуралистични обществени дебати. Медийните компании трябва да увеличат усилията си за иновации и да продължат да се конкурират. Академиците могат да ни помогнат да разберем нововъзникващите алгоритми и медийни екосистеми. Нямаме друг избор, освен да работим заедно, да се измъкнем от нашата зона за комфорт и да изградим най-добрите решения в общ интерес\", заключи българският еврокомисар по цифровата икономика и общество Мария Габриел.", "date": "2018.06.11", "title": "Медийна грамотност срещу онлайн дезинформацията, предлага Габриел"}
{"url": "https://news.bg/int-politics/po-lyubimata-televiziya-na-tramp-sreshtata-mu-s-kim-e-mezhdu-dvama-diktatori.html", "text": "Телевизионна водеща от американската телевизия Fox News, която е любимата телевизия на американския президент Доналд Тръмп, е обявила в ефир, че дългоочакваната среща между Тръмп и севернокорейския вожд Ким Чен-ун щяла да бъде среща между \"двама диктатори\".Водещата на предаването \"Fox & Friends\" Аби Хънтсмън е направила коментара в неделя, докато телевизионни кадри са показвали Тръмп да каца в Сингапур за срещата с Ким във вторник.Ала дъщерята на американския посланик в Русия Джон Хънтсман по-късно се е извинила в ефир за казаното от нея. Нейният гаф все още е основна тема в \"Туитър\".Двамата държавни ръководители пристигнаха в Сингапур в неделя за разговорите си, които първоначално бяха обявени за опит за прекратяване на ядрената програма на Северна Корея. Значението на срещата обаче беше омаловажено през последните дни.", "date": "2018.06.11", "title": "По любимата телевизия на Тръмп: Срещата му с Ким е между двама диктатори"}
{"url": "https://news.bg/world/parizhki-kmet-predstavi-interaktivna-karta-na-plahovete-za-borba-s-nashestvieto-na-grizachi.html", "text": "Парижки кмет представи интерактивна карта, която показва как плъховете превземат района му, пише \"Гардиан\".Жофру Булар, който днес даде начало на проекта signalerunrat.paris, обвини градските власти, че не са предприели действия за разрешаване на проблема. Според него проблемът не е свързан само с отпадъците, които допринасят за разпространението на гризачите.Кметът каза пред \"Паризиен\", че е решил да предприеме действия, след като научил за нашествие на гризачи край детска ясла. В рамките на няколко часа десетки живущи в 17-ти район в Северозападен Париж са съобщили места с живи и мъртви плъхове.\"Присъствието на плъхове в публичното пространство е обезпокоително и става все по-сериозно. Имаме детска ясла, обградена от мъртви и живи плъхове. Никой не поема отговорност. Това е въпрос на обществено здраве. Градът трябва да реагира на този санитарен проблем. Не е само в 17-ти район\", обясни кметът пред BFMTV.Местното кметство е открило \"гореща линия\" за тези, които нямат достъп до интернет. Също така е подета кампания с плакати в местните паркове. Властите призовават хората да не хвърлят отпадъци по земята и да почистват след пикник.Булар се надява кампанията да окаже натиск и парижките власти да предприемат действия.Една двойка плъхове е възможно да остави повече от 1000 наследници в рамките на година, ако има достатъчно храна и правилните условия.", "date": "2018.06.11", "title": "Парижки кмет представи интерактивна карта на плъховете за борба с нашествието на гризачи"}
{"url": "https://news.bg/bulgaria/28-mln-lv-neizplateni-zaplati-prez-2017-g.html", "text": "28 млн. лв. са неизплатените от работодателите заплати за 2017 г., най-чести са нарушенията, свързани със сумирането на работно време и неизплащането на положения извънреден труд. Това каза Величка Микова, национален секретар на КНСБ. Заключенията са част от Годишния доклад на синдикалната организация за нарушения на права, свързани с упражняване правото на труд през 2017 г.За изминалата година по данни на Главна инспекция по труда 17 962 са нарушенията, свързани с работното време, почивките и отпуските. Най-често тези нарушения се установяват в секторите: търговия на дребно, ресторантьорство и туризъм.Работодателите не разработват графици при сумирано изчисляване на работното време, където инспекторите са констатирали 956 нарушения.Работодателите често не изплащат извънреден труд при сумирано изчисляване на работното време, за празнични дни, не се изплаща положен нощен и извънреден труд.Инспекторите са установили, че често се изготвят фиктивни графици, полага се труд повече от 12 часа на работна смяна. Нарушения са установени и при Наредбата за работно време, почивките и отпуските са 1 280.За миналата година неизплатените трудови възнаграждения са 28 млн. лв. докато през 2016 г. те са 21 млн. лв. Работодателят е длъжен да гарантира поне 60% от трудовото възнаграждение, но не по-малко от минималната работна заплата.Относно здравословните и безопасни условия на труд са установени 195 783 нарушения, като само по условия на труд нарушенията са 97 615 или половината от общия брой. 62,1% от всички нарушения са в областта на осигуряване на здраве и безопасност при работа; 24,8% са нарушенията, свързани с осигуряване на безопасно оборудване, 13,1% са нарушенията, свързани с нормите по хигиена.От КНСБ изтъкват, че са притеснителни нарушенията, свързани с провеждането на инструктажа и обучението за безопасност при работа. Това според доклада е основна причина за повишения трудов травматизъм през 2017 г.", "date": "2018.06.11", "title": "28 млн. лв. неизплатени заплати през 2017 г."}
{"url": "https://news.bg/society/biser-petkov-obeshta-rabota-na-minyorite-ot-bobov-dol.html", "text": "Миньорите от мини \"Бобов дол\", които ще останат безработни, ще получат предложения за работа. Това заяви министърът на труда и социалната политика Бисер Петков.По думите на министъра съществува и възможността миньорите да се преквалифицират и да потърсят работа в други сфери.Петков увери, че на всеки миньор ще се предложи подходяща квалификация и работа. В случай, че миньорите покриват условията за пенсиониране, вероятно те ще могат да упражнят това си право след напускането на мините.Припомняме, .Омбудсманът Мая Манолова сигнализира, че това може да създаде голям проблем около пенсионирането на работниците. Тя призова да се намери решение по въпроса - ако трябва миньорите да бъдат прехвърлени в други мини. Днес Манолова ще се срещне с работниците в \"Бобов дол\".", "date": "2018.06.11", "title": "Бисер Петков обеща работа на миньорите от Бобов дол"}
{"url": "https://news.bg/economics/sayuzat-na-ikonomistite-ne-se-naema-s-prognoza-za-efektite-ot-politikata-na-tramp.html", "text": "От Съюза на икономистите предупредиха, че светът навлиза в етап на .На пресконференция в БТА експертите анализираха ефектите от срещата на Г-7 и поведението на САЩ. Те смятат, че системата за уреждане на спорове в СТО е блокирана. Икономистите са изненадани от оттеглянето на подписа на Доналд Тръмп. Те прогнозират реинституцонализация на световните търговски договорености.Проф. Искра Балканска посочи, че тези явления са се засилили след икономическата криза, като реакция на това, че щатите не получавали изгода от външно-търговските отношения.Проф. Стефан Стефанов коментира, че САЩ ще ограничи вноса на коли и тежкотоварни автомобили.Със 195 000 души ще се увеличи безработицата в Щатите, ако се въведат мита в сектора. С 624 000 души ще скочи тя и при търговска война. САЩ водят политика на изолационизъм и популистична политика, според Стефанов. Трудно е да се прецени ефектът върху българската индустрия.Стефанов посочи, че ние не трябва да се притесняваме от политиката на протекционизъм, която водят САЩ.Съществена последица от новите мита може да има върху земеделието. Може да има скок на цените на американските стоки, но и ръстът може да не е много висок.", "date": "2018.06.11", "title": "Съюзът на икономистите не се наема с прогноза за ефектите от политиката на Тръмп"}
{"url": "https://news.bg/regions/mazilka-padna-varhu-dete-v-pernik.html", "text": "Мазилка падна върху 13-годишно момче в Перник. В общината многократно са подавани сигнали за рушаща се сграда на бивш битов комбинат в града, съобщава БНР.Детето минавало покрай сградата, мазилката се откъртва, разбива се в козирката на първия етаж и част от нея го ударя по главата. Момчето не е пострадало тежко.Общината е издирали собствениците, които са шест фирми и четири физически лица. Кметът Вяра Церовска иска обстоен оглед на сградата, като проверката е насрочена за 3 юли.Според жители на града, стъкла и мазилка падат при по-силен вятър, а циментовите греди на по-високите етажи, са счупени на две.", "date": "2018.06.11", "title": "Мазилка падна върху дете в Перник"}
{"url": "https://news.bg/regions/60-stotinki-za-kilogram-chereshi-na-edro.html", "text": "Изкопната цена на черешите в Кюстендилско падна до 60 стотинки за килограм, съобщи БНР.Според местни земеделци с изкупуването на черешите се занимават около 5 фирми. В същото време разкритите пунктове за продажба са над 100, обясняват от общината в областния град.Ниската изкупна цена била заради голямото свръх предлагане - тази година реколтата на черешопроизводителите е рекордно добра.По думите на приозводители от района на селата Горна Гращица, Таваличево и Драговищица при изкупуването на продукцията има монопол.\"Изкупиха ми ги по 60 стотинки, защото монополистът е един. Колкото по-тънко я вземе цената, толкова по-добре е за него, не е до черешата\", обясняват хората.В същото време берачите отказват да работят за под 50 стотинки за набран килограм, което обезсмисля целият труд на производителите.Тази година тонове череши ще останат по дърветата, категорични са хората.", "date": "2018.06.11", "title": "60 стотинки за килограм череши на едро"}
{"url": "https://news.bg/society/knsb-se-zhalva-v-saveta-na-evropa-za-kolektivnoto-dogovaryane.html", "text": "Колективна жалба до Съвета на Европа за нарушение на правото на колективно договаряне на държавните служители готвят от КНСБ. Това каза по време на пресконференция президентът на КНСБ Пламен Димитров. От синдиката представиха Трети годишен доклад за нарушенията на права, свързани с упражняване на правото на труд.Относно колективната жалба от синдиката настояват държавните служители да получат правото на колективно трудово договаряне, освен правото на стачка, за която поправка са били нужни осем години. Право на стачка вече имат енергетиката, здравеопазването.Правото на колективното договаряне е другата битка, която все още не е завършена. Жалбата ще бъде внесена до края на лятото. В Доклада се констатира, че държавата, в качеството си на работодател поставя под съмнение изпълнението на международни договори, по които страна е Република България. В тази насока е и започнатата от Международната организация по труда едногодишна кампания в страните членки за приемане на две ключови за организацията конвенции - тази за колективно трудово договаряне и правото на сдружаване.Така у нас е нарушено правото на сдружаване и възможността за присъединяване към национално представителни синдикални организации на синдикатите в сектор \"Сигурност\". Необходими са промени в чл. 243 от Закона за МВР.Димитров отчете, че синдикализмът продължава да бъде много опасна работа, особено в някои части на света. Така според доклад на конфедерациите на труда има 19 убити синдикалисти само в Колумбия.Драстични нарушители на правата според този доклад са компании като Samsung, General Motors, \"Бин Ладен Груп\", Амазон във Великобританя.В Европа 58 на сто от държавите също нарушават правата на работниците. В Румъния и Молдова също има изключително лошо отношение към синдикалните права. България е по средата в групата на страни като Испания, Великобритания, Полша и Унгария.У нас член на синдикална организация, работещ като шофьор в Алжирското посолство, също страда от упражняването на синдикалните си права. Той е уволнен , след като 15 години е изпълнявал задълженията си на шофьор. Оказва се, че нито Министерство на външните работи, нито омбудсманът Мая Манолова предприемат действия. Мъжът забелязал, че двамата работещи охрана се сменят непрекъснато и реално за тях няма нито делник нито празник. Николай Драгоев организира протест пред посолството от 10.00 часа на 18-ти юни.От КНСБ очакват докладът със заключенията за нарушенията на правата да бъде разгледан и на заседание на Комисията по труда и социалната политика. Докладът отчита най-много нарушения на правата свързани със сумираното изчисляване на работното време, отпуските и почивките, по-малко нарушения на здравословните и безопасни условия на труд, но и като цяло фиктивно провеждане на инструктажите, което в комбинация с нискоквалифицираната работна сила и недостигът на кадри води до високи нива на трудовия травматизъм.Пламен Димитров заяви, че очаква хората да започват да си търсят правата все по-активно. \"Нетърпимостта към нарушението на правата е другата ни цел\", заяви Димитров.Така например в колцентър не са искали да освобождават от работа служител с аргумент, че няма кой да му приеме молбата. Служителят му се е наложило да поиска удостоверение, че е синдикален член, да го даде във фирмата, за да го уволнят. Друг драстичен пример е с бременна жена от Петричко, която само при споменаването на факта, че е бременна, е била уволнена.", "date": "2018.06.11", "title": "КНСБ се жалва в Съвета на Европа за колективното договаряне"}
{"url": "https://news.bg/world/komentarite-na-tramp-za-g-7-otrezvyavashti-i-depresirashti-obobshti-merkel.html", "text": "Канцлерът на Германия Ангела Меркел направи необичайно откровен коментар по адрес на президента на САЩ Доналд Тръмп след решението му да изтегли подписа си от заключително комюнике от срещата на Г-7 в Канада в петък и събота, информират \"Ройтерс\" и други медии.Според нея решението на Тръмп в \"Туитър\" е отрезвяващо и депресиращо.Тя подчерта пред ARD, че няма да оставят така нещата и ще предприемат действия.Европа ще приеме контрамерки на наложените от САЩ мита върху стомана и алуминий като Канада, заяви канцлерът, изразявайки съжаление заради решението на Тръмп.Изтеглянето чрез \"Туитър\", разбира се...отрезвяващо и малко депресиращо, коментира тя пред германската телевизия.Но канцлерът подчерта, че срещата на върха не бележи край на трансатлантическото партньорство между Европа и САЩ. Меркел отново припомни, че Европа не може да разчита на съюзника си и трябва да вземе съдбата си в свои ръце.Като Канада ЕС подготвя контрамерки срещу тарифите на САЩ, което е в съответствие с правилата на Световната търговска организация, отбеляза тя.Меркел сподели още, че лидерите от Г-7 са се съгласили да преразгледат търговските си отношения и да проучат мащаба на съществуващите мита, за да избегнат допълнително налагане на търговски пречки.Коментирайки Русия, Меркел обясни, че може да си представи Москва да се върне в Г-7 в даден момент, но първо трябва да има напредък в прилагането на мирния план за Украйна.Тя изрази надежда новата италианска коалиция да гласува за удължаване на санкциите на ЕС срещу Русия.По отношение искането на САЩ да се увеличат парите за отбрана, Меркел отговори: \"Тръмп е прав. Заради това ние трябва да увеличим военните разходи\".Междувременно икономическият министър на Германия Петер Алтмайер заяви, че срещата на Г-7 е засилила единството на страните членки на ЕС.Объркването на Г-7 в Канада сближи ЕС, смята той.\"Важно е да покажем единство на всички нива\", призова Алтмайер.", "date": "2018.06.11", "title": "Коментарите на Тръмп за Г-7 – отрезвяващи и депресиращи, обобщи Меркел"}
{"url": "https://news.bg/int-politics/kray-solun-stroyat-nov-golyam-lager-za-migranti-rekorden-broy-vlizat-ot-turtsiya.html", "text": "Нов голям бежански лагер се изгражда край Солун, за да поеме нарасналото количество мигранти, които пристигат ежедневно, съобщава кореспондентът на БНР в Гърция.Няколко пъти са се увеличили търсещите убежище в Гърция, които влизат през сухопътната граница с Турция и по река Марица.В строителството на лагера участват сили на армията, като целта е до няколко дни да се настанят стотици бежанци и мигранти. Те биват настанявани временно в бивши казарми, където не може да се осигурят необходимите условия. Лекарите също изказват загриженост за опасност от разпространение на зарази.Изграждат се още два лагера за настаняване на мигранти и на остров Лесбос въпреки протестите на жителите.Министърът по миграцията призна, че рекорден брой мигранти влизат от Турция както по море, така и по суша.", "date": "2018.06.11", "title": "Край Солун строят нов голям лагер за мигранти, рекорден брой влизат от Турция"}
{"url": "https://news.bg/world/kipar-e-turski-izrigna-sayuznik-na-erdogan.html", "text": "Лидерът на турската Партия на националистическото действие (MHP) Девлет Бахчели атакува Гърция и Кипър по време на предизборен митинг в Измир, заявявайки, че \"Кипър е турски\", пише \"Катимерини\".Бахчели е съюзник на турския лидер Реджеп Ердоган.Той коментира отправена от Атина критикa към предизборно видео на MHP, на което островът Кипър е представен като турска територия.\"Какво друго трябва да направим? Кипър е турски и ще си остане такъв\", казал той пред турския консервативен вестник Yeni Safak.Бахчели \"предупреди\" гърците да не забравят \"дните, когато техните дядовци потънаха на дъното на морето\". Той обвини гръцкото правителство, че \"играе игрички\" в Егейско море.", "date": "2018.06.11", "title": "Кипър е турски, изригна съюзник на Ердоган"}
{"url": "https://news.bg/crime/gneven-mazh-izhvarli-televizora-si-prez-terasata.html", "text": "Полицаите в Горна Оряховица арестуваха 37-годишен мъж за повреждане на лек автомобил, съобщиха от Областната дирекция на МВЕ във Велико Търново.Арестуваният е задържан, защото изхвърлил телевизора си през терасата. Телевизорът обаче паднал върху лека кола, което солидно повредило автомобила.Случката станала вчера, 10 юни, през ранния следобед. Тогава на телефон 112 постъпил сигнал, според който след скандал в жилище в железничарския град мъж е изхвърлили телевизор през терасата на жилището си. В сигнала се обяснявало и че телевизорът случайно паднал върху лек автомобил с марка \"Опел\", който бил паркиран под терасите на блока.Вследствие на удара е счупено предното стъкло на колата. Повреди са нанесени и по таблото на превозното средство.Гневният мъж е задържан за срок до 24 часа. По случая е образувано бързо производство.", "date": "2018.06.11", "title": "Гневен мъж изхвърли телевизора си през терасата"}
{"url": "https://news.bg/int-politics/v-gartsiya-anarhisti-shturmuvaha-ministerstvo-zaradi-terorist-ot-17-noemvri.html", "text": "Група от около 20 анархисти от скандално известната групировка \"Рубикон\" са се опитали да нахлуят в Министерството на защитата на гражданите в гръцката столица Атина, съобщават гръцките медии.Анархистите, които са хвърляли листовки и са крещели лозунги в подкрепа на члена на терористичната организация \"17 ноември\" Димитрис Куфондинас, са влезли в двора на сградата, преди да бъдат отблъснати от полицията.Непотвърден брой хора са били арестувани.В изявление на \"Рубикон\" се посочва, че действията им били в отговор на отказа на гръцките власти да пуснат Куфондинас в отпуска от затвора.Осъденият терорист понастоящем изтърпява няколко доживотни присъди за престъпления, включително убийство и се стреми към по-голям отпуск, след като два пъти е бил пускан по два дни по-рано тази година.Предишният отпуск обаче е предизвикал гнева на семействата на негови жертви.Куфондинас е започнал гладна стачка на 30 май, защото властите са отказали да го пуснат. Той беше прехвърлен в болница в Атина през миналата седмица, след като получил дехидратация.\"Рубикон\" проведоха редица акции, нахлувайки в офиси на партии и политици, както и в посолства и министерства, разбивайки офис оборудване и надрасквайки стените със спрей.Членове на групировката рядко са задържани, което предизвиква критики от опозиционни партии и консервативни политици, които обвиняват лявото правителство на премиера Алексис Ципрас, че действа меко срещу анархистките и левите екстремисти.", "date": "2018.06.11", "title": "В Гърция анархисти щурмуваха министерство заради терорист от \"17 ноември\" "}
{"url": "https://news.bg/crime/otkriha-narusheniya-v-zavod-midzhur.html", "text": "Главният прокурор Сотир Цацаров разпореди спешна проверка на Върховна административна прокуратура /ВАП/ на територията на завод \"Миджур\" в Горни Лом. Тя е за необходимостта от спешно обезопасяване на значително количество взривни вещества и изделия, съобщиха от ВАП.Информирани са вътрешният министър Валентин Радев, областният управител на Видин и кмета на община Чупрене от Върховна административна прокуратура (ВАП).Целта е да бъдат избегнати нови инциденти на територията на завод \"Миджур\".Повод за препоръката на ВАП е сигнал до главния прокурор Сотир Цацаров от кмета и председателя на Общински съвет - Чупрене. В него се описва необходимостта от вземане на мерки по безопасно съхраняване на значително количество взривни вещества, взривни изделия и средства за взривяване на територията на завод \"Миджур\". Те са в землището на село Горни Лом.Припомняме, именно в Горни Лом при производствената авария на 1 октомври 2014 г. загинаха 15 души. Взривът бе опустошил голям периметър от района и бе невъзможно да се открият веществени доказателства. Тогава Окръжна прокуратура - Видин внесе обвинителен акт срещу четири лица и към момента делото се разглежда от Окръжен съд - Видин.Взривните вещества се намират в складове на завода \"Миджур\". Четири години след трагедията все още не са изпълнени всички изисквания за безопасност и са застрашени живота и здравето на населението. Към сигнала е приложен и протокол от проверка, извършена от МОСВ, съвместно с представители на МВР. При нея е установено, че в складове на завода се съхраняват огромен брой взривни вещества, взривни изделия и средства за взривяване.Във ВАП са получени данни, че собствеността на терена и сградите на завода принадлежи на \"Миджур манеджмънт кънстракшън\" ЕООД. Дружеството е въвело пропускателен режим, а оператор на взривните вещества, средствата за взривяване и взривни изделия е \"Видекс\" АД - отговорен за съхранението и безопасността им. По-късно през деня пред Нова телевизия собственикът на \"Видекс\" обяви, че е продал завода. От прокуратурата обясниха, че взривните вещества са собственост на \"Видекс\".След надлежна проверка, са установени случаи на неспазване на специални закони:- в нарушение на чл.32 от Закона за оръжията, боеприпасите, взривните вещества и пиротехническите изделия /ЗОБВВПИ/ от \"Видекс\" АД не е представен договор за осигуряване на въоръжена охрана за обектите - 5 бр. взривни складове, в които се намират изброените вещества;- не са представени документи за изпълнение чл.14 от ЗОБВВПИ, според който \"Видекс\" АД трябва да разполага със собствени или наети складови помещения;- в завода няма локална система за оповестяване за осигуряване на ранно предупреждение на персонала, компетентните органи и населението съгласно чл.35, ал.3,т.5 от Закона за защита при бедствия /ЗЗБ/.От Върховната административна процедура са съобразили, че неспазването на нормативните изисквания може да доведе до опасности за широк кръг лица предвид потенциалната опасност на въпросните вещества. Случаят е особено спешен и изисква незабавна намеса от компетентните органи, пишат от ВАП.Вътрешният министър е ангажиран като контрольор и председателстващ Съвета за намаляване на риска от бедствия. Заедно с него отговорни са и областният управител на област Видин и кметът на община Чупрене във връзка с организационните и ръководни правомощия по ЗЗБ, в т. ч. и по отношение на превантивни мерки за недопускане на бедствия.Припомняме, на 1 октомври 2014 г. бе . Други двама бяха ранени. по делото. За  и причинени телесни повреди на други двама под отговорност е подведен собственикът на . Бившата отговорничка за безопасността на труда Палма Иванова е обвинена за смърт по немарливост.Бившият началник в МВР Божидар Василев и бившата директорка в икономическото министерство  за престъпления по служба.загинаха 15 души. Заводът е . Два пъти е отнеман лиценза на дружеството. От 2008 г. там са загинали 21 души.Официалната информацията за  се забави значително. Първоначално бе съобщено за три пострадали жени, които са били на . Порталът е на около 1 км от фабриката.До преди година там имаше , предназначени за утилизация.Четири , макар че имаше  на прокурор.", "date": "2018.06.11", "title": "Откриха нарушения в завод „Миджур“"}
{"url": "https://news.bg/world/yaponiya-protestira-sreshtu-ruski-proekt-za-podvodni-kabeli.html", "text": "Япония недоволства срещу проект на Русия за подводни кабели на спорните Курилски острови, информира ТАСС.Правителството на Япония счита южната част на Курилите за окупирана територия и изразява крайно съжаление във връзка с началото на работата по поставянето на оптична комуникационна линия, заяви на пресконференция в Токио генералният секретар на японския кабинет Йошихиде Суга.Тази работа се извършва в условия на окупация, няма юридическо основание, противоречи на позицията на Япония по отношение на Северните територии, каза той и подчерта, че Токио изразява крайно съжаление.По думите му правителството на Япония ще продължи преговорите за сключване на мирен договор с Русия.Информационната агенция \"Киодо\" съобщи, че Япония е изложила позицията си пред Москва чрез посолството си в Русия. Японската държава е протестирала и пред правителството на Китай, тъй като се очаква в проекта да участват китайски компании.Вестник Sankei писа, че на 5 юни руските власти са уведомили японското Управление за морска безопасност, което изпълнява функции на брегова охрана и спасителна служба, че от 10 юни до средата на октомври в южната част на Охотско море ще започне работа по свързване на Сахалин с южната част на Курилите с оптични кабели.Държавният оператор \"Ростелеком\" планира проектът да бъде завършен през 2019 г. Той ще гарантира високоскоростен интернет за цялото население на Курилските острови, ще помогне за откриване на нови работни места и развитие на територията.Очаква се подводните оптични кабели да предоставят интернет със скорост 40 гигабайта в секунда.", "date": "2018.06.11", "title": "Япония протестира срещу руски проект за подводни кабели"}
{"url": "https://news.bg/crime/otkriha-martav-politsay-v-pernik.html", "text": "Намерен е труп на служител на МВР в Перник, съобщи БНТ. Тялото на полицая е открито около 06:00 сутринта близо до блок 10 в квартал \"Проучване\". Мъртвият 44-годишен мъж е намерен от свои колеги, които обичайно трябвало да го вземат на път за работа.По първоначална информация на властите, мъжът се е самоубил. 44-годишният се е застрелял със служебното си оръжие.Огледите в района на инцидента продължават. Проверяват се и записи на охранителни камери.", "date": "2018.06.11", "title": "Откриха мъртъв полицай в Перник"}
{"url": "https://news.bg/world/kamikadze-ubi-i-rani-desetki-v-kabul-zheni-i-detsa-sred-zhertvite.html", "text": "Атентатор самоубиец уби 12 души и рани повече от 30 души на входа на афганистанското министерство за благоустройство и развитие на селските райони в афганистанската столица Кабул. Това съобщи говорителят на правителството на фона на влошаващата се сигурност в града, информира \"Ройтерс\".Засега никоя групировка не е поела отговорност.\"Жена, деца и служители от министерството са сред жертвите\", уточни говорителят на вътрешното министерство Наджиб Даниш.Афганистанските талибани в събота обявиха изненадващо 3-дневно примирие по време на мюсюлманския празник Рамазан, първото по рода си предложение, дни след като правителството обяви безусловно прекратяване на огъня срещу талибаните.Не е ясно кога точно ще започне прекратяването на огъня от талибаните, след като Рамазанът започва при първото появяване на Луната, а това ще стане в четвъртък или петък. Примирието, обявено от правителството, продължава до 20 юни.Преди седмица атентатор самоубиец на мотор изби 14 души близо до събрание на мюсюлмански духовници в афганистанската столица, след като те издадоха смъртна присъда срещу самоубийствените атентати.През април две експлозии в Кабул убиха най-малко 26 души, включително деветима журналисти, пристигнали да отразят първоначален взрив, като станаха цел на нападение на атентатор самоубиец.Терористичната групировка ДАЕШ (\"Ислямска държава\") пое отговорност за множество атаки в Кабул, но служители по сигурността твърдят, че няколко от атаките е много по-вероятно да са били извършени от мрежата \"Хакани\", групировка, която е свързана с талибаните.", "date": "2018.06.11", "title": "Камикадзе уби и рани десетки в Кабул, жени и деца сред жертвите"}
{"url": "https://news.bg/world/otmyanata-na-internet-neutralnostta-v-sasht-veche-e-fakt.html", "text": "Отмяната на интернет неутралността в САЩ вече е факт. Решението на Федералната комисия по комуникации за отмяна на правилата за интернет неутралност, които изискват от доставчиците на интернет услуги да предлагат равен достъп до цялото уеб съдържание, от днес влезе в сила, пише \"Ню Йорк таймс\".В средата на декември 2017 г. Федералната комисия по комуникации гласува за отмяна на принципа за равен достъп до интернет за всички в САЩ. Трима републиканци срещу двама демократи гласуваха за отмяна на правилата от ерата на президента Барак Обама, които забраняват на доставчиците на интернет изкуствено да блокират или намаляват интернет трафика, както и да настояват да се плаща за по-бърз интернет.Правилата, наложени от Обама през 2015 г., забраняват на интернет доставчиците да налагат по-големи такси върху определено съдържание или да предоставят преференциално отношение към определени сайтове.През миналия месец Федералната комисия по комуникации обяви, че решението за отмяна на правилата за интернет неутралността ще влезе в сила от 11 юни.Щати и организации се обърнаха към съда в опит да блокират новите правила, които са своеобразна победа за интернет доставчици като AT&T Inc и Comcast Corp, но са отхвърляни от интернет компании като Facebook Inc и Alphabet Inc.През май 2018 г. Сенатът на САЩ гласува в подкрепа защита на интернет неутралността и отмяна на спорното решение на Федералната комисия по комуникации. Конгресът все още не е приел окончателния текст за запазване на интернет неутралността. ", "date": "2018.06.11", "title": "Отмяната на интернет неутралността в САЩ вече е факт"}
{"url": "https://news.bg/crime/ogranicheniya-po-am-hemus-i-am-trakiya.html", "text": "Ограничено е движението по АМ \"Тракия\" и АМ \"Хемус\". Движението по автомагистрала \"Тракия\" е ограничено заради ремонтни дейности.Трафикът при км 67 в посока София на магистралата преминава само в изпреварващата лента. Ремонтира се дилатационната фуга.По магистрала \"Хемус\" също има ограничение за движение само в едната лента. При км 46-47 посока София движението е само в изпреварващата лента отново заради ремонт на пътя. Ремонтните дейности там продължават до 20:00 часа на 11 юни.От Агенция \"Пътна инфраструктура\" апелират шофьорите да се движат с повишено внимание и съобразена скорост, спазвайки пътната сигнализация.", "date": "2018.06.11", "title": "Ограничения по АМ \"Хемус\" и Ам \"Тракия\""}
{"url": "https://news.bg/society/kak-klasitsite-na-detskata-kniga-uchat-detsata-da-mislyat.html", "text": "Когато децата се учат да пишат - те се учат и да мислят, не просто да преразказват, а спонтанно да представят свое описание за света. Това каза Доц. Людмила Малинова от Института за литература при БАН, който е организатор на Национална научна конференция \"Детството - креативност и спонтанност\".Конференцията се организира съвместно със Сектор \"Детска литература\" към Столична библиотека и е част от проект: \"Българската литература за деца национални и универсални ценности \" с ръководител д-р Росица Чернокожева. Конференцията е посветена на годишнини от рождението на: Дора Габе - 130 г., Елисавета Багряна - 125 г., Калина Малина - 120 г., Никола Фурнаджиев - 115 г., Лъчезар Станчев - 110 г. Сред гостите на събитието са наследниците на Лъчезар Станчев и синът на Никола Фурнаджиев.Освен изследователи и любители на детската литература гостите на Американския център при Столична библиотека могат да видят и тематична изложба, представяща творчеството на детските класици. Сред тях изданията на \"Прозорче\", в които са публикувани емблематични детски стихове като \"Баба Марта\" на Елисавета Багряна.Въпросът как да провокираме спонтанен интерес към книгата, макар и не лесен, насочва към разбиранията и на самите автори, на които са посветени докладите в днешната конференция.\"Днес е модерно да казваме креативност, но тези неща като тенденции можем да ги забележим още в читанките и христоматиите далеч назад във времето\", заяви доц. Малинова. Тя даде пример с христоматиите на Елисавета Багряна. По думите й те са изключително креативни.\"Въпросите, темите, които са зададени, посоките за размисъл на малкия читател провокират точно това - спонтанност и креативност. Те да се учат да пишат - следователно да мислят, не да преразказват толкова, защото това упражнява езика им, а преди всичко неща, които да провокират мисленето им, да изваждат у тях спонтанно своя визия за света, свое отношение, свое описание\", обясни доц. Малинова.С днешната конференция от Института по литература при БАН и Столична библиотека искат да припомнят някои от най-хубавите класически творби за деца.\"Това са класически автори, в творбите им за деца във всяка от тях се внушават ключови универсални човешки ценности - уважение към човека, уважение към родителите, любов към родината, нравствени ценности - състрадание, човечност, доброта\", каза още доц. Малинова.По думите й всички те пишат много естествено, много искрено и откровено за децата.Откровен и честен по мъжки - така видя детското творчество на своя баща, наследникът на Никола Фурнаджиев - Йордан Фурнаджиев. По думите му докато в поезията си за възрастни Фурнаджиев е по-завоалиран, то в поезията си за деца - той говори направо и откровено. Верен е на своята основна тема родолюбието, което има отношение както във възпитателната работа, така и в бъдещето изграждане на личността на младия гражданин, отбеляза Фурнаджиев и изтъкна, че когато разговаря с децата - \"той не се вдетинява, а говори сериозно и по мъжки, дори за теми, свързани с пързалката\".Доколко обаче са познати стиховете им на малките читатели, доц. Малинова отчете, че част от класическото им художествено наследство е включено в читанките, в учебниците по литература. \"Някои творби се познават от съвременните деца, други в зависимост от детето - някои от тях четат повече, други по-малко, но творбите им са така написани, че те са обичани от децата, защото са много искрени\", каза още изследователят.", "date": "2018.06.11", "title": "Как класиците на детската книга учат децата да мислят"}
{"url": "https://news.bg/crime/koloezdachat-naryazal-gumite-na-lineyka-zaplashil-vodacha-s-ubiystvo.html", "text": "Колоездачът, който , защото спряла на велоалея, заплашил шофьорът на линейката с убийство. Това заяви водачът на превозното средство в интервю пред Нова.Шофьорът на линейката Димитър Геров обясни: \"В 11:30 часа ни беше подаден адрес за момче на 19 години с диабетно усложнение. Отидохме по най-бързия начин на посочения адрес. Тъй като имам право да спирам навсякъде при такива ситуации, спрях върху велоалеята и тръгнахме да търсим човека, който ни повика на адреса. Тъй като вратата беше заключена, се забавихме около минута-две. През това време спря един мъж с колело - не видях откъде дойде, и ми каза да махам линейката от велоалеята. Заплаши, че ако не го направя, ще спука гумата. Обяснихме му, че сме на спешен адрес и имаме право да спираме на това място. Заплаши, че ако не преместя линейката до три, ще спука гумата. В следващия момент заби нож в гумата и заплаши, че ще ме убие.\"Инцидентът се разиграва на 9 юни, събота, на столичния булевард \"Дондуков\", където екипът на \"Спешна помощ\" отива по спешен сигнал. След агресията от страна на велосипедиста медиците се оказват в патова ситуация, защото не могат да продължат да работят.Междувременно полицията все още издирва колоездача.По думите на водача на линейката става въпрос за мъж на възраст около 25-30 години. Той викал много и имал остър поглед.\"Изглеждаше превъзбуден. Благодарение на очевидец, който е снимал от другата страна, има запис на случката. Той беше така добър да ни предаде записа, за което му благодарим целия екип\", допълни шофьорът.", "date": "2018.06.11", "title": "Колоездачът, нарязал гумите на линейка, заплашил водача с убийство"}
{"url": "https://news.bg/int-politics/italiya-otkaza-dostap-do-pristanishtata-si-na-spasitelen-korab-s-migranti.html", "text": "Спасителен кораб, превозващ 629 мигранти, стои изоставен в Средиземно море, след като новият вътрешен министър на Италия му е отказал разрешение да пусне котва в пристанищата на страната.Матео Салвини, който е лидер на крайнодясната партия \"Лига\", настоя, че Малта трябва да приеме кораба Aquarius, но тя е отказала да го стори.Малта пък изтъкна, че германската благотворителна организация SOS Méditerranée е спасила мигрантите в либийски води, което означава, че те попадат под юрисдикцията на Италия.Италия е основният вход за мигрантите, прекосяващи Средиземно море от Северна Африка към Европа.\"Лига\" обеща на избирателите по време на неотдавнашните парламентарни избори в Италия, че ще предприеме твърда позиция към имиграцията.SOS Méditerranée, която управлява кораба Aquarius, заяви, че корабът е бил инструктиран от Италианския морски спасителен координационен център да остане в сегашната си позиция - на 35 морски мили от Италия и 27 морски мили от Малта.Отбелязва се, че мигрантите са били натоварени на кораба след шест различни спасителни операции край бреговете на Либия.Представителството на Агенцията за бежанците на ООН в Италия призова \"замесените държави и участници бързо да намерят решение, за да позволят на мигрантите и бежанците на борда на Aquarius да слязат безопасно и бързо\".Много от мигрантите бяха спасени във водите, контролирани от Либия, обичаен маршрут за нелегални мигранти, опитващи се да влязат в Европа от Субсахарска Африка.Около 400 мигранти са били спасени от италианските военноморски сили, италианската брегова охрана и търговски кораби, преди да бъдат прехвърлени на Aquarius.Сред онези, които са спасени и качени на Aquarius, са 123 непридружени непълнолетни, 11 по-малки деца и седем бременни жени.Непълнолетните са на възраст между 13 и 17 години и идват от Еритрея, Гана, Нигерия и Судан.През миналата седмица Салвини подчерта, че Рим трябва да увеличи депортациите на мигранти, а италианското правителство също така иска да премести търсещи убежище в целия ЕС - схема, която вече е отхвърлена от някои страни членки.Салвини предупреди, че обмисля действия срещу организации, които спасяват мигранти в морето. По-рано той ги обвини, че са в таен сговор с трафиканти на хора.Критиците на правителството изтъкват, че планът му за репатриране на мигранти е неприложим и рискува да подстрекава расизма и да политизира хуманитарен въпрос.Спорното споразумение между бившето правителство на Италия и властите в Либия доведе до спад в общия брой на пристигащите от миналото лято насам, но италианските власти посочват, че през тази година са регистрирани 13 500 мигранти.", "date": "2018.06.11", "title": "Италия отказа достъп до пристанищата си на спасителен кораб с мигранти"}
{"url": "https://news.bg/world/kim-chen-un-letyal-do-singapur-sas-samoleta-na-kitayskiya-premier-li-katsyan.html", "text": "Лидерът на КНДР Ким Чен-ун е пристигнал в Сингапур с Боинг 747 на Air China, който е използван като частен самолет от премиера на Китай Ли Къцян, информира сингапурският вестник \"Стрейт таймс\", позовавайки се на хонконгската медия Apple Daily.Ким обикновено използва личния си самолет Chammae-1, но той изглежда е потърсил помощта на Китай като предпазна мярка заради състоянието на самолета.Chammae-1 модификация на Ил-62 - съветски далекобоен самолет, който е изваден от употреба през 1995 г.Въпреки че е с обсег 10 000 километра, което му позволява лесно да покрие дистанцията от 4 600 километра между Пхенян и Сингапур, Ким Чен-ун е предпочел първото си пътуване в чужбина като лидер на КНДР да не е с остарелия самолет, а със самолет на Китай.Apple Daily пояснява, че Ким е договорил въпроса за самолета с китайския президент Си Дзинпин по време на визитата си в Далян през май.Китайското ръководство използва четири самолета \"Боинг\" - B-2443, B-2445, B-2447 и B-2472.Самолетът на Си Дзинпин е B-2472, а на премиера, отстъпен на Ким Чен-ун, е B-2447.B-2447 е в експлоатация от 23 години, който е използван като обикновен пътнически самолет, ако не е нужен на премиера. В самолета има офис, спалня и приемна.За разлика от Air Force One, B-2447 не е оборудван с противовъздушна система за отбрана.Според \"Йонхап\", позовавайки се на анализатори, много е необичайно държавната медия да разкрива, че лидерът на страната използва чуждестранен самолет, защото правителството на КНДР насърчава идеологията чучхе, подчертаваща самостоятелността на държавата.Президентът на САЩ Доналд Тръмп и Ким пристигнаха в Сингапур в неделя. Във вторник те ще проведат дългоочакваната историческа среща.", "date": "2018.06.11", "title": "Ким Чен-ун летял до Сингапур със самолета на китайския премиер Ли Къцян"}
{"url": "https://news.bg/education/minimalnata-uchitelska-zaplata-stava-920-lv.html", "text": "Минималната учителска заплата става 920 лв, а минималната директорска 1140 лв. Това стана ясно от подписания Колективен трудов договор между синдикат \"Образование\" към КТ \"Подкрепа\" и министъра на образованието за следващите две години.Министърът на образованието и науката Красимир Вълчев ритуално подписа договора.Новоподписаният КТД анонсира обещаното от премиера Бойко Борисов увеличение на учителските заплати с 18%.Предвидено е то да влезе в сила от 1 януари 2019г.,Финансовият министър обаче вижда възможност на практика промение да влязат в училищата от октомври 2018 г. След подписването на колективния договор най-ниските педагогически заплати придобиват следния вид: учител - 920 лв.; старши учител - 955 лв.; главен учител - 1005 лв.; зам.-директор - 1065 лв.; директор - 1140 лв.Трудовите възнаграждения на непедагогическите специалности ще бъдат увеличавани, с оглед на синдикалното членство и придобитата квалификация, за длъжностите. Така \"помощник-възпитател\" и \"помощник-готвач\" трябва да получават не по-малко от 105% от МРЗ; \"Готвач\", \"огняр\", \"охранител\" - не-малко от 110% от МРЗ; \"домакин\", \"касиер\", \"технически секретар\", \"ЗАС\" - не - по-малко от 115% от МРЗ; \"счетоводител\", \"главен счетоводител\" и \"библиотекар\" и други подобни на тях длъжности - не по-малко от 125% от минималната работна заплата.МОН и социалните партньори ще осигурят увеличение на ЕРС с 20% за 2019г. и с 20% за 2020 г.При пенсиониране учители и директори ще получават 10,5 работни заплати, а 8,5 заплати получават непедагогическите специалисти, при отработени 10 години в системата на предучилищното и училищно образование.Педагозите пък получават вече задължително три допълнителни плащания на знаковите за учителството дати: 24 май, 15 септември и 1 ноември.Значението на квалификацията на учители и директори е гарантирана с нарастване на 1,2% от годишните средства за работна заплата на педагогическия персонал.Допълнителното заплащане е увеличено с над 30% на професионално квалификационните степени. Това реваншира малката разлика между учителските и директорските заплати.Парите, които ще бъдат отпускани за представително облекло на учителите и директорите е 430 лева, а сумата за работно облекло на непедагогическите кадри се увеличава на 300 лева.Синдикалистите поемат ангажимент да работят за подобрение в работата в сектор образование. Социалните партньори се ангажират да работят в посока намаляване на преподавателската норма на учителите; намаляване броя на децата и учениците в група и клас за по-добро качество на образованието; увеличаване на броя на непедагогическия персонал и подпомагащи учителя педагогически длъжности; отстояване авторитета на учителя и недопускане на агресия към учителя и персонал; регламентиране и отстояване на права и задължения на ученици и родители.", "date": "2018.06.11", "title": "Минималната учителска заплата става 920 лв."}
{"url": "https://news.bg/crime/500-darveta-sa-izsecheni-nezakonno-v-strazhitsa.html", "text": "Полицията в Стражица разследва случай около незаконна сеч на 548 дървета от държавния горски фонд в село Кесарево, предаде БНР.По случая е изяснено, че през почивните дни до държавната гора в Кесарево е извършвано почистване на пасище. Почистването било позволено от общината в Стражица.Тогава обаче хора навлезли и в държавната гора и изсекли незаконно 548 дървета, без да има издадено разрешение за сеч от Държавното горско стопанство в Горна Оряховица.За незаконната сеч сигнал е подал горски инспектор. Вследствие на сигнала е започнало разследване на полицията. Уведомена е и прокуратурата в Горна Оряховица.На мястото вече има денонощно дежурство.По думите на директора на Горското стопанство в Горна Оряховица Мирена Татарджийска следва да се установи пълният размер на незаконната сеч.", "date": "2018.06.11", "title": "500 дървета са изсечени незаконно в Стражица"}
{"url": "https://news.bg/crime/kamak-hvarlen-po-vlak-rani-mazh-v-glavata.html", "text": "Снощи около 21 и 50 часа бързият влак от Благоевград за София е атакуван с камъни от неизвестни лица между гарите Горна баня и Захарна фабрика. Пострадал е млад мъж, който е пътувал във влака.Хвърлените камъни са счупили стъкло на странична врата на втория вагон от състава на влаковата композиция, вследствие на което пътникът е получил наранявания в главата. Превозната бригада на влака е подала сигнал до Спешна помощ и пострадалият мъж е откаран в болница.Подобни вандалски прояви нанасят значителни материални щети за \"БДЖ-Пътнически превози\" ЕООД, като фактически саботират всички усилия на ръководството на националния железопътен превозвач за предлагане на по-добро и по-качествено обслужване на клиентите. Тези посегателства застрашават сигурността на движението на влаковете, както и живота и здравето на клиентите и служителите на националния железопътен превозвач.От началото на 2018 г. това е 19-ият случай, при който влакове на \"БДЖ-Пътнически превози\" ЕООД са замеряни с камъни. За същия период на 2017 г. са регистрирани 42 случая, а за цялата изминала година са 76, от които е пострадал един пътник.Хвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек.Щетите, които националният железопътен превозвач понася всяка година от счупени с камъни стъкла на вагони, мотриси и локомотиви, са в размер на стотици хиляди левове.", "date": "2018.06.11", "title": "Камък, хвърлен по влак, рани мъж в главата"}
{"url": "https://news.bg/world/sasht-pregovorite-s-kndr-progresirat-barzo.html", "text": "Доналд Тръмп е добре подготвен за срещата с Ким Чен-ун. Позицията на САЩ остава \"ясна и непроменена\".Това заяви държавният секретар на САЩ Майк Помпео след работен обяд в резиденцията на президента на Сингапур, информира \"Стрейт таймс\".Помпео поясни, че Тръмп и целият екип на САЩ очакват утрешната среща.Ние провеждаме съдържателни и задълбочени срещи със севернокорейците, включително и тази сутрин, добави Помпео.\"Президентът е добре подготвен за утрешната среща с председателя Ким. Позицията на САЩ остава ясна и непроменена\", отбеляза държавният секретар.По-късно на пресконференция в Сингапур Помпео заяви, че пълно и необратимо ядрено разоръжаване на КНДР е единственият приемлив за САЩ резултат.Той добави, че Вашингтон е подготвен да предостави на КНДР необходимите гаранции, \"фундаментално различни от преди\", за да се постигне ядрено разоръжаване.Продължаващите преговори с КНДР прогресират \"бързо\", разкри той, но подчерта, че санкциите ще останат до пълното ядрено разоръжаване на Северна Корея.Междувременно Белият дом потвърди информация на \"Блумбърг\", че утрешните разговори ще започнат със среща само между Ким Чен-ун и Доналд Тръмп.", "date": "2018.06.11", "title": "САЩ: Преговорите с КНДР прогресират бързо"}
{"url": "https://news.bg/crime/barz-protses-za-mazha-nasochil-pistolet-kam-vodach-na-avtobus.html", "text": "Районна прокуратура-Чирпан наблюдава бързо производство срещу 30-годишен, насочил пистолет към автобус край Чирпан.На 10 юни 2018 г., около 18 часа, в посока към София, по автомагистрала \"Тракия\" се движел лек автомобил, марка \"Шкода Октавия\". На около 160 км. на магистралата, в района на Чирпан, колата застига и се движи зад автобус с варненска регистрация, превозващ пътници.В този участък движението се извършвало еднопосочно в северната лента за движение на автомагистралата, поради ремонтни дейности., на км 139. Водачът на лекия автомобил, въпреки затрудненото движение, се опитал на няколко пъти да изпревари автобуса, но не успял.След това преминал в аварийната лента и се изравнил се с автобуса от дясната му страна. Изравнявайки се с автобуса, водачът на лекия автомобил отворил предно ляво стъкло на шофьорската си врата и от там насочил към водача на автобуса боен пистолет. След това продължил да се движи успоредно с автобуса, като показвал на водачът му и неприлични жестове. За случая бил подаден сигнал на тел. 112. Свидетели на случващото са пътниците в автобуса.30-годишният шофьор на колата е спрян за проверка на автомагистралата след подадения сигнал. Задържан е за срок от 24 часа по Закона за МВР. Извършени са тестове за алкохол и наркотици, които са отрицателни.Започнато е бързо производство за хулиганство, извършено при управление на моторно превозно средство. По делото като веществено доказателство е иззет боен пистолет \"Кохлер и Кох\". Установено е, че пистолетът е законно притежаван от 30-годишния шофьор.По делото се извършват разпити на свидетели и други действия по разследването.", "date": "2018.06.11", "title": "Бърз процес за мъжа, насочил пистолет към водач на автобус"}
{"url": "https://news.bg/world/izraelski-boyni-samoleti-treniraha-misii-s-golyam-radius-na-deystvie-v-gartsiya.html", "text": "40 самолета на въоръжените сили на Израел участваха във военновъздушни учения в гръцкото въздушно пространство през миналата седмица, пише \"Таймс оф Израел\", позовавайки се на израелската армия.Те участваха в операции и мисии с голям радиус на действие на непознат терен, поясняват от армията.Мащабните военни учения имаха за цел симулиране на война на различни фронтове, включително и кампания за извършване на въздушни удари по цели в Ивицата Газа.Като част от игрите 40 изтребителя, самолета за презареждане и транспортни самолетa летяха до Гърция.В съобщението на въоръжените сили на еврейската държава се казва, че целта на игрите е била практикуване на мисии с голям радиус на действие с десетки самолета.Ученията се проведоха само във въздуха, без кацане, допълва армията.В игрите с Гърция общо участваха стотици изтребителя, хеликоптера, транспортни самолета и други.", "date": "2018.06.11", "title": "Израелски бойни самолети тренираха мисии с голям радиус на действие в Гърция"}
{"url": "https://news.bg/int-politics/v-germaniya-zhelanieto-na-tramp-da-varne-rusiya-v-g-7-zaplashva-evropa-s-raztseplenie.html", "text": "Изявлението на американския президент Доналд Тръмп относно необходимостта за връщането на Русия в Г-7 заплаша Европа с ново разцепление. Това обяви пред германската обществена телевизия ZDF държавният секретар на германското външно министерство Нилс Анен.\"В отговор на тази публикация в \"Туитър\" и провокацията на г-н Тръмп по време на срещата на върха на Г-7 - ако не бъде демонстрирано никакво движение от страна на Русия и ние я поканим, никой няма да разбере това. Това е група, която защитава общи ценности. (...) В тази ситуация ние не трябва да допускаме още едно разцепление в Европа, защото в Европа не всички ще бъдат съгласни с такова решение\", коментира Анен.По-ръно Тръмп коментира, че форматът Г-8 с участието на Русия би бил много по-ефективен от Г-7. Тази идея беше подкрепена от италианския премиер Джузепе Конте.В Кремъл, коментирайки думите на американския президент, отбелязаха, че Москва се съсредоточава върху други формати.Русия се присъедини към Г-7 през 1998 г., но след анексирането на Крим през 2014 тя беше изгонена от групата на най-богатите страни.В Г-7 членуват САЩ, Канада, Германия, Великобритания, Франция, Италия и Япония.", "date": "2018.06.11", "title": "В Германия: Желанието на Тръмп да върне Русия в Г-7 заплашва Европа с разцепление"}
{"url": "https://news.bg/economics/kravata-penka-e-zdrava-i-shte-zhivee.html", "text": "Окончателните резултати от лабораторните анализи на кравата Пенка са отрицателни за всички изследвани болести, съобщиха от БАБХ. Кравата, която нелегално премина българо-сръбската граница и престоя около 15 дни в странство, а след това се върна в родината, е здрава.Кравата, която нелегално премина българо-сръбската граница и престоя около 15 дни в странство, а след това се върна в родината, е здрава. Лабораторните анализи са отрицателни за изследваните болести, информират ветеринарите.Предстои изготвяне на протоколите от изпитванията, като животното остава на този етап възбранено в село Копиловци. Очаква се към края на седмицата животното да бъде върнато за отглеждане в обекта в село Мазарачево.Продължават срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност.Кравата доби световна известност, след като нейният стопанин направи публично оплакване. Дори легендата от \"Бийтълс\" Пол Маккартни поиска кравата Пенка да бъде оставена жива. В защита на чифтокопитното имаше подписка с международно участие.", "date": "2018.06.11", "title": "Кравата Пенка е здрава и ще живее"}
{"url": "https://news.bg/crime/zadarzhaha-trima-s-400-kg-kontrabanden-tyutyun-do-chelopech.html", "text": "Трима мъжа са задържани с 400 кг контрабанден тютюн при акция на икономически полицаи от ОДМВР- София.При съвместна полицейска операция, сектор \"Противодействие на икономическата престъпност\" в ОДМВР- София и колегите им от РУ- Пирдоп спират лек автомобил \"Ситроен\" на главен път 1-6 в района на с. Челопеч. При извършената проверка, на задната седалка и в багажника на колата, са установени 400 кг ситно нарязан тютюн, разпределен в 25 полиетиленови чувала. В колата е открит и газов пистолет с отстранена предпазна муфа и патрон в цевта. Отново на главен път 1-6, е спрян и втори лек автомобил, с водач съпричастен към престъпното деяние. Двамата пътуващи в първия автомобил и водачът на втория са задържани за срок до 24 часа. По случая е образувано досъдебно производство.", "date": "2018.06.11", "title": "Задържаха трима с 400 кг контрабанден тютюн до Челопеч"}
{"url": "https://news.bg/world/severna-koreya-netanyahu-e-smradliv-tsionistki-podstrekatel.html", "text": "Северна Корея нападна премиера на Израел Бенямин Нетаняху, наричайки го \"смрадлив ционистки подстрекател\" на войни, пише \"Таймс оф Израел\".Външният министър на Северна Корея И Йон-хо също нарече Нетаняху \"престъпник\", след като премиерът публикува видео, на което предлага вода на Иран, която се бори с постоянно засушаване.Той обвини Израел, че \"работи извънредно\", за да провали предстоящата утре среща между лидера на КНДР Ким Чен-ун и президента на САЩ Доналд Тръмп, подчертавайки, че Нетаняху \"мрази\" Северна Корея.Споделяйки видеото с Нетаняху в \"Туитър\", министърът написа: \"Смрадливият ционист Нетаняху предлага вода на Иран; той е престъпник/лъжец, така че няма да го изпълни\".Критикувайки отговора на Израел срещу протестиращи палестинци по границата на Ивицата Газа с израелската държава, И Йон-хо пише, че Нетаняху не го е грижа дали Газа има вода, а вместо това той ги избива.В друго съобщение в \"Туитър\" севернокореският министър отбеляза, че страната му е подготвена за срещата с Доналд Тръмп, но \"\".\"Израел също работи извънредно, за да провали срещата на върха в Сингапур, той мрази КНДР\", добави министърът.Говорител на израелското външно министерство отговори с хумор, изразявайки удовлетворението на страната от това, че севернокорейският министър следва официалните профили на израелските министри в \"Туитър\". Но в същото време говорителят отвърна на И Йон-хо, обвинявайки го, че обижда Израел без причина.\"\", коментира говорителят.", "date": "2018.06.11", "title": "Северна Корея: Нетаняху е смрадлив ционистки подстрекател"}
{"url": "https://news.bg/int-politics/v-severna-koreya-im-saobshtiha-za-sreshtata-na-kim-s-tramp.html", "text": "Севернокорейските държавни медии повдигнаха възможността изолираната комунистическа държава да \"установи нови отношения със САЩ\".Това става ден преди севернокорейският вожд Ким Чен-ун да се срещне с американския президент Доналд Тръмп за исторически преговори.Коментарите отбелязват промяна на тона от страна на Северна Корея след десетилетия на враждебност към САЩ, отбелязва БиБиСи.Междувременно Тръмп подчерта, че имал \"добро чувство\" за много очакваната среща с Ким.И двамата лидери пристигнаха в неделя за разговорите в Сангапур - първите между действащ американски президент и севернокорейски вожд.Тръмп написа в \"Туитър\" тази сутрин, че е налице \"вълнение във въздуха\" в азиатската страна преди срещата.Той се надява срещата да даде начало на процес, който в крайна сметка ще доведе до това, Ким да се откаже от ядрените оръжия. Ала перспективата на Северна Корея винаги е била по-непрозрачна.Държавните медии в Северна Корея обикновено не съобщават за действията на вожда в реално време, като за срещата с Тръмп досега е информирано само съвсем бегло.В уводна статия на печатния официоз \"Родон Синмун\" се потвърждава, че Ким е пътувал до Сингапур, за да се срещне с Тръмп и че \"ние ще установим нови отношения, за да посрещнем променящите се изисквания на новата епоха\".В статията се допълва, че \"широки и задълбочени мнения\" ще бъдат разменени за \"установяване на постоянен и мирен режим на Корейския полуостров и за разрешаване на проблеми, които са от общ интерес, включително въпроси за осъществяване на ядреното разоръжаване на Корейския полуостров\".\"Дори ако някоя страна имаше враждебни отношения с нас в миналото, нашето отношение е, че ако тази страна зачита нашата автономия ... ние ще се стремим към нормализиране чрез диалог\", се допълва в материала на официоза.Междувременно стана ясно, че Ким Чен-ун е поканил американския президент Доналд Тръмп да посети през юли Пхенян за втора среща на високо равнище между двете страни, твърдят южнокорейски медии, позовавайки се на добре осведомен източник.Тръмп и Ким са отседнали в отделни хотели, недалеч един от друг, като ще се срещнат утре в хотел в Сентоса, популярен туристически остров, който се намира на няколкостотин метра от континенталната част на Сингапур.", "date": "2018.06.11", "title": "В Северна Корея им съобщиха за срещата на Ким с Тръмп"}
{"url": "https://news.bg/int-politics/germaniya-podkrepya-sini-kaski-ot-oon-v-donbas.html", "text": "Външният министър на Германия Хайко Маас заяви, че подкрепя мироопазваща мисия на ООН в източната част на Украйна, пише в. \"Билд\".Маас отбеляза, че началото на мироопазващата мисия на ООН ще бъде обсъдено по време на преговорите във формат \"Нормандска четворка\".Според Германия, от Донбас трябва да се изтеглят тежките оръжия и да се подобрят хуманитарните условия\"Аз не се заблуждавам, че възобновяването на преговорите във формат Нормандска четворка ще бъде трудно. Интересите и мненията на Украйна и Русия в много области се разминават \", каза Маас.Въпреки това според него самият факт за възобновяването на тези преговори след 16 месеца е успех.По-рано украинският президент Петро Порошенко заяви, че срещата в Нормандския формат трябва да се проведе в началото на юни.", "date": "2018.06.11", "title": "Германия подкрепя сини каски от ООН в Донбас"}
{"url": "https://news.bg/world/stotitsi-goli-velosipedisti-v-braytan.html", "text": "Стотици голи велосипедисти изпълниха улиците на Брайтън, съобщават британските медии. Нестандартната им проява е в подкрепа на спорта.От 2007 г. полицията в Съсекс разрешава голата проява. Все пак част от участниците бяха заложили на креативни костюми, а други на естествената голота на тяло.Не липсваха и почитатели на боди пейтинга. Телата на част от участниците бяха изписани лозунги срещу използването на петрола. Можеха да се видят надписи като \"Изгаряне на въглехидрати, а не въглеводороди\".Участниците припомниха, че властите трябва да мислят повечето за пешеходците и велосипедистите, а не за автомобилите.", "date": "2018.06.11", "title": "Стотици голи велосипедисти в Брайтън"}
{"url": "https://news.bg/world/skorosten-vlak-shte-svarzva-odrin-s-istanbul.html", "text": "Тази година започва изграждането на железопътна линия за скоростен влак между Одрин и Истанбул. Премиерът Бинали Йълдъръм обяви това на предизборен мититинг на управляващата Партия на справедливостта и развитието в Одрин, предаде БНР.Йълдъръм каза, че с изграждането на новата железопътна линия пътуването с влак от единия до другия град ще отнема под един час.Премиерът обяви и други строителни проекти за окръга, сред които изграждане на стадион и спортна зала за 4000 зрители в Одрин.", "date": "2018.06.11", "title": "Скоростен влак ще свързва Одрин с Истанбул"}
{"url": "https://news.bg/disasters/rayanear-izostavi-200-patnitsi-v-berlin.html", "text": "200 пътници останаха на летище \"Шонефелд\" в Берлин, след като полетът им с \"Райънеър\" за София в 15:30 часа е бил анулиран. Първоначалната причина била буря, съобщи БНТ. Всички пасажери са били свалени от самолета с обещанието, че след два часа полетът ще бъде осъществен.След като са се върнали в чакалнята на летището установили, че полетът им е анулиран. От \"Райънеър\" предлагат полети до различни летища, без връзки за София.В групата има малки деца и болни хора, разказа за \"По света и у нас\" Ружа Любенова. Всеки си търси сам начин за прибиране. Първата дата на авикомпанията към София е за четвъртък, каза Ана Атанасова.", "date": "2018.06.11", "title": "\"Райънеър\" изостави 200 пътници в Берлин"}
{"url": "https://news.bg/disasters/amerikanski-iztrebitel-se-razbi-v-yaponiya.html", "text": "Американски изтребител Ф-15 се разби в Япония, съобщават местни медии.Инцидентът е станал в района на Окинава. Пилотът е успял да катапултира. Той е бил спасен.По неофициална информация изтребителят е бил от военно-въздушната база на САЩ в Япония - Кадена.Инцидентът е станал по време на тренировъчен полет. Това съобщиха от американското командване в Япония.", "date": "2018.06.11", "title": "Американски изтребител се разби в Япония"}
{"url": "https://news.bg/disasters/v-bagdad-gorya-sklad-s-byuletini.html", "text": "В Багдад имаше пожар в склад за бюлетините от парламентарните избори. Това съобщава Ройтерс.Според иракското министерство на вътрешните работи огънят е настъпил в един от четирите склада, където се съхраняват кутии с бюлетини. В същото време властите заявиха, че никоя от кутиите не е изгоряла.Иракският премиер Хайдер ал Абади определи пожара като \"заговор\" срещу страната.", "date": "2018.06.11", "title": "В Багдад горя склад с бюлетини"}
{"url": "https://news.bg/int-politics/sasedi-obeshtaha-pomosht-na-jordaniya.html", "text": "Близо $2,5 млрд. получи Йордания, предаде АП. Финансовата инжекция показва волята на Саудитска Арабия за подкрепа на т.н. Квартет за Йордания, в който влизат и ОАЕ и Кувейт.Отпуснатите средства са гарантирани от краля на Саудитска Арабия - Салман. Част от парите ще бъдат гаранция пред Световната банка за подкрепа на проекти за бежанците, така и депозит в централната банка на Йордания за подкрепа на местната валута.Гражданската война в Сирия предизвика потоци от бежанци към Йордания.Това допълнително разклати икономиката на близкоизточната страна.", "date": "2018.06.11", "title": "Съседи обещаха помощ на Йордания"}
{"url": "https://news.bg/int-politics/kaufland-rumaniya-dava-eur1-mln-za-grazhdanski-proekti.html", "text": "\"Кауфланд Румъния\" ще подкрепи с €1 млн. гражданското общество в страната. Това разкриват местни медии.Програмата #instareadebine е насочена към всички асоциации, фондации и федерации, които разработват проекти в областта на културата, спорта и здравословния живот. Максималната сума е от 235 000 леи (около €50 000) за даден проект. Една четвърт от всички подкрепени проекти ще бъдат насочени към общностите и бенефициентите в селските райони.Програмата е разработена от \"Кауфланд Румъния\", с подкрепата на Фондацията за развитие на гражданското общество.", "date": "2018.06.11", "title": "\"Кауфланд Румъния\" дава €1 млн. за граждански проекти"}
{"url": "https://news.bg/world/tramp-kasal-vazhni-dokumenti.html", "text": "Американският президент Доналд Тръмп често къса важни документи, въпреки че те трябва да бъдат изпратени в архива. Това пише сайтът \"Политико\".Американският държавен глава има \"странен и стар\" навик да разчупва важни документи, работата, по които е завършил. Независимо от това, законът задължава да се съхраняват в архива всички бележки, писма и документи, които съответният държавен глава си е правил.За възстановяването на документацията се грижи служителя на Белия дом Соломон Ларти, който заедно с колегите си се занимаваше с лепене на документи, разкъсани от Тръмп.За услугите си Соломон Ларти е получил годишно възнаграждение от близо $66 000.", "date": "2018.06.11", "title": "Тръмп късал важни документи"}
{"url": "https://news.bg/regions/maya-manolova-shte-se-sreshtne-s-minyorite-v-bobov-dol.html", "text": "Омбудсманът Мая Манолова, заедно с експерти от Министерството на труда и социалната политика, Националния осигурителен институт и Агенцията по заетостта, ще се срещне днес с миньорите от последния подземен рудник за добив на въглища в Бобов дол.400 работници остават без работа, заради поетапното закриване на рудника, което предизвика тревожност сред тях и техните семейства.Много от миньорите са в пенсионна възраст, но поради законодателни промени, няма да могат да се пенсионират, а други имат нужда от преквалификация и нови работни места.", "date": "2018.06.11", "title": "Мая Манолова ще се срещне с миньорите в Бобов дол"}
{"url": "https://news.bg/weather/slantse-i-dazhd-v-ponedelnik-1.html", "text": "В понеделник ще е предимно слънчево, след обяд над планинските райони в Западна България с временни увеличения на облачността. Там на отделни места ще превали и прегърми. Ще духа слаб, в Източна България до умерен вятър от изток-югоизток. Максималните температури ще са между 29° и 34°. Това съобщиха от НИМХ към БАН.Над планините ще преобладава слънчево време. След обяд на места в масивите от Западна България ще се развива купеста облачност и там на отделни места ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра - около 15°.Над Черноморието ще бъде предимно слънчево. Ще духа слаб до умерен вятър от изток-югоизток. Максимални температури на въздуха: 23°-26°. Температурата на морската вода е 21-25°. Вълнението на морето ще е 1-2 бала.", "date": "2018.06.11", "title": "Слънце и дъжд в понеделник"}
{"url": "https://news.bg/society/babh-reshava-sadbata-na-kravata-penka.html", "text": "Българиста агенция по безопасност на храните (БАБХ) решава днес окончателно каква ще бъде съдбата на кравата Пенка.Казусът придоби световна известност. Много западни медии отразиха сагата около животното, отишло на разходка в съседна Сърбия.Стана ясно и че световно известни личности също са коментирали темата около съдбата на българската крава беглец. Легендата от \"Бийтълс\" Пол Маккартни се е обявил в защита на животното и против неговото умъртвяване.Темата стигнала и до Европейката комисия. От там обяснили, че случаят не е окончателно решен и че животното може и да не се убива. Според европейските изисквания това може да стане, след като кравата Пенка изкара карантинен период. Ако изследванията на животното покажат, че то не е заразено, Пенка ще може да се върне при другарките си в обора, съобщи Нова.Припомняме, на 9 юни, събота, стана ясно, че резултатите от изследваняита и лабораторните анализи на кравата Пенка са благоприятни. Животното е било изследвано за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и др, обясниха от БАБХ.На 6 юни обаче от агенцията заявиха, че кравата Пенка трябва да бъде евтаназирана възможно най-скоро. \"Това е едно огромно нарушение на европейското и съответно нашето, законодателство и животното подлежи на отнемане в полза на държавата и съответно - евтаназия. Предстои унищожаването на кравата и загробването ѝ на място\", заяви тогава д-р Александра Митева от дирекция \"Здравеопазване на животните\" към БАБХ. ", "date": "2018.06.11", "title": "БАБХ решава съдбата на кравата Пенка"}
{"url": "https://news.bg/crime/mazh-zaplashi-s-pistolet-vodach-na-patnicheski-reys.html", "text": "Водач на лек автомобил е извадил пистолет и е заплашил с него шофьор на пътнически автобус. Причината - спор на пътя, възниквал заради изпреварване. Мястото на инцидента - автомагистрала \"Тракия\".Инцидентът станал снощи, 10 юни, неделя, съобщи bTV.Случката се разиграла край Чирпан. За сега не е ясно в каква посока са пътували превозните средства.Конфликтът възникнал заради неразбирателство около опит за изпреварване от страна на автомобила. Между водачите възникнал спор, а шофьорът на леката кола преценил, че може да \"реши\" конфликта с повече агресия - той извадил огнестрелното си оръжие и заплашил с него водача на рейса.При инцидента няма пострадали. След сигнал полицаите са задържали агресивния водач. Властите са разпитали и пътниците в рейса.Обстоятелствата около случая се изясняват.", "date": "2018.06.11", "title": "Мъж заплаши с пистолет водач на пътнически рейс"}
{"url": "https://news.bg/world/okolo-100-balgari-sa-izostaveni-v-berlin-ot-rayanear.html", "text": "Около 100 българи са изоставени в столицата на Германия Берлин след Общият брой на закъсалите пътници е 200 души. Половината от тях са българи. Те останаха блокирани на летище \"Шьонефелд\" в Берлин вчера, след като полетът им до София беше отменен от нискотарифната авиокомпания, съобщи bTV.Българите трябвало да излетят вчера, 10 юни, в 15.20 часа.Според разкази на наши сънародници те се качили в самолета, но вместо да излетят, чакали на място. След дълъг престой в самолета пътниците били свалени в чакалнята на терминала.Ружа Любенова, която е сред закъсалите в Берлин българи, разказа, че от \"Райънеър\" съобщили на пътниците, че заради бурята и лошото време самолетът трябва да се подготви допълнително. От авиокомпанията съобщили, че самолетът ще излети след около 2 часа.Това обаче не се случило. На терминала хората видели, е полетът е отменен. Те останали в безизходица.По думите на Любенова между пътниците имало бебета и малки деца. От авиокомпанията не предоставили на пътниците вода и храна.От \"Райънеър\" съобщили, че могат да осигурят директен полет до София на пътниците чак за четвъртък, 14 юни.\"Някои се върнаха при близки в Берлин, други останаха да търсят начини, а трети ще пътуват през Букурещ днес и ще търсят начин за своя сметка да се доберат в София\", обясни Любенова.Стана ясно и че част от сънародниците ни са били настанени в хотел, където прекарали нощта. Други хора потърсили сами алтернативни решения за прибирането си в родината.", "date": "2018.06.11", "title": "Около 100 българи са изоставени в Берлин от \"Райънеър\""}
{"url": "https://news.bg/finance/dyankov-sega-e-edinstveniyat-moment-za-evrozonata.html", "text": "Това е единственият възможен момент в следващите пет години, за да влезем в еврозоната. Това заяви бившият министър на финансите и вицепремиер Симеон Дянков в ефира на Нова.Той обясни, че сега е моментът да кажем, че Европа трябва да върви по пътя, които сама е определила. Трябва да влезем в еврозоната, категоричен е Дянков.Бившият финансов министър коментира, че независимо какви отзиви чуваме от европейската комисия или европейските сили, ние покриваме Маастрихтските критерии.Да бъдем в Банковия съюз не е необходимо условие, за да влезем в еврозоната, отсече Дянков.Хората се притеснявали, че ако влезем в еврозоната ще се вдигне инфлацията или БНБ ще смени курса и ние рязко ще обеднеем, обясни Дянков. Той беше категоричен, че нито едно от двете не е възможно.\"По закон имаме твърд курс\", изтъкна бившият финансист № 1. Нашият курс би могъл да се смени чрез закон. Няма как да стане 240 парламентаристи да сменят закон незабележимо, изтъкна Дянков.От това произтичало и че няма как да има голяма инфлация, успокои бившият министър.Ако тръгнем към чакалнята, ще влезем в нея. Много по интересни ще сме за инвеститорите, ако сме в еврозоната, увери Дянков.В чакалнята се чака минимум две години, може и повече. Това веднъж завинаги ще приключи темата с България на първа скорост, акцентира финансистът и добави, че оттам нататък можем да останем в чакалнята колкото е необходимо или колкото дълго преценим. Стратегически правилно е да влезем в еврозоната сега.Той призна, че ако бяхме в Банковия съюз несъстоятелността на КТБ нямаше как да се случи.Дянков е категоричен, че ще ни приемат в чакалнята на еврозоната, защото покриваме всички изисквания.Няма да има нова финансова криза, поне в близките няколко години. Очаква се следващите около 5 години да бъдат благоприятни за европейската икономика. 3% e ръстът на икономиката в Европа. В България даже повече.Относно рестарта на АЕЦ \"Белене\" Симеон Дянков коментира, че никога ЕС няма да позволи китайски инвеститор да построи такава централа на територията на съюза.\"Страни като България отиват и казват ние искаме да рестартираме АЕЦ \"Белене\" имаме предложение от китайски инвеститор\", изтъкна Дянков и допълни, че на този етап ЕК клати глава и казва \"елате като стане\". Две държави до тук са опитвали и не се е реализирало, това са Словакия и Унгария, доуточни финансистът. Или има голям частен европейски инвеститор, или няма да стане, отсече бившият министър на финансите.Припомняме, падането на мораториума над АЕЦ \"Белене\" бе гласувано от депутатите в Народното събрание. То мина със 172 гласа \"за\", 14 \"против\" и двама въздържали се депутати.  за размразяване на работата по АЕЦ \"Белене\", като проектът трябва да е на пазарен принцип и без държавни гаранции.Четирите организации от АОБР с отворено писмо до Народното събрание заявиха, че не са доволни от това, че министър Петкова огласява  \"Белене\" при \"пазарни условия\" - да няма държавни гаранции по осъществяването на проекта и да няма дългосрочни договори за изкупуване на произведената електроенергия. Те излязоха с допълнителни условия и предложение за схема. Работодателските организации предупреждават и че в публичното пространство се разпространява  - за цената на електроенергията, произведена от АЕЦ \"Белене\", за обема на бъдещото електропотребление, както и за липсата на алтернативи.Мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ . През 2018 г.  в посока той да отпадне, а  си в международния форум \"Атомекспо\".В началото на март месец тази година Народното събрание поръча на Министерството на енергетиката да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.Припомняме, темата за проекта АЕЦ \"Белене\" стана отново актуална, след като  за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на годината, след изрично разрешение от БЕХ (като поръчител), но  на .На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за , но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.Въпреки че в, акцент в дейността и думите на министър Теменужка Петкова в последните месеци е , което е изготвено от Русия по договор и на което .Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една , който да се осъществи с европейско финансиране.", "date": "2018.06.11", "title": "Дянков: Сега е единственият момент за еврозоната"}
{"url": "https://news.bg/regions/palatkovi-protesti-v-podkrepa-na-detsata-s-uvrezhdaniya-v-burgas-i-varna.html", "text": "Жителите на Бургас излизат на протест в подкрепа на майките на деца с увреждания.Недоволството на майките е срещу социалната политика в страната. Подари това граждани в Бургас се обявиха в подкрепа на техните искания.От днес в \"Морската градина\" в града започва нов протест. Недоволстващите този път ще протестират, организирайки палатков лагер.Според протестиращите по този начин повече хора ще могат да изразят подкрепата си към майките на деца с увреждания. Инициативата е продължение на протеста на родители на деца с увреждания в София от началото на месецаПрипомняме, преди малко повече от седмица, на 1 юни - Деня на детето, родители на деца с увреждания  пред сградата на парламента.Мотото на палатковия протест е: \"Системата ни убива\".Междувременно палатков протест се организира и във Варна. Родителите на деца с увреждания в морската столица организират палатков лагер до сградата на общината. Недоволството също е в подкрепа на инициатива, която се проведе в началото на месеца пред Народното събрание в София.Организаторите на недоволството са категорични - за 3 години са се провели 6 национални протест, а резултат няма. Според тях \"интеграцията\" на хората с дефицити сериозно се разминава с директивите, заложени в Конвенцията на ООН за правата на хората с увреждания, предаде БНР.", "date": "2018.06.11", "title": "Палаткови протести в подкрепа на децата с увреждания в Бургас и Варна"}
{"url": "https://news.bg/press/dzhendar-udar-sreshtu-ninova-ot-pes-hvanaha-piyan-i-drogiran-shofyor-na-avtobus-s-uchenitsi.html", "text": "Жасмин, дала 420 хил. лв. на измамници - внучка на спасител на евреи Внучка на един от четиримата, спасили българските евреи, се оказа жертвата на телефонни измамници Жасмин Куртева. Между 2 и 6 юни тя даде на престъпниците 420 хил. лева, мислейки, че помага за залавянето на бандити.Дядо на Куртева е кюстендилецът Владимир Куртев. Роден в семейството на бесарабски българин, той участвал в Първата световна война. След ареста му по време на деветоюнския преврат през 1934 г. е тикнат в затвора. След като излязъл се завръща в Кюстендил.Подпредседател на ВМРО и учител по литература в кюстендилската гимназия, той е един от четиримата кюстендилци, които през 1943 г. създават Обществения комитет за спасяването на българските евреи.Джендър удар срещу Нинова от ПЕС Партията на европейските социалисти (ПЕС) заплашва БСП с изключване заради Истанбулската конвенция. Лидерът Корнелия Нинова хвърля оставка, ако съпартийците й застанат зад международния договор.Хванаха пиян и дрогиран шофьор на автобус с ученици41-годишен водач на автобус, превозващ ученици, е задържан в неделя сутринта във Варна, малко след като е потеглил на път. Това съобщиха от пресцентъра на Областната дирекция на МВР.Според официалната информация по случая, към 8,30 часа в неделя, при извършване на задължителна полицейска проверка на автобус \"ЕОS\" е установено, че 41-годишният му правоспособен водач от Варна, е употребил алкохол с концентрация 1,27 промила в издишания въздух.Европа загуби Е 670 млрд. от липсата на единни пазари\"Накъде върви Европа\" е един от петимата финалисти за елитната награда \"Хайек\" на Манхатънския институт. Тя е най-престижното отличие за икономическа литература в света. Победителят се избира от комитет от уважавани икономисти, журналисти и учени и се съобщава по време на престижна лекция в Ню Йорк. Тазгодишният носител на наградата \"Хайек\" ще стане ясен до края на месеца.КЗК не знае кога ще се произнесе по казуса \"ЧЕЗ\" Комисията за защита на конкуренцията (КЗК) не може да се ангажира с конкретен срок за решение, свързано с уведомлението на кандидат-купувача на ЧЕЗ - \"Инерком България\". Причината е, че към момента производство по уведомлението на пазарджишката компания все още не е образувано. Това съобщиха от комисията на Юлия Ненкова в отговор на въпрос на в. \"Сега\". Иначе, според закона, при съкратени производства КЗК трябва да се произнесе в срок от около един месец. По различни причини обаче е възможно той да бъде удължен, или да спре да тече.Парламентът ще реши дали иска нов управител на здравната касаПроф. Плочев излезе в болнични преди три месеца, след като влезе в конфликт със здравния министър Кирил Ананиев. Плочев поиска актуализация на бюджета на касата, за да бъдат платени дълговете на институцията към чуждестранните здравни каси. Ананиев пък поиска неговата оставка. Плочев беше извикан от депутатите на изслушване и след това постъпи в болница. Седмица след това се оказа, че той е бил прав за размера на дълговете.Плочев прекара в болнични три месеца, но здравословното му състояние не се е подобрило и той уведоми за това надзорния съвет на касата. По закон управителят на касата би трябвало да бъде освободен от поста, ако отсъства по болест повече от три месеца. Затова той сезира надзорния съвет, който да установи, че е в невъзможност да изпълнява функциите си повече от три месеца.БСП твърдо зад Нинова за Истанбулската конвенцияБСП стои твърдо зад Корнелия Нинова и няма да променя позицията за Истанбулската конвенция, реши Националният съвет вчера. Нинова поиска решение от пленума дали левицата да промени позицията си за конвенцията, за да не бъде наказана. Тя обяви, че ПЕС заплашва БСП със замразяване на членството. Нинова подчерта, че въпросът се поставя като идеологически, като тема, която е знаме на лявата идеология, на социализма и социалдемокрацията в Европа. Ако смятате, че е така и че трябва да променим позицията си, че съм пречка пред прогреса на БСП като лява партия, ми го кажете в очите, обърна се Нинова към НС. Ако се налага да направим този компромис, аз няма да мога, категорична е тя.", "date": "2018.06.11", "title": "Джендър удар срещу Нинова от ПЕС, Хванаха пиян и дрогиран шофьор на автобус с ученици"}
{"url": "https://news.bg/world/frenski-fermeri-blokiraha-rafineriya-na-total.html", "text": "Френски фермери от неделя вечерта започнаха стъпаловидна блокада на рафинерии и складове на \"Тотал\". Протестът им е срещу плановете на компанията да използва палмово масло за производството на биодизел, съобщават френски медии.Те уточняват, че протестите се планират да продължат три дни като обхванат голяма част от страната.Преди дни правителството разреши на \"Тотал\" да използва палмово масло като по-евтин заместител на рапицата.Не се очакват проблеми в доставките на горива. Причината са резервите в мрежата и липсата на подкрепа за фермерите от страна на заетите в петролния сектор.От друга страна властите в Малайзия, която е една от големите производители на палмово масло, предупредиха Париж, че могат да преразгледат сделката със закупуването на френски изтребители.Екологични организации от ЕС призовават да се забрани употребата на палмово масло в опит да се спасят тропическите гори от изсичане.", "date": "2018.06.11", "title": "Френски фермери блокираха рафинерия на \"Тотал\""}
{"url": "https://news.bg/regions/simitli-si-ima-novo-nezakonno-smetishte.html", "text": "Незаконно сметище се \"появи\" до село Брежани, намиращо се край град Симитли, област Благоевград. За това алармираха местни жители.Според хората незаконното сметище се появило наскоро. Преди седмици камиони с боклуци започнали на минават през селото. След няколко дни хората започнали да усещат и неприятни миризми.Оказва се, че камионите разтоварвали боклуците недалеч от къщите на хората. Районът бързо станал бунище.Това предизвика недоволство сред местните жителите. Те се притесняват от възникването на зарази.Хората недоумяват и кой изхвърля отпадъците до къщите им.Част от жителите на Брежани подозират, че отпадъците идват от съседни общини, включително и град Симитли. От управата в града обаче отричат такова нещо.\"В администрацията до момента нямаме такъв сигнал. Ще бъде проверен, но имаме и съответните документи, в които показваме къде общината изхвърля боклука\", коментира за Нова зам.-кметът по стопанските дейности в община Симитли Юлиян Мишев.Към момента боклукът на общината се извозва към Сандански и Разлог, заради . В сметището на Разлог обаче може да се депонира ограничен брой боклук.Относно това Мишев заяви, че вижда възможна екологична катастрофа в Симитли заради проблема. По думите му в момента отпадъците от Симитли се изхвърлят в Разлог, като общината ползва 10% квота, която има държавата в депото. В същото време кметът на Разлог посочил, че обемът, предоставен за боклука на Симитли, скоро ще бъде запълнен. След това община Симитли ще трябва сама да се оправя с кризата с боклука.\"Къде ще трябва да изхвърляме боклука, нямаме решение, а депото в Благоевград не по-рано от една година ще бъде готово\", допълни Мишев.", "date": "2018.06.11", "title": "Симитли си има ново незаконно сметище"}
{"url": "https://news.bg/bulgaria/dohodite-v-balgariya-sa-nay-niskite-v-es-prizna-biser-petkov.html", "text": "Доходите в България са най-ниски в ЕС. Това заяви в ефира на БНТ министърът на труда и социалната политика Бисер Петков.\"Това е и предизвикателството - да се работи за повишаване на доходите. Основният начин за повишаване на доходите е чрез трудовата заетост\", заяви Петков. По думите му пенсиите са нетрудов договор, но при ниски доходи не може да се очакват високи пенсии.Министър Петков напомни, че от 1 юли всички пенсии ще бъдат преизчислени с по-голямата тежест на година осигурителен доход, което ще доведе до ръст с 3,8%.По повод предстоящия край на европредседателството на България, Петков обясни, че според него сме успели да се справим.\"Това, което предстои на 21-и юни, редовно заседание на Съвета на министрите, което ще се проведе в Люксембург и след неговото провеждане можем да кажем до колко е било успешно. Много важен е оставащият един месец от председателството ни\", обясни Пеков и изтъкна, че посред него реална промяна настъпва.", "date": "2018.06.11", "title": "Доходите в България са най-ниските в ЕС, призна Бисер Петков "}
{"url": "https://news.bg/regions/poveche-kontrol-varhu-vodachite-na-uchilishtni-avtobusi-iskat-vav-varna.html", "text": "Само по документи училищата осъществяват контрол върху автобусните фирми, с които децата отиват на екскурзии. Това стана ясно от коментар на директора на Регионалното управление по образованието във Варна Венцеслава Генова и директора на училище \"Васил Априлов\" в града Албена Комитова.Коментарът на двете е във връзка с. Припомняме, в неделя, 10 юни, деца от училище \"Васил Априлов\" във Варна тръгнаха на планирана екскурзия към Лясковец. Малко след това обаче при проверка беше установено, че шофьорът на ученическия автобус кара под въздействието на алкохол и след употребата на наркотици. Той бил спрян на изхода на Варна. При проверката с дрегер устройството показало 1.27 промила алкохол в кръвта на шофьора. След кръвен тест стана ясно и че същият е употребил и амфетамини.Пред bTV Генова заяви, че при организирането на подобни екскурзии в Регионалното управление по образованието се получават документите и се дава разрешение, в случай, че документацията отговаря на всички изисквания. След това директорите на училищата трябва да попълнят електронна форма, която отива в полицията с указани ден, час и място на тръгване и пристигане, брой на ученици, брой възрастни и други.От своя страна директорът на училище \"Васил Априлов\" Албена Комитова заяви, че в училището се проверяват само документите на превозвачите - лицензи, годината на производство на автобуса, застраховки и технически преглед. Училищата нямали други канали и механизми за упражняването на контрол.В случая контролният орган е полицията, а това не било първото нарушение на водача. Той е бил . Две от провиненията му били за шофиране под въздействието на алкохол.Директорката на училището коментира и че според нея трябва да има и допълнителни мерки, по които ръководствата на училищата да могат да упражняват контрол и тези мерки трябва да са адресирани към транспортните фирми. По думите ѝ трябва да се проверя в какво състояние шофьорът се качва да кара.Междувременно стана ясно, че прокуратурата няма да иска водачът да бъде задържан за срок до 72 часа.", "date": "2018.06.11", "title": "Повече контрол върху водачите на училищни автобуси искат във Варна"}
{"url": "https://news.bg/politics/spored-pasi-tramp-e-obseben-ot-kim-chen-un.html", "text": "Президентът на САЩ Доналд Тръмп е обсебен от срещата със севернокорейския лидер Ким Чен-ун в Сингапур. Тази позиция заяви бившият министър на външните работи Соломон Паси в ефира на БНТ.Соломон Паси смята, че трябва да бъде поставен въпросът дали наистина Г-7 е Г-7 или е Г-6 плюс едно.\"Тръмп отиде в Канада едва на 500-я ден от своето управление. В момента президентът Тръмп е напълно обсебен от срещата с Ким Чен Ун\", подчерта Паси и добави, че предстои налагането на мита върху САЩ.\"В момента Канада и ЕС ще наложат реципрочно мита на САЩ. Те ще наложат такива в щати, които са гласували за Тръмп. Това е персонален удар срещу американския президент\", категоричен е Паси.\"Тръмп доста точно изпълнява предизборните обещания, които е дал на своите избиратели. Какво му е струвало, това ще разберем на следващите избори. Неговата първа задача е да бъде преизбран\", акцентира бившият дипломат №1.Канадският премиер Джъстин Трюдо бил най-гласовитият на срещата на големите, подчерта Паси и изтъка, че е изненадващо, че Ангела Меркел била изключително кротка, използвайки по-умерен тон.\"Голямата картина не е особено радостна\", коментира Паси.Азиатско Г-7 вижда Соломон Паси. \"За съжаление, Запада не го осъзнава това нещо много - много. Имаме един Запад, който се е втренчил в себе си и имаме едно обединение на всички останали, които не са от Запада\", каза още той. Паси акцентира, че спокойно може да се покани Канада за по-тясно сътрудничество с Европейския съюз. Той вижда дори перспективи за членство в еврозоната и в съюза.\"Китайски интерес ще има не само към АЕЦ \"Белене\", а към много неща в цял свят\", завърши Паси.", "date": "2018.06.11", "title": "Според Паси Тръмп е обсебен от Ким Чен-ун"}
{"url": "https://news.bg/regions/5-godishno-dete-padna-ot-terasa-na-petiya-etazh-v-ravda.html", "text": "5-годишно дете е паднало от тераса в Равда, съобщиха от Областната дирекция на МВР в Бургас.Инцидентът е станал вчера, 10 юни. Около 17.40 часа в Районното управление на МВР в Несебър постъпил сигнал, според който в комплекса \"Лайфстайл 3\" в село Равда е възникнал инцидент с дете.Според сигнала от терасата на апартамент, разположен на петия етаж, е паднало дете - 5-годишно момченце от руски произход.Детето веднага е било закаран в болнично заведение. То е настанено в реанимацията на болницата в Бургас с фрактури на краката, таза и травма на белия дроб.Лекарите съобщават, че няма опасност за живота на момченцето.Впоследствие е установено, че момчето е останало само без надзора в апартамента. 55-годишната му баба отишла да пазарува.По случая е образувано досъдебно производство.", "date": "2018.06.11", "title": "5-годишно дете падна от тераса на петия етаж в Равда"}
{"url": "https://news.bg/crime/spetssadat-vazobnovi-razsledvane-sreshtu-shef-na-narkogrupa.html", "text": "Спецпрокуратурата възобнови разследването срещу издирван ръководител на наркогрупа. Той е в ареста със съдебно решение, съобщиха от Спецпрокуратурата.Припомняме,  и се предаде в ГДБОП.Джито бе обвинен като един от ръководителите на наркогрупа още през 2015 г. При тогавашната акция за задържане на членовете на групата М.Г. е успял да се укрие. Обявен е за издирване с червена бюлетина на Интерпол.При предаването си в ГДБОП той е задържан до 24 часа. Специализираната прокуратура удължи престоя му в ареста до 72 часа.На 10 юни 2018 г. Спецсъдът определи на Георгиев мярка за неотклонение \"Задържане под стража\". Определението може да се обжалва пред Апелативния специализиран наказателен съд.", "date": "2018.06.11", "title": "Спецсъдът възобнови разследване срещу шеф на наркогрупа"}
{"url": "https://news.bg/crime/razkriha-domashna-narkooranzheriya-v-kostenets.html", "text": "Разкриха домашна наркооранжерия. Иззети са около 3300 грама суха растителна маса и съцветия и около 170 растения канабис, кварцови лампи, саксии.На 8 юни служители на сектор \"Противодействие на криминалната престъпност\" провеждат поредна полицейска акция срещу престъпленията с наркотични вещества, съвместно с колегите им от РУ-Костенец.При проверка на лек автомобил \"Фолксваген Голф\" с двама мъже от с. Костенец са открити две топчета марихуана, а при извършения тест на водача за употреба на наркотици, апаратът отчел положителен резултат. Последвали проверки на адреси в селото, обитавани от двамата, като в едно от помещенията е открит стъклен буркан със суха растителна маса и електронна везна.Проверен е и съседен адрес, собственост на роднина на един от мъжете. На приземния етаж на къщата служителите на реда попаднали на прецизно оборудвана оранжерия за домашно отглеждане на марихуана, както и сушилня за нея, където била открита още суха растителна маса.Канабисова оранжерия с изградени системи за напояване била установена и в двора на имота. Иззети са около 3300 грама суха растителна маса и съцветия и около 170 растения канабис, кварцови лампи, саксии, вентилатори и други вещи.Тримата мъже са задържани до 24 часа. След доклад на материалите в районната прокуратура в Ихтиман, на собственика на последния адрес е наложена постоянна мярка за неотклонение \"задържане под стража\". Действията по разследването продължават в рамките на образуваното по случая досъдебно производство.", "date": "2018.06.11", "title": "Разкриха домашна наркооранжерия в Костенец"}
{"url": "https://news.bg/sport/16-ot-balgarkite-shte-gledat-svetovnoto-po-futbol.html", "text": "46% от българите възнамеряват да гледат предстоящото Световно първенство по футбол, което започва само след няколко дни - на 14 юни, четвъртък, и което ще се проведе в Русия. Това показват данни от проучване на изследователски център \"Тренд\", посветено на нагласите на българите към най-големия футболен форум в света.От всички запитани 46% заявяват, че ще гледат Световното, а 47%, че няма да гледат мачовете. 7% от българите нямат мнение по въпроса.Данните на \"Тренд\" съвсем очаквано констатират различия при разбивката на резултатите по полов признак. От всички запитани мъже 79% за заявили, че ще гледат Световното, 17% - не и 4% - не могат да отговорят. От всички запитани жени 16% са посочили, че ще гледат мачовете от първенството, 75% - че няма да гледат мачовете, а 9% нямат мнение по въпроса.Според данните българите подкрепят най-много футболните отбори от Европа. Най-много българи ще \"викат\" за Германия - 12%. След това българите ще подкрепят най-много Испания (11%) и Англия (9%).Едва 6% от българите са заявили, че искат на първенството да спечели отбора на Бразилия. 5% пък са посочили, че са за домакина на форума - Русия. Точно 50% от запитаните нямат предпочитания за отбор, което донякъде се обуславя от ниската заинтересованост на женския пол.Според българите новият (стар) световен шампион ще бъде Германия. 12% от запитаните са на мнение, че националният отбор по футбол на Германия е фаворит за купата. Според 8% от българите новият шампион ще бъде Испания, Англия или Бразилия. Въпреки по-горе заявените симпатии към домакина, едва 2% смятат, че Русия ще вдигне трофея.Българите предпочитат да гледат мачовете на спокойствие - вкъщи с приятелите или семейството. Запитани как и къде предпочитат да гледат мачовете от Световното, 29% от сънародниците ни посочват, че е най-хубаво мачовете да се гледат у дома с приятна компания. 10% от анкетираните възнамеряват да гледат мачовете в заведения, 5% - на гости при приятели и други.Изследването е осъществено сред 1 009 пълнолетни българи за периода от 2 до 10 май.", "date": "2018.06.11", "title": "16% от българките ще гледат Световното по футбол"}
{"url": "https://news.bg/politics/borisov-otiva-v-izrael-i-palestina.html", "text": "Министър-председателят Бойко Борисов отива на работно посещение в Израел и Палестина. Визитата на премиера продължава между 12 и 14 юни. Премиерът ще посрещне рождения си ден по време на това пътуването. Преди посещението си в Израел Бойко Борисов ще се срещне в Измир с турския си колега Бинали Йълдъръм в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП.Предстой в Йерусалим премиерът Борисов да се срещне с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог.По време на срещите ще се прегледат двустранните отношения в сферата сигурността и на борбата с тероризма.Борисов ще вземи участие в пленарна сесия на Глобалната конференция на Американския еврейски конгрес. Премиерът ще води разговори и с президента на Световния еврейски конгрес Роналд Лаудер.Българската делегация включва вицепремиера Томислав Дончев, министъра на образованието и науката Красимир Вълчев, заместник-министъра на външните работи и национален координатор по антисемитизма Георг Георгиев, както и кмета на София Йорданка Фандъкова. Те заедно с премиерът ще бъдат посрещнати от Патриарха на Йерусалим - Теофилос Трети.Планувана е среща на българската делегация с диаспоричната ни общност в Тел Авив.В Рамала, пък Борисов ще води разговори с палестинския премиер Рами Хамдала за възможностите за разширяване на двустранното сътрудничество и за Близкоизточния мирен процес.Представители на БПЦ и на еврейската общност в България придружават премиера в Израел.", "date": "2018.06.11", "title": "Борисов отива в Израел и Палестина"}
{"url": "https://news.bg/world/prezidentat-na-yuzhna-koreya-i-tramp-s-telefonen-razgovor-predi-istoricheskata-sreshta.html", "text": "Президентът на Южна Корея Мун Дже-ин и американският му колега Доналд Тръмп проведоха телефонен разговор ден преди историческата среща.Информацията съобщава сингапурският вестник \"Стрейт таймс\", позовавайки се на съобщение на прессекретарята на държавния глава на Южна Корея.Неочакваният телефонен разговор е проведен преди утрешната историческа среща между Тръмп и лидер на КНДР Ким Чен-ун в Сингапур.По-рано днес Мун изрази надежда срещата да завърши с успех, но той подчерта, че тя само ще отбележи началото на дълъг процес по ядрено разоръжаване на КНДР., каза Мун на седмична среща на кабинета.", "date": "2018.06.11", "title": "Президентът на Южна Корея и Тръмп с телефонен разговор преди историческата среща"}
{"url": "https://news.bg/economics/chsi-prodava-sofiyskata-zala-universiada.html", "text": "Частен съдебен изпълнител продава зала \"Универсиада\" в столицата.  Обявлението е публикувано в регистъра на публичните продажби, а началната цена е 15,6 милиона лева. Офертите ще се събират до 12 юли т.г.Имотът е със застроена площ 4 130 кв. м. и се включва три зали, десет кабинета, една радиокабина, една осветителна кабина, три коментаторски кабини и четири съблекални. Money.bg припомня, че зала \"Универсиада\" бе приватизирана през 2008 г. от правителството на НДСВ. Тогава тя стана собственост на \"Велдер Билд\" ЕАД за 9,5 милиона лева. Собственик на компанията е \"Велдер-БГ\", а 100% от нейния капитал се притежава от швейцарското \"Съксес инвест\" АГ. Управител е Георги Драгомиров - 74-годишен мъж от с. Негованци, станал популярен в медиите като \"бедняка милионер\" заради огромния брой компании, които \"управлява\" и мизерията, в която живее.\"Велдер-БГ\" е регистрирана на столичния бул. \"Цар Борис\" III - където бе офисът на банкера Цветан Василев, собственик на \"Корпоративна търговска банка\".\"Велдер-БГ\", \"Велдер Пропъртис\" и \"Велдер Билд\" са имали общо 39,5 милиона лева непогасени задължения към КТБ, показа . Одиторското дружество включи трите дружества в списък \"канали за финансиране\", или иначе казано \"бушони\".", "date": "2018.06.11", "title": "ЧСИ продава софийската зала \"Универсиада\""}
{"url": "https://news.bg/economics/iznasyame-s-13-poveche-stoki-kam-es-v-nachaloto-na-2018-g.html", "text": "От началото на настоящата 2018 година до края на месец март износът на България за ЕС се увеличава с 13.1% спрямо същия период на 2017 г. и възлиза в размер на 8 960.7 млн. лева. Това сочат данни на Националния статистически институт (НСИ) относно търговията на България с ЕС за първото тримесечие на 2018 година.Статистиката сочи, че за основен търговски партньор на България продължава да е Германия. Износът ни към Германия, Италия, Румъния, Гърция, Франция и Белгия формира общо 68.6% от износа ни към държавите в ЕС.Само през месец март 2018 година износът ни към държавите членки нараства с 7.4% спрямо март 2017 г. и е в размер на 3 181.7 млн. лева.Спрямо разбивка по секторите се констатира, че най-голям ръст се регистрира при износа на продукти в сектор \"Храни и живи животни\" (42.9%).За посочения период вносът на страната ни от държави членки се увеличава с 11.4% и възлиза на стойност от стойност 9 803.5 млн. лв. Най-много стоки внасяме от Германия, която оформя 22% от вноса ни от ЕС. След това се нареждат Италия, Румъния, Испания и Гърция.Само през месец март вносът на България от членките на ЕС нараства с 9.9% спрямо същия месец на предходната година и е в размер на 3 657.9 млн. лева.Относно търговията на България с трети страни НСИ отчита, че за периода от януари до месец април 2018 година износът на страната ни е намлял с 15.6% спрямо същия период на 2017 година. Износът на България към трети страни за периода възлиза на 4 774.4 млн. лева.Към трети страни най-голям е износът ни към Турция, Китай, Сърбия, Македония, Русия и САЩ, които формират 55% от обшия показател.Относно вносът от трети страни НСИ отчита, че за периода януари - април 2018 година в България се внасят с 2.3% по-малко стоки. Най-много стоки от трети страни внасяме от Русия, Турция, Китай и Сърбия.Общите данни на НСИ показват, че за периода януари - април 2018 г. от България са изнесени стоки общо на стойност 16 633.2 млн. лв. и в сравнение със същия период на 2017 г. износът се увеличава с 3.5%.За същия период в страната са внесени стоки общо на стойност 19 731.8 млн. лв., или с 5.8% повече спрямо същия период на 2017 година.", "date": "2018.06.11", "title": "Изнасяме с 13% повече стоки към ЕС в началото на 2018 г."}
{"url": "https://news.bg/regions/shofyor-na-bus-zagina-sled-udar-s-tir-na-rishkiya-prohod.html", "text": "Ришкият проход е затворен за преминаване заради тежка катастрофа в района.Тежкият пътен инцидент е станал към 14.10 часа на 2-3 км след с. Камчия посока Шумен, на Ришкия проход, където са се ударили и тир с украинска регистрация е затиснал микробус с турска регистрация, превозвал общо 8 пътници. Движението през прохода е спряно незабавно, организиран е обход през Провадия - Айтоски проход.6 души от буса са извадени, седмият е без наранявания. По първоначални данни, загинал е шофьорът на буса.Предприети са действия за оказване на помощ на пострадалите и за освобождаване на пътното платно. Движението през прохода временно е прекратено, като патрули на Пътна полиция спират трафика от двете посоки - откъм Бургаска и Шуменска област и насочват през алтернативния маршрут.Според първоначалната информация, данните от алкохолния тест на водача на тира сочат употреба на алкохол.", "date": "2018.06.11", "title": "Шофьор на бус загина след удар с тир на Ришкия проход"}
{"url": "https://news.bg/society/vtori-balgarin-atakuva-vrah-shisha-pangma.html", "text": "Още един българин ще щурмува тази година хималайския връх Шиша Пангма след като , съобщи БНР. Владимир Павлов иска да изкачи осемхилядника без допълнителен кислород.36-годишният Павлов ще направи опит да се спусне от върха със сноуборд. Това би го превърнало в първия човек в света, който кара сноуборд от този връх. Павлов ще бъде и първият българин, който се спуска със сноуборд от над 8000 метра височина.Той има повече от 20 години опит в планинарството и екстремния сноуборд. През 2016 година Владимир Павлов изкачва и спуска със сноуборд най-високия връх на Близкия изток - Дамаванд (5671м.) в Иран. През 2017 г. направи първото българско сноуборд спускане от над 7000 метра - от връх Ленин в Киргизстан.Очаква да замине в края на август, а през септември да се аклиматизира и да изкачи върха най-късно в началото на октомври. Ще се движи с комерсиална експедиция, в свръзка с въжета. Вероятно за спускането ще бъде сам.Освен традиционния багаж за изкачване от алпинист, Павлов ще носи и борд, който тежи над 5 килограма. Той е трябвало да приспособи обувките си, които са за каране на сноуборд, за да се катери с тях. Остава да намери и спонсори - около 17 хиляди евро - нещо проблематично след трагедията с алпиниста Боян Петров.Пред общественото радио Владимир обясни, че това е деликатна тема за планинарските среди, а и за българското общество като цяло. \"Аз съм го избрал много преди това. Това е мой план, който съм обявил още миналата година. Дори с Боян сме го обсъждали. Той и снимки трябваше да донесе от там - за съжаление няма никога да стигнат до мен...\", разказа Павлов. Той не се чувства разколебан след като Боян Петров изчезна под връх Шиша Пангма.Павлов обясни, че ще бъде постоянно в група. \"С годините човек иска все повече и повече, както във всеки друг аспект на живота. Но без да рискува, човек няма как да успее. Такива неща ти показват, че реално в света няма граници, а ние сами си ги поставяме\", допълни Владимир Павлов.", "date": "2018.06.11", "title": "Втори българин \"атакува\" връх Шиша Пангма"}
{"url": "https://news.bg/health/predstaviha-onlayn-platforma-za-signali-za-lipsvashti-lekarstva.html", "text": " Интернет-платформа за сигнали за недостиг на лекарства е представена на пациенти на 7-та Конференция на Федерация Български пациентски форум. Тя е създадена от Българската асоциация за развитие на паралелната търговия с лекарства - БАРПТЛ и е на разположение 24 часа в денонощието.Демонстрацията е част от програма за съвместни действия между БАРПТЛ и пациентската организация. Федерация Български пациентски форум и БАРПТЛ декларират, че обединяват действията си за изграждане на програма за сътрудничество за гарантиран достъп на българските пациенти до терапия.Организациите се обединяват за съвместни действия за изграждане на ефективна нормативна рамка, която да позволи бърза доставка при доказан недостиг на лекарства и регламентиране на паралелен внос на лекарства, които са дерегистрирани поради причини, несвързани с лекарствената безопасност.Основните цели на сътрудничеството са постигане на трайно решение на обезпечеността с лекарствени продукти, разширяване на достъпа до лекарства на изгодни цени с гарантиран произход и качество от Европейския съюз, създаване на достъп на българските пациенти до лекарства, които са изтеглени от България поради липса на търговски интерес, широко използване на съвременните методи за ранно установяване на недостиг и др.На своята интернет страница БАРПТЛ ще поддържа горещата линия за недостиг чрез платформата си за подаване на сигнали за липсващи лекарства на територията на цялата страна, която ще е в полза на пациентите до стартирането на електронната система на Изпълнителната агенция по лекарствата. Асоциацията призовава пациентите да подават сигнали си чрез удобна форма, която за улеснение и бързина изисква попълване само населено място, телефон за обратна връзка и търсено лекарство.Обсъдени са необходимите законодателни промени за бързи вътреобщностни доставки при липси или недостиг, както и използване на паралелната дистрибуция за доставки на дерегистрирани лекарствени продукти, изтеглени от България поради липса на търговски интерес от страна на производителите.Подадени са и първите сигнали към платформа за липсващи на нашия пазар лекарства за диабет, хормонални, бъбречни нарушения и мигрена, коментира пред БНР Боряна Маринкова, изпълнителен директор на БАРПТЛ.\"Тя е изградена на нашата интернет страница и по всички изисквания на регламента за Защита на личните данни, получава сигнали, не ги съхранява на интернет страницата и веднага те биват обработвани, като ние сме поели ангажимент 24 часа в денонощието да дадем кратка и подробна яснота по отношение на причината за недостиг, а когато можем да помогнем за откриване на лекарството, то да стигне до пациента максимално бързо\", обясни тя.", "date": "2018.06.11", "title": "Представиха онлайн платформа за сигнали за липсващи лекарства"}
{"url": "https://news.bg/regions/zhiteli-na-mladost-izlizat-na-protest-sreshtu-stroezh-varhu-detska-ploshtadka.html", "text": "В сряда, 13 юни, живущите в бл. 320 в столичния комплекс \"Младост\" 3 излизат на протест срещу проекта на инвеститора Димитър Логофетов. Той иска да  зад блока им.Протестът, планиран за времевия период от 19 до 20:30 часа, е обявен в социалната мрежа Фейсбук. Като организатор е вписана и уволненаната кметица .Според протестиращите, в проекта за 7-етажна сграда има много пороци които са в ущърб на обществения интерес. Те ги изброяват по точки:Протестът ще бъде в градинката зад бл. 320 в \"Младост\" 3, близо до кръстовището на ул. \"Св. Преображение\" и ул. \"Ат. Москов\" на 13 юни, описват организаторите.", "date": "2018.06.11", "title": "Жители на \"Младост\" излизат на протест срещу строеж върху детска площадка"}
{"url": "https://news.bg/int-politics/es-naliva-pari-v-mostove-i-patishta-za-uskoryavane-na-voennoto-razgrashtane.html", "text": "Европейският съюз може да отпусне милиарди евро за обновяване на мостове и пътища, така че страните членки и НАТО да могат бързо да разгръщат войските си по време на криза. Това обяви еврокомисарят по транспорта Виолета Булц, цитирана от \"Асошиейтед прес\".Европейската комисия предложи бюджет от 6,5 млрд. евро за някои инфраструктурни проекти, посочи Булц пред посланиците на страните членки на НАТО. Парите могат да бъдат използвани за проекти с \"двойна употреба\", като например увеличаването на товароподемността на мост, за да поема тежко военно оборудване, като цивилни товарни камиони също ще се възползват от работата, изтъкнала еврокомисарката.Средствата са част от по-широките цели за модернизиране на инфраструктурата, включително пристанища и летища, както и за намаляване на митническите и административни бюрократични пречки, които предизвикват закъснения, увеличават разходите и оставят Европа по-уязвима на нападение.Командирите на НАТО призовават за премахване на военните транспортни бариери. Офицери твърдят, че може да отнеме до 30 дни, за да се получи административно разрешение за преминаване през Европа.Булц заяви, че ще отнеме около 18 месеца, за да се идентифицират пропуските в инфраструктурата и да се реши кои проекти могат да бъдат полезни за гражданите. Парите ще бъдат на разположение от 2021 г. и само за страни от ЕС, а не за страни от НАТО, които не са членки на ЕС като САЩ, Канада, Албания, Исландия, Черна гора и Турция.", "date": "2018.06.11", "title": "ЕС налива пари в мостове и пътища за ускоряване на военното разгръщане"}
{"url": "https://news.bg/crime/velikobritaniya-ni-podaryava-tehnika-za-borba-s-organiziranata-prestapnost.html", "text": "Британското правителство подарява полицейска техника в подкрепа на борбата с организираната престъпност в България. Националната агенция за борба с престъпността на Великобритания има близко сътрудничество с българските си партньори и има удоволствието да предостави ново техническо оборудване. Това дарение ще осигури на българските правоприлагащи органи възможност да бъдат по-ефективни в борбата с организираната престъпност.Британските правоприлагащи служби имат дългогодишно и продуктивно сътрудничество с българските си колеги. Тези взаимоотношения са в основата на сегашната съвместна оперативна дейност срещу общата заплаха от организираната престъпност. Пример за скорошни успехи и ефективно сътрудничество са операция срещу организирана престъпна група, занимаваща се с нелегална миграция в Европа, както и разбиването на международен канал за производство на фалшиви цигари.\"Силата на сътрудничеството между България и Великобритания в сферата на правоприлагането е ключов елемент в общата борба срещу организираната престъпност. Тази техника ще подобри оперативното сътрудничество и е знак за нашето желание да продължаваме да работим заедно\", коментира посланикът на Велокобритания у нас Ема Хопкинс. \"Организираната престъпност заплашва националната сигурност и на България, и на Обединеното кралство, тъй като престъпленията не зачитат държавните граници. Близките взаимоотношения между полицейските служби са от голямо значение и са необходими в борбата с организираната престъпност\", допълва посланик Хопкинс.Посланик Ема Хопкинс е домакин на събитие, отбелязващо засилването на двустранните отношения между Великобритания и България в сферата на правоприлагането. Участници в събитието са председателят на ДАНС Димитър Георгиев, заместник-министърът на вътрешните работи Милко Бернер, главният секретар на МВР Младен Маринов, директорът на ГДБОП Ивайло Спиридонов и председателят на ДАТО Цветан Китов.", "date": "2018.06.11", "title": "Великобритания ни подарява техника за борба с организираната престъпност"}
{"url": "https://news.bg/world/kim-chen-un-se-prevarna-v-turist-nyakolko-chasa-predi-sreshtata-s-tramp-v-singapur.html", "text": "Лидерът на КНДР Ким Чен-ун, който рядко напуска изолираната си страна, се превърна в турист за няколко часа по време на посещението си в Сингапур, информира \"Ройтерс\".Той посети туристически места няколко часа преди историческата среща с президента Доналд Тръмп.По-рано днес Тръмп обяви, че срещата с Ким на курортен остров може да доведе до добри резултати, докато представители на двете държави работят за намаляване на различията относно най-важния въпрос за ядреното разоръжаване на Корейския полуостров.Но държавният секретар на САЩ Майк Помпео е предпазлив преди първата в историята среща между действащите лидери на двете държави, отбелязвайки, че остава да се види дали Ким е искрен в обещанието си страната му да изостави ядрените оръжия.Вярва се, че Ким не е напускал хотела от срещата с премиера на Сингапур Ли Сян Лун след пристигането си в града-държава в неделя, но тази вечер усмихнатият лидер на КНДР премина през лобито и се качи в лимузината си.Ким Чен-ун, който се смята, че е на 34 г., завършил образованието си в Швейцария, не е напускал страната от 2011 г., когато пое управлението на КНДР, освен две посещения в Китай и стъпване на южнокорейската страна на демилитаризираната зона, която разделя двете Кореи.Тази вечер първата спирка на Ким беше \"Градините до залива\" - крайбрежен парк с футуристични съоръжения.Сингапурският вестник \"Стрейт таймс\" информира, че Ким Чен-ун си е направил селфи с министрите на образованието и на външните работи на Сингапур в парка.Междувременно Белият дом съобщи, цитиран от АП, че Тръмп планира да напусне Сингапур във вторник вечерта. Администрацията допълва, че той ще говори пред медиите след срещата си с Ким и ще отлети за САЩ около 20,00 часа. Президентът се очакваше да напусне Сингапур в сряда сутринта.Срещата с Ким ще бъде във вторник сутринта (около 04,00 часа българско време).", "date": "2018.06.11", "title": "Ким Чен-ун се превърна в турист няколко часа преди срещата с Тръмп в Сингапур"}
{"url": "https://news.bg/politics/abv-promenite-v-rechnoto-koraboplavane-mozhe-da-srinat-bransha.html", "text": "От АБВ са притеснени за промени в регламентирането на работата на екипажите в речното корабоплаване. Искането 30 дни работа и 30 дни почивка, може по същество да ликвидират бранша. Това заяви в Русе председателят на ПП АБВ Румен Петков, след заседание на Изпълнителното бюро на партията и среща с представители на Българската дунавска камара.Петков обясни, че подобен регламент в трудовите правоотношения на работещите в речното корабоплаване ще наложи 60% увеличение на фонд \"Работна заплата\". Ще изникне и необходимост от удвояване състава на екипажите.По данни на Българската дунавска камара и в момента има големи трудности, свързани с навигационните екипажи. \"Такъв регламент е непосилен, по оценка на Българската дунавска камара\", поясни председателят на АБВ.От Русенската браншова организация на речните превозвачи информираха, че са изпратили още през януари писмо до премиера Бойко Борисов и до транспортния министър Ивайло Московски, в което назовават проблема, но то е останало без отговор.При поторно изпращане на писмото през месец май, е получен отговор от администрацията на Министерския съвет, в който се казва: \"Исканията са изпратени по компетентност\".\"Това е отговор, който не се нуждае от коментар, той е обиден. Това е и административна неграмотност, и политическа безотговорност\", каза Румен Петков. По думите му липсва и ангажимент от българските евродепутати.\"Заплахата, пред която е изправен този бизнес в България, е нашите корабособственици да изберат да плават под чужд флаг в държава, която не е членка на Европейския съюз. И вероятно, поради непосилността на бремето, което възлага новият регламент, немалка част от превозвачите ще направят този избор и ние ще съсипем столетна традиция на българското речно корабоплаване\", допълни председателят на АБВ.\"Това е много сериозна заплаха за бъдещето на този бизнес и по същество ще постави под съмнение подготовката и реализацията на български граждани в навигационните екипажи. Остава изводът, че Дунав е забравен от българските правителства през последните години\", допълни той.Другият голям проблем на нашето речно корабоплаване е състоянието на поддръжката на коритото на Дунав. Според областния председател на партията в Русе Валентин Иванов до 1989 година България е вадила по 5 млн. куб. м. инертни материали от Дунав и с това е поддържала корабоплаването безпрепятствено на наша територия.\"В момента държавата ни вади десет пъти по-малко. Един от очебийните резултати е, че в продължение на българската територия на реката има 35 прага, от които 8 са лимитиращи корабоплаването. Невземането на мерки означава, че в обозрим период нашето крайбрежие ще бъде невъзможно за нормално корабоплаване\", допълни Иванов.", "date": "2018.06.11", "title": "АБВ: Промените в речното корабоплаване може да сринат бранша"}
{"url": "https://news.bg/regions/dvama-zaginali-i-ranen-pri-katastrofa-na-voenen-helikopter-na-letishte-plovdiv.html", "text": "Двама души загинаха, а трети беше ранен при инцидент с военен хеликоптер на летище Пловдив.Военно-транспортен вертолет Ми-17 е паднал на летището между 20 и 20.30 часа. Причините за инцидента не са изяснени, но се предполага, че става въпрос за техническа неизправност. Няма данни за човешка грешка. Военно-окръжна прокуратура вече води разследване по случая.В официалното изявление на Министерството на отбраната се посочва, че най-вероятната причина е техническа неизправност. Това заяви и военният министър Красимир Каракачанов, който отиде на мястото на инцидента.Тази версия беше заявена и от говорителя на главния прокурор Румяна Арнаудова.При инцидента са загинали командирът на екипажа и помощник-пилотът. Третият член на екипажа е борден инженер и оцелял при падането. По-късно от ресорното министерство уточниха, че загиналите са капитаните Пламен Пантелеев и Стоян Неделчев. Бордният техник - офицерски кандидат Алексей Каменов, е настанен във ВМА. Състоянието на пострадалия е стабилизирано, няма опасност за живота му, съобщиха от здравното заведение. Той е контактен и адекватен. Продължават да му се извършват вторични прегледи и изследвания.Екипажът е изпълнявал тренировъчен полет по аварийно-спасителна работа с вертолет Ми-17, с борден № 417.Стана ясно, че падналият военно-транспортен вертолет Ми-17 е водил военния парад в София на 6 май.През миналата година той е преминал ремонт в ТЕРЕМ \"Летец\" в София. Хеликоптерът можел да лети още 200 часа, преди да отиде отново за ремонт. Машината е собственост на авиобаза \"Крумово\".Очевидци на летището коментират, че са видели избухналия вертолет и не е редно подобни полети да се изпълняват в близост до граждански полети. Разследването на трагичния инцидент се отрази и на графика на полетите. Припомняме, в началото на юни миналата . Тогава загина капитан Георги Анастасов.Тримата военни пилоти бяха извадени от свои колеги от фрегатата \"Дръзки\".", "date": "2018.06.11", "title": "Двама загинали и ранен при катастрофа на военен хеликоптер на Летище Пловдив"}
{"url": "https://news.bg/world/satrudnichestvoto-i-pomoshtta-za-chlenstvo-v-nato-obsadiha-banov-i-zaev.html", "text": "Добрите икономически взаимоотношения и голямата подкрепа, която оказва България за пълноправното членство на Македония в ЕС и НАТО.Това са били едни от основните теми, обсъдени по време на среща между министъра на културата Боил Банов с македонския премиер Зоран Заев и македонския му колега Асаф Адеми в Скопие. Това съобщиха от пресцентъра на културното министерство. По време на разговорите е била изразена увереност, че успешното сътрудничеството и планираните дейности между двете страни ще продължат със същата интензивност.В момента се работи по продължаването на спогодбата за сътрудничество в областта на културата.На срещата са присъствали още съветничката по култура на македонския министър-председател Цветанка Ласкова, българският посланик в Скопие Иван Петков и директорът на Българския културен институт в македонската столица Светлана Славова.", "date": "2018.06.11", "title": "Сътрудничеството и помощта за членство в НАТО обсъдиха Банов и Заев"}
{"url": "https://news.bg/world/li-syan-lun-kim-iska-novo-nachalo-chrez-sreshtata-s-tramp.html", "text": "Севернокорейският лидер Ким чен Ун иска ново начало чрез срещата с американския президент Доналд Тръмп. Заради това бе насрочена тази среща. Това заяви сингапурският премиер Ли Сян Лун, предадоха световните информационни агенции. Припомняме, че срещата между двамата лидери все пак ще се проведе в Сингапур, въпреки по-ранните съобщения за отлагане. Тя ще започне в 4 часа българско време. Същата вечер Тръмп ще отлети за САЩ. Ким вече пристигна в Сингапур и проведе отделна среща с Ли Сян Лун. Ким Чен-ун вярва, че ролята на Сингапур ще влезе в историята при успех на срещата с Тръмп.Според Лун, има знаци за позитивно развитие, но предстои още много работа до слагане на край на конфликта в Корейския полуостров. ", "date": "2018.06.11", "title": "Ли Сян Лун: Ким иска ново начало чрез срещата с Тръмп "}
{"url": "https://news.bg/world/denis-rodman-pristigna-v-singapur.html", "text": "Денис Родман пристигна в Сингапур, предаде Fox News.На летището той бе посрещнат с голям интерес от медиите и отговори на въпроси относно историческата среща, която престои и как вижда ролята си в разговорите. Звездата заяви, че е щастлив да се намира в островния град-държава в толкова важен за човечеството момент. Бившата американска баскетболна звезда съобщи по-рано, че ще подкрепи \"приятелите си\" Доналд Тръмп и Ким Чен-ун на историческата среща.Родман пет пъти посети Пхенян, откакто Ким пое властта през 2011 г. Веднъж той нарече вожда на тоталитарната държава \"приятел до живот\".В четвъртък Белият дом изключина бившия играч в преговорите. Той няма да присъства на срещата. ", "date": "2018.06.11", "title": "Денис Родман пристигна в Сингапур"}
