{"url": "https://news.bg/world/natsionalist-ili-psihar-e-atentatorat-ot-sankt-peterburg.html", "text": "Задържаният от властите атентатор от Санкт Петербург е известен със своите националистични възгледи. Това разкрива \"Интерфакс\".Агенцията разкрива, че задържаният е 35-годишният Дмитрий Лукияненко. На властите той е бил известен като отявлен националист и член на крайно - дясната \"Нова ера\".От своя страна ТАСС разкрива, че задържаният атентатор е психично болен. Той дори се е водел на отчет в местна психиатрия.Повече подробности за атентатора не се разкриват.Руският президент Владимир Путин нарече експлозията терористичен акт. Вчера терористите от ДАЕШ (\"Ислямска държава\") поеха отговорност за взрива.Експлозията в магазин \"Перексток\" на ул. \"Кондратиевскa\" в Санкт Петербург стана вечерта на 27 декември. Най-малко 18 души бяха ранени.Според разследването, взривено е било самоделно взривно устройство, напълнено с пирони за по-голяма поразяваща мощ. Властите разкриха, че бомбата е имала еквивалент на 200 грама тротил. Тя е била поставена в една от клетките за съхранение на магазина.", "date": "2017.12.30", "title": "Националист или психар е атентаторът от Санкт Петербург?"}
{"url": "https://news.bg/crime/avtobus-se-samozapali-na-patya-karlovo-kalofer.html", "text": "Автобус се е самозапалил на пътя Карлово - Калофер, съобщават от пресцентъра на МВР и уточняват, че сигналът за инцидента е подаден малко след 13 часа.По първоначални данни, автобус, движещ се от София към Павел баня, се е самозапалил в задната част.Няма пострадали, пътниците са прехвърлени на друг автобус. Установяват се причините за инцидента.", "date": "2017.12.30", "title": "Автобус се самозапали на пътя Карлово - Калофер"}
{"url": "https://news.bg/tourism/ogromni-opashki-pred-ski-zonata-v-bansko.html", "text": "Огромни опашки пред ски зоната в Банско са се образували тази сутрин.Работата на кабинковия лифт е започнала навреме около 8 часа сутринта, като паралелно с това десет микробуса на концесионера извозват чакащите скиори до ски зоната, съобщава БГНЕС.Днес кметът на града Георги Икономов и министърът на околната среда Нено Димов ще дадат брифинг по възможните решения на проблема с опашките пред начална станция, разрешени след промяната на действащия план за управление на национален парк Пирин.Темата е решението на Министерския съвет от 28 декември, с което се възлага на министъра на околната среда и водите, при наличие на инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения. Брифингът започва в 160 часа.", "date": "2017.12.30", "title": "Огромни опашки пред ски зоната в Банско"}
{"url": "https://news.bg/finance/1-1-mlrd-pechalba-otchitat-bankite-u-nas.html", "text": "1 100 000 000 лева е печалбата на банките към края на ноември. Това показват данните данните на Българската народна банка (БНБ).Печалбата на банковата система у нас е по-ниска спрямо ноември миналата година. От данните на централната банка се вижда, че намаляват разходите за обезценки.Активите в системата се увеличават и достигат достигат близо 96 млрд. лева. Депозитите също продължават да растат, съвеответно - и ликвидността в системата.За първите 11 месеца на годината приходите от лихви в системата са 2,8 млрд. лева, а разходите за лихви - 340 млн. лева.", "date": "2017.12.30", "title": "1,1 млрд. печалба отчитат банките у нас"}
{"url": "https://news.bg/comments/boykotiray-holivud.html", "text": "Покрай основните външнополитически новини (местенето на израелската столица в Йерусалим, атаката на Европейската комисия срещу Полша, вълненията спрямо старта на българското европредседателство и съпътстващите го публикации в международната преса, основно с негативен оттенък) очаквано пропуснахме едно културно събитие: световната премиера на филма \"Всичките пари на света\", която се състоя на 22 декември.Това е филмът, в който главната роля първоначално бе дадена на актьора Кевин Спейси, но след като срещу него излязоха (все още недоказани) обвинения в сексуални намеци и непристойно поведение, продуцентската компания взе решение сцените със Спейси да бъдат изрязани и презаснети с друг актьор (Кристофър Плъмър). Което си е цензура в най-чист вид. И първа стъпка към превръщането на Спейси в не-личност (по Оруел). Първа стъпка, защото никой, абсолютно никой от холивудската актьорска гилдия не издигна глас в негова защита. И няма да е чудно, ако идеята за презаснемане на кадри се разпростре и до стари филми с негово участие.При разразяването на скандала в началото на ноември имаше реакции. Сега обаче премиерата бе обвита в тишина. Наистина ли сме готови да преглътнем това безобразие?Нека първо да обърнем внимание на факта, че срещу Кевин Спейси има само обвинения, но не и влязла в сила присъда. Какво ще стане, ако съдът го признае за невинен? Ще върнат сцените с него във филма ли? И как изобщо ще бъде компенсиран за това, което сега му се причинява?Но дори и обвиненията да се докажат, значи ли това, че Кевин Спейси трябва да бъде отречен (не, направо заличен) като актьор? (За сравнение, поезията на Никола Вапцаров например, продължава да се тачи и у нас, и по света - независимо, че поетът е осъден на смърт от легитимен български съд за терористична дейност.) Какво си мислят в Холивуд - че може току-така да бъдат приети \"политически коректни\" версии на филми като \"Обичайните заподозрени\" и \"Американски прелести\", без уникалното актьорско присъствие на Спейси в тях, за което той получи две награди \"Оскар\"? Да имате да вземате, болшевишки цензори!В миналото Сталин е нареждал да бъдат заличавани от фотографиите образи на хора, обявени в немилост. Днес превзетият от SJW*-активисти Холивуд прави същото. Което доказва, че комунизмът и модерният ляв радикализъм са две лица на едно и също антихуманно зло. Крайно време е повече хора да осъзнаят това.Навремето, преди 1989 г, гледахме на холивудските филми като на бляскава алтернатива на сивата, социалистическа действителност. И не си давахме сметка, че Холивуд всъщност е пропагандна машина на САЩ. Така, както Мосфильм беше пропагандна машина на СССР. И както днес филмовата индустрия, която ни залива с турски сериали, е пропагандна машина на Турция. И така нататък, и така нататък.През двата мандата на Барак Обама Холивуд окончателно се утвърди като цитадела на западното левичарство. И днес, близо година след встъпването в длъжност на Доналд Тръмп, това не се е променило (доказателство са не една и две \"политически коректни\" препратки в най-новия епизод на \"Междузвездни войни\"). Да не забравяме, че Холивуд не само, че бе почти изцяло на страната на Хилари Клинтън, но и доста активно участваше в опитите за омаскаряване на Тръмп.Можем ли да направим нещо в случая? Определено да.Премиерата на \"Всичките пари на света\" за България е планирана за 2 февруари 2018г. Имаме достатъчно време, за да организираме масов бойкот (под наслов, \"Искаме си Спейси\", примерно). Но не това е ефективният начин за противодействие (или поне не основният).България трябва да постави пред останалите държави-членки на ЕС въпроса за евентуално налагане на икономически санкции на Съединените щати, докато въпросният филм не бъде възстановен в първоначалния си вариант. Като минимумът на тези санкции да бъде спиране разпространението на всякакви холивудски филми на територията на Евросъюза. Европа ще оцелее и без американските филми, но колко дълго ще издържи Холивуд при драстично намалелите приходи вследствие на европейското ембарго? И колко време ще е нужно на президента Тръмп да скочи на холивудските продуценти и да ги натисне да променят посланията във филмите си от SJW на \"Make America Great Again\"**?А за България това би бил чудесен «летящ старт» на европейското председателство...        ", "date": "2017.12.30", "title": "Бойкотирай Холивуд!"}
{"url": "https://news.bg/crime/udaren-ot-malniya-samolet-katsna-izvanredno-v-sofiya.html", "text": "Самолет на нискотарифния авиопревозвач Wizz Air кацна извънредно на летище \"София\", след като беше ударен от мълния, съобщи БГНЕС.За щастие, няма пострадали.Полетът е бил от грузинския град Кутаиси за гръцкия Кавала.Малко преди кацането в Кавала самолетът бил ударен от мълния. Това е причината за извънредното кацане.Авиокомпанията ще осигури транспортирането на пътниците от София за Кавала.На борда на самолета е имало около 170 пътници и членове на екипажа. Пътниците вече пет часа се намират в София и очакват помощ, твърди грузинската телевизия \"Рустави 2\". Те не могат да се свържат с грузинското консулство.Не е ясно защо самолетът е кацнал в съседна държава, след като Солун и други гръцки летища са много по-близо до Кавала от София.", "date": "2017.12.30", "title": "Ударен от мълния самолет кацна извънредно в София"}
{"url": "https://news.bg/int-politics/rusiya-otricha-da-dostavya-tayno-petrol-na-severna-koreya.html", "text": "От Министерството на външните работи на Русия отхвърлиха твърденията, че Москва нарушава санкциите на Съвета за сигурност на ООН срещу Северна Корея, съобщават руските медии.От ведомството твърдят, че Русия изцяло и стриктно съблюдава режима на санкции срещу Пхенян.Реакцията на Русия е в отговор на информации в западните медии, че руски танкери прехвърлят петролни горива на севернокорейски танкери в морето през последните месеци.Без да влиза в подробности, руското външно министерство посочи, че резолюциите на Съвета за сигурност на ООН въвеждат ограничения за севернокорейския внос на рафинирани петролни продукти, но не ги забранява изцяло.Съветът за сигурност на ООН единодушно одобри няколко пакета от нови санкции срещу Северна Корея заради ракетните ѝ изпитания и ядрената програма. Предложението за затягането на санкциите беше внесено от САЩ и цели да забрани почти 90% от износа на рафинирани петролни продукти за Северна Корея, като наложи таван от 500 000 барела годишно.", "date": "2017.12.30", "title": "Русия отрича да доставя тайно петрол на Северна Корея"}
{"url": "https://news.bg/int-politics/rusiya-se-zareche-da-zashtitava-suvereniteta-na-siriya.html", "text": "Русия възнамерява да продължи да оказва подкрепа за суверенитета, единството и териториалната цялост на Сирия, като същевременно насърчава нейното политическо и икономическо възстановяване.Това е уверил руският президент Владимир Путин своя сирийски колега Башар ал Асад в писмо по повод Нова година, изпратено днес.\"В поздравителния си адрес към президента на Сирийската арабска република Башар ал Асад, президентът на Русия изрази надежда, че през 2018 г. ситуацията в Сирия ще продължи да се променя към по-добро\", посочиха от пресслужбата на Кремъл.\"Г-н Путин отбеляза, че победата над терористите и бързото връщане към нормалното положение в Сирийската арабска република ще бъде в интерес на целия свят и ще подобри сигурността в Близкия изток\", допълниха от Кремъл.По-рано този месец Путин разпореди на руските военни сили да започнат да се изтеглят от Сирия, като все пак Русия ще запази въздушната си база Хмеймим и военноморската в Тартус.Руската военновъздушна кампания в Сирия, която започна през септември 2015 г., спомогна за обрата в гражданската война в полза на дългогодишния съюзник на Москва Башар Асад.", "date": "2017.12.30", "title": "Русия се зарече да защитава суверенитета на Сирия"}
{"url": "https://news.bg/world/mazh-darzhi-zalozhnitsi-v-poshta-v-harkov-plashi-da-se-vzrivi.html", "text": "Неизвестен мъж е взел заложници в сградата на пощата в украинския град Харков. Той твърди, че носи бомба и заплашва да се взриви, съобщават украинските медии.\"По предварителна информация, мъжът в сградата на пощата съобщи, че към тялото му е прикрепено взривно устройство, което е готов да детонира. Засега не е известно нищо за исканията му\", заяви говорителят на украинската полиция.Уточнява се, че инцидентът се е разиграл на ул. \"Шевченко\" в Харков, който се намира в Източна Украйна и е вторият по големина град в страната. На мястото са пристигнали множество полицейски екипи, включително ръководството на местната полиция, пожарни коли и линейки.Местни медии посочват, че за инцидента е съобщил в полицията съпругът на една от служителките в пощата. По думите му, мъжът, който е маскиран, искал да ограби пощата.Според ръководителя на областните сили за сигурност похитителят държи като заложници деветима възрастни и две деца. По думите на полицейския началник, похитителят е изразил загриженост от последната размяна на заложници между украинските власти и проруските сепаратисти, като според него е трябвало да бъдат пуснати повече хора.Междувременно от украиснското вътрешно министерство съобщават, че полицията е предложила на мъжа да се предаде или ще премине към силови действия.Спряно е движението на автомобили в района.", "date": "2017.12.30", "title": "Мъж държи заложници в поща в Харков, плаши да се взриви"}
{"url": "https://news.bg/economics/silen-interes-v-sofiya-kam-posreshtane-na-nova-godina-v-restorant.html", "text": "Силен интерес към посрещане на новата година в ресторант отчитат от Асоциация на ресторантьорите в София.Кувертите за някои заведения в столицата са били изкупени още през октомври и ноември. \"В повечето случаи се предлага и програма към самия куверт - те варират между 50 и 150 лева в зависимост от дестинацията и от типа заведение, и от обема\", коментира Атанас Димитров пред БНР.През следващата година във връзка с българското европредседателство се очаква увеличение на посещенията от чужденци в София, каза още Атанас Димитров и подчерта, че обектите за хранене и забавление в столицата непрекъснато се обновяват.\"Трябва да ви кажа, че в малко европейски столици има такъв тип заведения, каквито има в София. Забелязваме все повече търсене на типичните, т. нар. български традиционни заведения - в национален битов стил\", изтъкна той.", "date": "2017.12.30", "title": "Силен интерес в София към посрещане на Нова година в ресторант"}
{"url": "https://news.bg/world/v-rusiya-zaloviha-organizatora-na-vzriva-v-sankt-peterburg.html", "text": "Федералната служба за сигурност (ФСБ) на Русия е арестувала извършителя и организатора на терористичната атака в супермаркет в Санкт Петербург по-рано тази седмица, при която при взрив на самоделно взривно устройство бяха ранени 18 души, съобщават руските медии.Следствените органи разпитват задържания и ще поискат от съда той да бъде арестуван с постоянна мярка.Руският президент Владимир Путин нарече експлозията терористичен акт. Властите не съобщават името на заловения, нито мотивите му.Вчера терористите от ДАЕШ (\"Ислямска държава\") поеха отговорност за взрива.", "date": "2017.12.30", "title": "В Русия заловиха организатора на взрива в Санкт Петербург"}
{"url": "https://news.bg/tourism/v-pirin-nyama-da-se-stroyat-hoteli-i-restoranti-samo-sportni-saorazheniya-uveri-vlastta.html", "text": "Строителство на хотели и ресторанти в Национален парк \"Пирин\" няма да има. Това увери министърът на околната среда и водите Нено Димов на пресконференция в Банско след среща с кмета на града Георги Икономов. \"Промените, приети от правителството на 28 декември дават право на изграждане само на спортна инфраструктура и прилежащи съоръжения\", посочи Димов.Община Банско започва да разработва устройствен план за ски зоната, който ще премине през екологична оценка и оценка за съответствие. Евентуални инвестиционни намерения за проекти ще бъдат подлагани на оценки. Планът за управление на НП \"Пирин\" не подлежи на екологична оценка, защото той само променя режими. На оценка обаче подлежат инвестиционните проекти, обясни Димов.\"Търся баланса на различните гледни точки\", посочи той и допълни, че развитието на туризма в зоната трябва да бъде балансирано, отговарящо на всички екологични европейски и национални норми.Територията на ски зоната в Банско е 2% от НП \"Пирин\", а за Добринище - 0,6%, обясни Димов. Той отхвърли твърденията, че ще бъдат застроени 48 на сто от територията на националния парк.\"Става въпрос единствено за спортна инфраструктура\", увери той.Европейските директиви дават право за изграждане на съоръжения за спорт в парковете, подчерта от своя страна Георги Икономов.\"Искам ясно да заявя, че като кмет на Банско няма да допусна застрояване или презастрояване на планината\", увери Икономов.", "date": "2017.12.30", "title": "В Пирин няма да се строят хотели и ресторанти, само спортни съоръжения, увери властта"}
{"url": "https://news.bg/int-politics/iran-se-ozabi-na-tramp-komentarite-mu-bili-lazhlivi.html", "text": "Иран разкритикува остро американския президент Доналд Тръмп заради реакцията му спрямо икономическите протести в Иран през последните два дни, като нарече коментарите на Тръмп \"лъжливи\", съобщава \"Асошиейтед прес\".\"Иранският народ отхвърля лъжливите и опортюнистични коментари на американски официални лица или г-н Тръмп\", заяви говорителят на иранското външно министерство по държавната телевизия.Изявлението от страна на Иран идва само няколко часа, след като Тръмп остро разкритикува иранския режим и изрази подкрепата си за антиправителствените протести, които се провеждат из цялата страна.\"Много информации за мирни протести на ирански граждани, на които им е дошло до гуша от корупцията на режима и разхищаваното от него богатство на страната за финансирането на тероризма в чужбина. Иранското правителство трябва да уважава правата на народа си, включително правото да се изразява. Светът наблюдава!\", написа Тръмп в профила си в \"Туитър\".Размириците в Иран, най-големите през последните години, започнаха като протест срещу икономическите условия и разходите за живот, но се превърнаха в демонстрация срещу режима на аятоласите като цяло.Междувременно хиляди хора се събраха също така днес в иранските градове, за да изразят подкрепата си за режима, въпреки че иранското вътрешно министерство призова гражданите да избягват \"незаконни събирания на обществени места\".", "date": "2017.12.30", "title": "Иран се \"озъби\" на Тръмп, коментарите му били \"лъжливи\""}
{"url": "https://news.bg/int-politics/oglavyavyanata-ot-sasht-koalitsiya-otricha-da-e-evakuirala-glavatari-na-daesh-v-siriya.html", "text": "Оглавяваната от САЩ кюрдско-арабска коалиция Сирийски демократични сили (СДС) никога не е правила никакви опити да евакуира и премества главатари на терористичната групировка ДАЕШ (\"Ислямска държава\") от град Дейр ез Зор в провинция Ал Хасака.Това увери говорителят на коалицията пред руски медии, отговаряйки на по-ранни информации, тръгнали от сирийската държавна новинарска агенция САНА.\"Това е смешен калпав опит за дезинформация и подчертава защо никой не вярва в това, което Русия има да каже относно борбата срещу ДАЕШ\", коментира говорителят.\"Бойците на ДАЕШ знаят, че са изправени пред сигурно поражение, когато се конфронтират със СДС и коалицията на бойното поле и затова тези терористи избират да се движат безнаказано в контролирани от Русия и сирийския режим райони\", допълни представителят на коалицията.Изявлението идва ден след като агенция САНА обяви, че ръководените от САЩ сили са използвали хеликоптери, за да транспортират главатари на ДАЕШ от Дейр ез Зор, който беше освободен от сирийските правителствени сили, до неизвестно място в североизточната провинция Ал Хасака, която се контролира от сирийските кюрди.", "date": "2017.12.30", "title": "Оглавявяната от САЩ коалиция отрича да е евакуирала главатари на ДАЕШ в Сирия"}
{"url": "https://news.bg/world/petima-zalozhnitsi-sa-osvobodeni-v-harkov.html", "text": "Три жени и две деца са освободени от превзетaтa от похитител сграда на пощата в Харков.Това разкри ТАСС. Агенцията се позова на прессекретаря на президента на Украйна Святослав Цеголко.Говорителят на полицията Ярослав Тракал уточни, че в Харков се прехвърлят спецчасти на полицията. В момента заложническата драма е под контрол.Около сградата на пощата е отцепен периметър от полицията. Той се охранява от снайперисти.В момента представители на властите и силите на реда водят преговори с похитителя. Няма информация за отправени искания.В момента е ясно, че около 14.40 часа маскиран мъж е влязъл в пощата. Той се е опитал да я ограби. За съжаление не е успял. Тогава той е взел за заложници намиращите се в сградата 11 души, сред които и две деца.В момента заложниците са шест души.", "date": "2017.12.30", "title": "Петима заложници са освободени в Харков"}
{"url": "https://news.bg/world/bombeni-zaplahi-v-rusiya.html", "text": "Антитерористичните служби на Русия бяха вдигнати на крака, след подадени сигнали за поставени взривни вещества, съобщава \"Интерфакс\".Сигналите за бомба стават на фона на новината, че атентаторът от Санкт Петербург е задържан от полицията.В Новосибирск бяха евакуирани пет мола. Районът около сградите е отцепен от силите на реда.Сигналът за поставена бомба е бил подаден в събота сутринта. Това е наложило властите да разпоредят евакуацията на търговските центрове \"Континент\", \"Аура\", \"Галерия Новосибирск\", \"Нордмол\" и \"Роял Парк\".Междувременно се появиха съобщения за евакуация на международното летище на Красноярск.Около 17.40 след подаден сигнал за бомба са евакуирани три търговски центрове и летище в Нижни Новгород.Разследванията на сигналите за взривни устройства се води от Федералната служба за сигурност на Русия (ФСБ).", "date": "2017.12.30", "title": "Бомбени заплахи в Русия"}
{"url": "https://news.bg/world/i-prez-2018-g-germaniya-tarsi-pravitelstvo.html", "text": "И през 2018 г. Германия ще търси правителство, прогнозират световните медии. От седмици продължават преговорите за голяма коалиция между Християндемократическия съюз (ХДС) на канцлера Ангела Меркел и Германската социалдемократическа партия (ГСДП).Лидерът на баварския Християнсоциален съюз (ХСС) Хорст Зеехофер дори призова новата Голяма коалиция да е сформирана до 1 април 2018 г., когато е Великден. ХСС е съюзник на Ангела Меркел.Настоящият председател на Бундестага Волфганг Шойбле също поиска бързо да бъде сформирано ново правителство между консерваторите на канцлера и социалдемократите.Шойбле дори намекна, че Ангела Меркел все пак би могла да състави и правителство на малцинството.", "date": "2017.12.30", "title": "И през 2018 г. Германия търси правителство"}
{"url": "https://news.bg/world/kndr-nyama-da-ima-promyana-v-yadrenata-ni-politika-prez-2018-g.html", "text": "Северна Корея планира да продължи развитието на ядрените си оръжия и няма намерение да променя ядрената си политика.Това съобщава севернокорейската държавна медия KCNA, цитирана от южнокорейската агенция \"Йонхап\".Материалът на KCNA e озаглавен: \"Нито една сила не може да победи независимостта и справедливостта\". В статията се описват успешните изпитания на междуконтинентални балистични ракети.Отбелязва се, че КНДР е \"непобедима\" и \"отговорна\" ядрена сила, която не може бъде разклатена или смазана.\"\", предупреждава Пхенян.През миналата седмица Съветът за сигурност на ООН единодушно одобри нови санкции срещу Северна Корея.Тоталитарната държава е извършила 16 ракетни изпитания през тази година, включително 11 от май, когато Мун Дже-ин стана президент на Южна Корея. До момента Северна Корея е провела шест ядрени изпитания, като най-мощното беше на 3 септември тази година.", "date": "2017.12.30", "title": "КНДР: Няма да има промяна в ядрената ни политика през 2018 г. "}
{"url": "https://news.bg/bulgaria/edin-zaginal-pri-tezhka-katastrofa-v-plovdivsko.html", "text": "Един човек е загинал при тежка катастрофа на пътя между пловдивските села Йоаким Груево и Кадиево, съобщи кореспондент на bTV в региона.При инцидента около 5,30 часа тази сутрин е загинал 57-годишен мъж.Челно са се ударили два автомобила. След сблъсъка колите са излезли извън пътя.Единият шофьор е загинал на място, а другият е в болница. Според БНР пострадалият е на 21 г.От Агенция \"Пътна инфраструктура\" съобщават, че е възстановено движението по път III-375 Пловдив - Йоаким Груево в района на с. Кадиево.", "date": "2017.12.30", "title": "Един загинал при тежка катастрофа в Пловдивско"}
{"url": "https://news.bg/bulgaria/blizo-20-mln-leva-sa-otdeleni-za-borba-sas-svlachishtata-za-2018-g.html", "text": "19,354 млн. лева са отделени за борба със свлачищата през 2018 г. Информацията съобщава Министерството на регионалното развитие и благоустройството.Това е с 15,5 милиона лева повече в сравнение с 2017 г.18,554 млн. лева от 19,354 млн. лева за геозащитни мерки и дейности са за капиталови разходи, а 800 хил. лв. - за превенция.За справяне с проблема се разчита и на европейско финансиране.Отделно Агенция \"Пътна инфраструктура\" ще кандидатства за средства по Оперативна програма \"Околна среда 2014 - 2020 г.\" за укрепване на 11 свлачища, които застрашават важни пътни съоръжения и в момента тече подготовка на проектните предложения.Финансиране ще получат и общини, в които важни общински обекти са под риск от свлачищни процеси. Общият бюджет на процедурата е 65 519 199 лв. С тези средства 29 свлачища ще бъдат проучени и укрепени, а в други 26 ще бъдат монтирани контролно-измервателни системи за постоянен мониторинг на геодинамичните процеси и изготвяне на прогнози за развитието им.Според експертите на МРРБ превенцията трябва да е водеща политика. Трябва да не се допуска строителство, без да са изпълнени необходимите геозащитни мероприятия.За периода от май до ноември 2017 г. са извършени геозащитни мерки и дейности на обща стойност 1 115 674,07 лв., от които 556 703,46 лв. са за СМР, 558 970,61 лв. за други видове геозащитни дейности.През септември 2017 г. бяха отпуснати 8 млн. лв. допълнително за укрепване на свлачища в област Бургас с цел опазване на живота и здравето на хората. Със средствата се финансира укрепването на свлачища в бургаския квартал \"Сарафово\" и на северния бряг на гр. Царево.За периода е осъществен предварителен контрол на 40 инвестиционни намерения в слачищни райони, като са издадени 7 предварителни разрешения за геозащитни мерки и дейности (укрепителни и/или отводнителни), 24 писма с указания и 9 предварителни разрешения за строителство на сгради и съоръжения.", "date": "2017.12.30", "title": "Близо 20 млн. лева са отделени за борба със свлачищата за 2018 г. "}
{"url": "https://news.bg/bulgaria/novogodishnite-praznenstva-v-sofiya-obgradeni-s-kpp.html", "text": "Засилват мерките за сигурност в София по Нова година, съобщава БНР.Новогодишните празненства в София ще бъдат обградени с КПП.Пред радиото Красимир Димитров от дирекция \"Аварийна помощ и превенция\" в Столична община заяви, че на входовете на столичния площад \"Княз Александър I\", където ще бъде новогодишният концерт, ще има пропускателни пунктове и строг контрол.\"\", обясни той.Димитров предупреди, че пиротехническите изделия и стъклените бутилки са забранени на концерта.Ще има екипи спецполицаи с автоматично оръжие, които ще охраняват стратегическите обекти в София по време на новогодишните празненства.Площад \"Княз Александър I\" ще бъде заграден с тежка техника, за да се предотвратят евентуални опити за навлизане на автомобили или камиони сред празнуващите, допълва БНР.", "date": "2017.12.30", "title": "Новогодишните празненства в София обградени с КПП"}
{"url": "https://news.bg/bulgaria/blizo-7-mln-vinetki-prodadeni-za-poslednite-11-mesetsa.html", "text": "От началото на годината до края на ноември 2017 г. са продадени 6 985 024 винетки, съобщават от Агенция \"Пътна инфраструктура\".Приходите са в размер на 338 619 953 лв.Спрямо същия период на миналата година постъпленията нарастват с над 20 млн. лв., а броят на продадените стикери се увеличава с над половин милион броя. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.На дирекциите \"Социално подпомагане\" до края на ноември т. г. са предоставени 221 хил. бр. безплатни годишни винетки. Те са за 21,5 млн. лв. и са за сметка на бюджета на АПИ. До края на ноември 2016 г. са били предоставени 210 903 бр., което е с 11 027 бр. по-малко.На 31 януари 2018 г. изтича валидността на годишните винетки за 2017 г.Цените на всички винетки за леки автомобили остават непроменени за трета поредна година.Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.За първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази.Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове. В дистрибуторската мрежа в момента има над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр.Цените на винетните такси през 2018 г. са:в леваВ категория 3 са леките автомобили и превозните средства до 3,5 т, а в категория 1 и 2 са тежкотоварните камиони и автобусите.", "date": "2017.12.30", "title": "Близо 7 млн. винетки продадени за последните 11 месеца"}
{"url": "https://news.bg/world/masovi-propravitelstveni-demonstratsii-v-iran-sled-dva-dni-na-protesti.html", "text": "В Иран се провеждат масови проправителствени демонстрации във връзка с отбелязване годишнина от размириците, разтърсили Ислямската република през 2009 г., съобщава държавната медия, цитирана от световни агенции.Демонстрациите, в които участват хиляди иранци, са организирани след два поредни дни на необичайни за страната протести срещу правителството заради покачване на цените на стоките.Държавната телевизия излъчи организирания в Техеран митинг и марш. Присъстващите носеха лозунги в подкрепа на върховния лидер аятолах Али Хаменеи. Подобни демонстрации имаше и във втория град по големина в страната Машхад.Телевизията информира, че са запланувани демонстрации в повече от 1 200 града. От 2009 г. ежегодно се провеждат подобни мероприятия.Антиправителствените протести в четвъртък и петък срещу високите цени внезапно бяха насочени изцяло към ислямския режим. В редица градове ирански граждани излязоха да протестират, но полицията отговори с водни оръдия. В четвъртък властите задържаха 52 души.САЩ осъдиха арестите. Президентът Доналд Тръмп написа в \"Туитър\": Иранското правителство трябва да спазва правата на хората. Светът гледа.Революционната гвардия на Иран обяви в съобщение, че \"иранската нация няма да позволи страната да пострада\".Преизбирането на Махмуд Ахмадинеджад за президент на Иран през 2009 г. предизвика 8-месечни улични протести. Революционната гвардия безкомпромисно се разправи с протестиращите. Много иранци от средната класа се отказват от идеята, че могат да настъпят промени с улични протести. Според мнозина изборите са били опорочени.Безработицата в страната за фискалната 2017 г. е на ниво 12,4%, което е с 1,4% повече от предходната година. От 80 милиона души население около 3,2 милиона иранци са безработни.", "date": "2017.12.30", "title": "Масови проправителствени демонстрации в Иран след два дни на протести"}
{"url": "https://news.bg/world/ruski-strategicheski-bombardirovachi-stresnaha-avstraliya.html", "text": "Военновъздушните сили на Австралия са били вдигнати под тревога заради руски стратегически бомбардировачи, които са провели учения над неутрални води до Индонезия, пише \"Гардиън\".Според експерти Москва се опитва да разшири влиянието си в района на Тихия океан.В базата в Дарвин за кратко е било увеличено нивото на бойна готовност в началото на декември. В този период според руското военно министерство в ученията са участвали два стратегически бомбардировача Ту-95МС и повече от 100 военнослужещи.Руски медии съобщиха, че това са първите учения с руски въздушен патрул над Тихия океан от Индонезия.Питър Дженингс от Австралийския институт за стратегическа политика, един от най-известните експерти по национална сигурност в Австралия, заяви, че ученията показват, че Русия отново се опитва да разшири влиянието си в периферията на света., каза той пред ABC.Бомбардировачите излетяха от летище на индонезийския остров Биак, северно от Папуа Нова Гвинея, и останаха във въздуха повече от 8 часа. Самолетите са летели само над неутрални води.Министерството на отбраната на Русия отбелязва, че редовно самолети от стратегическата авиация извършват полети над неутрални води в района на Северния полюс, Черно море, Каспийско море и Тихия океан.Всички мисии на Въздушно-космическите сили на Русия се извършват в стриктно съответствие с международното право за въздухоплаване, уточняват от ведомството.Самолетоносачите са пристигнали в Индонезия от Амурския регион, Югоизточна Русия. Руските военни съобщиха, че бомбардировачите са били заредени с гориво от самолет Ил-78 над Тихия океан по време на полета си до Индонезия.\"Мечоците\" са с обсег на действие почти 15 000 километра без зареждане.Не за първи път Русия демонстрира влиянието си в Тихия океан. През миналата година стана ясно, че Москва тайно е изпратила 20 контейнера с оръжие за новия си регионален партньор Фиджи. На островната държава са изпратени и руски инструктори, които обучават военнослужещите как да използват новото оръжие.", "date": "2017.12.30", "title": "Руски стратегически бомбардировачи стреснаха Австралия"}
{"url": "https://news.bg/bulgaria/gripen-virus-otne-zhivota-na-trigodishno-dete-u-nas.html", "text": "Грип отне живота на дете на 3 г. и 8 месеца в София, пише Проф. Тодор Кантарджиев, директор на Националния център по заразни и паразитни болести и национален консултант по микробиология, заяви, че \"в случая е доказан грипен вирус А (H1N1)\".По думите му вирусът е открит чрез генетични методи и е първият грипен вирус тип А за сезона.5 случая на грип тип В са доказани през миналата седмица.В момента се разпространяват и двата вида грип.\"\", прогнозира проф. Кантарджиев.Първите случаи на грип за тази година бяха в началото на декември. Тогава бе изолиран грипът \"Ямагата\", който е от тип В. Пациентът, при когото бе изолиран вирусът, и тогава бе дете, но на 14 години, отбелязва \"24 часа\".", "date": "2017.12.30", "title": "Грипен вирус отне живота на тригодишно дете у нас"}
{"url": "https://news.bg/world/putin-prizova-tramp-za-pragmatichno-satrudnichestvo-prez-2018-g.html", "text": "Руският лидер Владимир Путин призова американския си колега Доналд Тръмп за \"прагматично сътрудничество\" през 2018 г.Путин изпрати във връзка с настъпващата Нова година.В съобщение на Кремъл се отбелязва, че Путин е убеден, че при настоящата тежка международна обстановка още повече е необходим конструктивен руско-американски диалог с цел укрепване стратегическата стабилност в света и намиране на оптимални отговори срещу световните предизвикателства и заплахи.Държавният глава на Русия е подчертал, че е важно развитието на отношенията между двете държави да се базира на принципа на равноправието и взаимното уважение., подчертава Путин.В телеграмата си до сирийския президент Башар Асад Путин обещава Русия да продължи да подкрепя Сирия в усилията й за защита на суверенитета.В писмо до турския президент Реджеп Ердоган руският президент подчертава, че тясното сътрудничество между двете страни е помогнало за спиране разпространението на терористичната заплаха в Близкия изток и е създало условия за политически процес по урегулиране на сирийския конфликт.Путин изпрати поздравителни телеграми до лидерите на Израел, Китай, Германия, Великобритания и други държави.", "date": "2017.12.30", "title": "Путин призова Тръмп за „прагматично сътрудничество” през 2018 г"}
{"url": "https://news.bg/bulgaria/3-6-mln-prevozni-sredstva-ima-v-balgariya.html", "text": "В България са регистрирани общо 3,6 милиона превозни средства. Най-много са старите, съобщава Нова телевизия, позовавайки се на данни на МВР.Само за една година превозните средства у нас са се увеличили с близо 300 хиляди. От тях чисто новите са над 43 хиляди, тези до 5 години са близо 13 хиляди, а старите коли, бусове и камиони са близо 230 хиляди.Близо 1,3 милиона превозни средства са на повече от 20 г.Глобите за превъртане на километраж вече са до 7000 лева.", "date": "2017.12.30", "title": "3,6 млн. превозни средства има в България"}
{"url": "https://news.bg/bulgaria/sedem-paviliona-izgoryaha-na-nay-golyamoto-otkrito-tarzhishte-u-nas.html", "text": "Седем павилиона изгоряха на най-голямото открито тържище у нас - Неделния пазар в Димитровград, съобщава БТА, позовавайки се на местната противопожарна служба.Напълно са изгорели 6 павилиона, а още един е частично засегнат.Пожарът е възникнал към 22,00 часа вчера. Огънят е тръгнал от виетнамския сектор на пазара в западната му част.Сигналът е бил подаден от пазач на намираща се наблизо ж.п. подстанция.Гасенето на пожара от изпратените огнеборци е продължило около 2 часа.Щетите за търговците са големи, тъй като цялата стока в изгорелите павилиони е унищожена.Не се съобщават причините за възникналия пожар.", "date": "2017.12.30", "title": "Седем павилиона изгоряха на най-голямото открито тържище у нас"}
{"url": "https://news.bg/world/eksprezidentat-na-egipet-mohamed-morsi-osaden-na-3-g-zatvor-za-obida-na-sada.html", "text": "Египетски съд осъди бившия президент Мохамед Морси и други 18 души на 3 г. затвор за обида на съдебната власт, съобщават АП и други медии.Сред осъдените са известният правозащитник Аля Абдел Фатах и политическият анализатор Амр Хамзауи, които трябва да платят глоба от 1 688 долара. Фатах излежава петгодишна присъда за участие в незаконна демонстрация през 2013 г. Хамзауи живее в изгнание.Днешната присъда подлежи на обжалване.Наказателният съд в Кайро осъди Морси за обида на съда по време на публична реч по телевизията преди четири години \"с цел разпространяване на омраза\".В момента Морси излежава 20-годишна присъда за възникналите смъртоносни сблъсъци между негови поддръжници и опоненти в края на 2012 г., а също така и 25-годишна присъда за изтичане на класифицирана информация.Повечето лидери на \"Мюсюлмански братя\" са в затвора за подклаждане на насилие, извършване на убийства, шпионаж и бягство от затвора.", "date": "2017.12.30", "title": "Експрезидентът на Египет Мохамед Морси осъден на 3 г. затвор за обида на съда"}
{"url": "https://news.bg/world/estoniya-izrazi-zadovolstvo-ot-evropredsedatelstvoto-si-predi-da-predade-shtafetata-na-balgariya.html", "text": "Шестмесечното естонско председателство на Съвета на ЕС е към своя край. От 1 януари България поема председателството на съюза, пише местният онлайн портал ERR News., каза премиерът на балтийската страна Юрий Ратас, изразявайки благодарността си към членовете на естонския председателски екип - държавни служители и министри, които неуморно са работили в Талин и Брюксел през втората половина на тази година.Ратас добави, че те дори не са избегнали и най-сложните теми, постигнали са осезаеми резултати благодарение на добрата работа и умения.Определено беше създаден образът ни на дигитална държава и с нашето председателство ние оставихме значителен дигитален отпечатък в Европа, поясни той.Според министър-председателя това, което е постигнала страната в областта на дигитализацията по време на председателство, ще окаже пряк ефект върху конкурентоспособността на ЕС.Като примери се посочват развитието на електронно правителство на ниво ЕС, 5G и цифров единен пазар.Европа също стана по-обединена и безопасна. Важна стъпка беше направена във военното сътрудничество, поясни той.Юрий Ратас не пропусна да спомене, че въпросът за миграцията е създал сериозни главоболия по време на естонското председателство.По време на председателството са постигнати значителни успехи и в прилагането на споразуменията за климата.Естония е посрещнала повече от 27 000 чуждестранни гости, включително и лидерите на страните членки.Официалният сайт на естонското председателство ще остане онлайн до 2020 г.", "date": "2017.12.30", "title": "Естония изрази задоволство от европредседателството си преди да предаде щафетата на България"}
{"url": "https://news.bg/crime/na-kalotina-se-izvi-opashka-ot-avtomobili-kam-sarbiya.html", "text": "Преминаването на автомобили през ГКПП-Калотина в посока Сърбия става бавно, съобщиха от Гранична полиция, цитирани от БНР.Причината за затрудненото преминаване била в забавената обработка на сръбския ГКПП-Градина.Колони от автомобили и автобуси са се образували между двата гранични пункта.Българските власти вече са разговаряли със сръбските си колеги и са отправили молба за по-бърза обработка на преминаващите коли.Трафикът в района допълнително се затруднява и от многото автомобили с българи, които пътуват към западната ни съседка, за да посрещнат там Новата година.", "date": "2017.12.30", "title": "На Калотина се изви опашка от автомобили към Сърбия"}
{"url": "https://news.bg/world/avstraliyski-korab-izze-pochti-8-tona-hashish-v-arabsko-more.html", "text": "Австралийски кораб иззе почти 8 тона хашиш в Арабско море, съобщава военното министерство на страната, цитирано от АФП.На улицата хашишът струва 325 милиона американски долара.Корабът HMAS Warramunga също е конфискувал 69 килограма хероин по време на морска операция в района през последните три дни. Дрогата ще бъде изхвърлена в морето.Властите не обявиха до коя страна са открити наркотиците.Австралийският кораб е част от международно морско партньорство, което включва 30 държави, които патрулират на територия повече от 6 милиона квадратни километра в международни води. Корабите предимно пазят около Близкия изток и в региони на Индийския океан.", "date": "2017.12.30", "title": "Австралийски кораб иззе почти 8 тона хашиш в Арабско море"}
{"url": "https://news.bg/int-economics/ikonomicheskiyat-pesimizam-po-sveta-pobedi.html", "text": "Икономическият оптимизъм по света намалява в последните години. Това показва 41-вото световно изследване \"Край на годината\" на социологическата агенция \"Галъп интернешънъл\".Изследването показва, че 28% от населението е оптимистично настроено за икономическото развитие през 2018 г., но икономическият песимизъм е 30%.Икономическият оптимизъм показва тенденция на понижаване в последните издания на изследването.За втора поредна година европейските граждани сериозно се притесняват за просперитета си през следващата година. Предизвикателствата пред бъдещето на ЕС и на Европа като цяло продължиха през 2017 г. и създадоха несигурност, въпреки възникналите признаци на възстановяване.За пръв път икономическият песимизъм в ЕС достига до нивата на песимизъм в Русия. Мнозинството от руснаците (49% - най-високият в проучвания свят дял) очакват 2018 г. да бъде като 2017 г. в страната им.Американското обществено мнение пък е дълбоко разделено в икономическите си очаквания за следващата година.Най-големи песимисти пък са в Италия, Гърция. Турция е много близо до тях.Нигерия, следвана от Виетнам, са от другата страна - най-оптимистично настроени за следващата година.Ясни мнозинства в Индия и Източна Азия очакват дори по-успешна година от сегашната, базирана на впечатляващото представяне на тези региони през 2017 г., докато Западна Азия е доста притеснена.39% от изследваното население по света смята, че 2018 г. ще бъде като цяло по-добра от 2017 г., което е с 13 пункта по-ниско в сравнение с предишната година. 23% очакват по-лоша година. 32% смятат, че 2018 ще бъде същата като 2017 г., а други 6% не знаят.В сравнение с руснаците, много повече американски граждани са оптимисти, но пък в САЩ има и повече песимисти, отколкото в Русия. Като цяло, и по този показател Русия в по-голяма степен очаква идващата година да не е нито по-добра, нито по-лоша, а същата, докато американското общество показва повече поляризация на мненията.Индонезия води по оптимизъм тази година, а Южна Азия е най-оптимистичният регион в света. Европа е в противоположна.Надеждата изглежда запазена за бързо развиващите се страни, отколкото за по-развитите. Ниските доходи очевидно се съчетават добре с надеждата, тъй като има перспективи за растеж. Очевидно е, че се е случила още една лоша за Запада и добра за Изтока година.Близо две трети (59%) от света декларират, че се чувстват лично щастливи. Това е с около 10 процентни пункта по ниско отколкото измереното щастие в края на 2016 г.В изследваните 55 държави 8% заявяват, че не са щастливи - почти същите, като 9% в края на 2016 г. и 10% в края на 2015 г.Латинска Америка изглежда е най-щастливият континент в света.Фиджи пък е най-щастливата страна. Колумбия е след Фиджи. Иран и Ирак са в дъното.18% у нас очакват 2018-а да бъде година на икономически подем, а 26% - на икономически трудности. Това е близо 3 пъти по-оптимистичен резултат спрямо края на 2016 г. и по-скоро България е в положителната страна на скалата спрямо световните и европейските тенденции. Най-голям, очаквано, остава делът на тези, които не очакват промени - 38%.По-общите очаквания на българите за започващата 2018 г. пък са с дялове 25% оптимисти, 22% песимисти, 35% неутрални и 19% затрудняващи са да отговорят. Така България преминава в позитивната част на \"класацията\", но и далеч от крайности в положителна или негативна посока.По отношение на личното щастие през отминаващата година, страната ни отново е на последните места и в света, със стойности,близки до тези на страните от Европа, с 45% определящи се като щастливи, 10% - нещастни, 46% оставащи в средата, а останалите се затрудняват да отговорят. Така нетната стойност (дялове на щастливите минус дялове на нещастните) за България е +35, което с два пункта по-високо спрямо края на 2016 г.Общата тенденция за България е за нарастване на дела на позитивно отговарящите в сравнение с края на 2016 г.България е в съзвучие с държавите от Източна Европа и е в \"златната среда\" сред държавите от Балканите, като техния фон даже може да се приеме, като страна, споделяща повече оптимизъм.Общо 53 769 души са били интервюирани в световен мащаб. Във всяка страна е реализирана представителна извадка от около 1000 мъже и жени.", "date": "2017.12.30", "title": "Икономическият песимизъм по света победи"}
{"url": "https://news.bg/press/mf-miliard-i-polovina-leva-ot-izlishaka-sa-izharcheni-samo-za-edin-mesets-dve-oblasti-zatavat-v-bokluk.html", "text": "Излишък. \"Сега\":МФ: Милиард и половина лева от излишъка са изхарчени само за един месец Милиард и половина лева от излишъка са изхарчени само за един месец, съобщава БНР.. Това става ясно от прогнозата за изпълнението на бюджета към декември, направена от Министерството на финансите. Въпреки това 2017-та година ще завърши с излишък от близо 800 млн. лева.През ноември в държавната хазна е натрупан излишък от повече от 2,3 млрд. лева, сочат окончателните данни на финансовото министерство. Месец по-късно обаче самото то прогнозира, че от преизпълнението ще останат около 800 млн. лева. Това означава, че разликата е разпределена по решение на Министерския съвет само за един месец. Спрямо 2016-та година има по-високи постъпления в хазната, но и по-големи разходи, които от министерството обясняват с увеличаването на пенсиите и осигурителните вноски през годината. Бедствено положение. \"Дума\":Две области затъват в боклукКметове от Пазарджишко и Благоевградско поискаха да се обяви бедствено положение След Нова година Пазарджишкият регион е изправен пред риска да затъне в боклуци. От 1 януари всички регионални депа трябва да бъдат закрити, а отпадъците на Пазарджик и на още осем общини - Батак, Брацигово, Велинград, Лесичово, Пещера, Ракитово, Септември и Белово, трябва да бъдат поети от новото регионално депо. То обаче не може да заработи заради обжалване на процедурата по избор на оператор. Кметовете на общините поискаха от областния управител на Пазарджик да обяви бедствено положение, което да позволи временен договор с оператор на депото за отпадъци.Пред криза със сметта са изправени и пет общини в Благоевградско, където сметището трябва да бъде затворено, а новото депо ще е готово евентуално през август. Спор. \"Монитор\":Градоначалникът на Банско обвини \"зелените\" в саботаж \"Зелените\" саботират изграждането на магистралите, саботират туризма и икономиката в страната. Това каза пред bTV кметът на Банско Георги Икономов по повод опитите на Зеления октопод да попречи на изграждането на втори лифт в курорта. Той се включи в разговор в студиото, където гости бяха евродепутатът Ангел Джамбазки и псевдоекологът от партията на \"Зелените\" Андрей Ковачев.\"Нека помислят малко повече за екология и да не се правят на инженери\", обясни Икономов и допълни, че еколозите прокарват и друга заблуда в обществото - че с лифта ще се изсекат вековни гори, което не е вярно, тъй като всичко, което ще се застроява, е в буферна зона, която е около 2%, а не около 40-50%, както твърдят зелените защитници. \"Когато се явите на избори с политическа партия \"Зелените\" и съберете вотовете да влезете в парламента, тогава съсипвайте икономиката\", каза още кметът.  Европредседатлство.\"24 Часа\":Франс прес: Начело на ЕС България ще е помирител - от миграцията до БрекзитБългария, която ще поеме ротационното председателство на ЕС на 1 януари 2018 г., се наслаждаваше на сравнителна стабилност с бившия охранител Бойко Борисов като министър-председател.Сега тя ще се сблъска с трудната задача да се опита да помири спорещите 28 страни членки и да изгради компромиси по горещите въпроси като миграцията и Брекзит, пише в свой коментар Франс прес. Европейският съюз е изправен пред безпрецедентни предизвикателства, тъй като се бори с рекорден приток на мигранти и с излизането на Великобритания от блока през 2019 г. България обещава да действа като посредник за излекуване на разделенията между източните и западните членове, както и да изглади отношения с Турция, ключов съюзник в борбата с продължаващата миграционна криза. Инициатива. \"Сега\":Омбудсманът настоя за повече права на децата, загубили родител Държавата да отпуска на сирак не по 108 лева най-много, а помощта да започва от тази сума. За това настоя омбудсманът Мая Манолова след като инициира кампания за закрила на правата на децата, останали с един родител. Инициативата е подкрепена от неправителствени организации и родители на деца сираци. Тласък на кампанията даде писмо до Дядо Коледа на Златина Хаджипанайотова, майка на три деца, загубила съпруга си. Тя се обърна към омбудсмана с молба за осигуряване на постоянна персонална помощ за деца, останали с един родител.", "date": "2017.12.30", "title": "МФ: Милиард и половина лева от излишъка са изхарчени само за един месец; Две области затъват в боклук"}
{"url": "https://news.bg/world/sasht-osazhdat-arestite-na-protestirashti-v-iran.html", "text": "САЩ осъдиха остро арестите на протестиращи в Иран. Това се казва в изявление на Държавния департамент. В него се осъжда политиката на иранските лидери,  довела до криза страна с богата култура и икономика.  Иранският народ е най-голямата жертва на тези лидери, цитира Департаментът думи на президента Доналд Тръмп. Те \"изнасят\" насилие, хаос и кръвопролития. Призовават се всички нации да подкрепят обикновените иранци. Повече от 50 протестиращи бяха задържани тази седмица. Припомняме, че през последните дни се проведоха демонстрации срещу властите. Протестите, организирани в няколко ирански града, са заради покачване на цените и корупция.Акциите на недоволните продължават. ", "date": "2017.12.30", "title": "САЩ осъждат арестите на протестиращи в Иран  "}
{"url": "https://news.bg/weather/oblachna-i-dazhdovna-sabota.html", "text": "Днес ни очаква предимно облачно и дъждовно време. Това съобщават от НИМХ на БАН. Валежи се очакват главно в югоизточната половина на страната. До обяд се очаква краткотрайно разкъсване на облачността. Ще духа слаб до умерен вятър от запад-северозапад. Максималните температури ще са между 4 и 9 градуса. Атмосферното налягане е по-ниско от средното за месеца и ще се повишава. ", "date": "2017.12.30", "title": "Облачна и дъждовна събота "}
{"url": "https://news.bg/world/ruski-tankeri-dostavyat-gorivo-na-kndr.html", "text": "Руски танкери доставят гориво на Северна Корея. Това се е случвало неведнъж, предаде \"Индипедънт\". Това е нарушение на наложените от ООН санкции.  Изданието цитира източници от западноевропейски разузнавания.Няма данни официално Русия да стои зад това уточняват те.Москва отказва коментар, а собственикът на корабите отрича да има общо.Въпреки наложените мерки срещу Пхенян заради ядрените му провокации, все още някои държави продължават търговските си отношения. Припомняме, че Южна Корея иззе по-рано регистриран в Хонконг кораб, който се смята, че е бил натоварен с петрол за севернокорейски плавателен съд, което е в нарушение на наложените от ООН санкции. Санкциите на Съвета за сигурност забраняват прехвърлянето на товари на севернокорейски кораб. ООН включи в \"черен\" списък четири кораба през октомври.", "date": "2017.12.30", "title": "Руски танкери доставят гориво на КНДР"}
{"url": "https://news.bg/world/kosovskite-lideri-iskat-da-otmenyat-sadilishtata-za-aok.html", "text": "Президентът на Косово Хашим Тачи, председателят на Асамблеята Кадри Весели и премиерът Рамуш Харадинай искат да спрат спецсъдилищата за бивши членове на Армията за освобождение на Косово, предаде GAZETA EXPRESS.  Те са решени да отменят през следващата година Закона, създаден с тази цел. Органът със седалище в Хага трябва да заработи по план от следващата година. Косовските лидери също така са били старши командири на АОК и се очаква да бъдат сред обвиняемите, припомня изданието.Те се надяват също, че депутатът от \"Ветевендосе\", Албин Курти, който бе освободен в петък ще им помогне да отменят спорния съд за военни престъпления.На АОК ще бъдат предявени обвинения за стотици убийства на сърби и други етнически малцинства в периода 1998-2000 година, търговия с органи и други престъпления. ", "date": "2017.12.30", "title": "Косовските лидери искат да отменят съдилищата за АОК"}
{"url": "https://news.bg/world/eyre-izdade-rekorden-broy-pasporti-zaradi-brekzit.html", "text": "Рекорден брой паспорти през отиващата си година е издала Република Ирландия. Това са съобщили от външно министерство, предаде АФП. За 2017 година те са 779 184 броя, като това е скок с 6% за предишната година и с 15% повече от 2015 година. Голяма част от тях са на британски граждани от ирландски произход, което бе очаквано след започването на процедурата по \"развод\" на Лондон и Брюксел. Етнически ирландци от САЩ и Австралия също са подавали документи за гражданство. Също така това са направили граждани на страни-членки на ЕС. ", "date": "2017.12.30", "title": "Ейре издаде рекорден брой паспорти заради Брекзит "}
{"url": "https://news.bg/economics/ot-2018-godina-ispaniya-veche-se-stremi-kam-byudzheten-defitsit-pod-3.html", "text": "От 2018 година Испания вече се стреми към бюджетен дефицит под 3 процента.За следващата година този показател е 2,3 процента от БВП. Страната ще бъде извадена от списъка с \"нарушители\" на това правило сред страните-членки на Европейския съюз. Това обяви испанският премиер Мариано Рахой. Той направи изказването на последната пресконференция за година. Очакванията са към 2020 година страната вече да има балансиран бюджет.За момента Испания и Франция са единствените страни в еврозоната с наложен бюджетен надзор. Проблем за правителството обаче е отказът на Баската национална партия, известен критик на Мадрид, да подкрепи проектобюджета. Рахой се нуждае от тази подкрепа. ", "date": "2017.12.30", "title": "От 2018 година Испания вече се стреми към бюджетен дефицит под 3% "}
{"url": "https://news.bg/politics/zapadnite-balkani-sa-politicheska-nerazorana-niva-spored-vmro.html", "text": "Западните Балкани са образно казано една политическа неразорана нива. Тази позиция изрази пред News.bg депутатът от ВМРО, Обединени патриоти Атанас Стоянов.Нашето председателство ще обърне погледа на Европа към страните от региона. Депутатът е категоричен, че Европа трябва да използва икономическия и политически потенциал на Западните Балкани.Стоянов иска с конкретни стъпки и финансова помощ Европа да протегне ръка към този най-беден регион. Убеден съм, че нашето председателство ще бъде успешно, категоричен е патриотът.Той похвали кабинета за намерения верен алгоритъм, по който трябва да се върви. Атанас Стоянов е доволен, че е загърбен и антагонизма между България и Македония.Трябва да покажем културата на нашата страна, настоя депутатът. Всяка една от държавите от региона може да обогати ЕС със своя етнос и култура, по мнението му. Този регион е емблематичен за цяла Европа, изтъкна Стоянов и каза,че именно от тук тръгва славянската писменост.", "date": "2017.12.30", "title": "Западните Балкани са политическа неразорана нива, според ВМРО"}
{"url": "https://news.bg/education/biorafineriya-pravi-produkti-ot-zahari-vmesto-ot-petrol.html", "text": "Какво представлява биорафинерията? Как работи? Какви са ползите за човека от нея?Отговорите на тези въпроси стават все по-актуални на фона на зависимото от петрола човечество и осъзнаването, че един ден черното злато ще се изчерпи, а животът на планетата ще продължи. Затова търсенето на алтернативни на петрола суровини е все по-актуално. В този иновативен процес българските учени имат своето място чрез - разработване на нови технологии за оползотворяване на биомаса.\"Основна задача на биорафинерията е превръщането на биомаса в търговски продукти, като горива, полимери и други\", споделя доц. Свилен Симеонов от Института по органична химия с център по фитохимия при БАН.Той описва как работи биорафинерията - в нея изходният продукт не е петрол, а глюкоза или фруктоза, например. От тях чрез химически трансформации се достига до набор от химически съединения, които се използват като платформа за производство на различен тип крайни продукти, които могат да излязат на пазара.Бъдещето на биорафинерията доц. Симеонов вижда в производството на все повече продукти, които реално да навлязат в бита на хората. Пример в тази посока е възможността в близко бъдеще биорафинерии да произвеждат пластмасовите бутилки за вода и безалкохолни напитки не от петролни деривати, а от захари. Това ще бъдат продукти, произведени изцяло от биомаса, които освен това ще се рециклират много по-лесно.Доц. Симеонов е превърнал една от лабораториите в Института по органична химия с център по фитохимия в изследователска биорафинерия, където в момента се работи по превръщането на захари в химически продукти, които биха могли да се използват за производството на полиуретанови полимери - широко използвани в автомобилната, строителната, обувната и други индустрии. Целта на изследванията е не само да бъде заменен петролът с биомаса, но и да бъдат разработени изцяло нови алтернативи на съществуващите полиуретани.По какво още работят учените в Института по органична химия с център по фитохимия?Вниманието на химиците е съсредоточено върху съединението фурфурал - продукт, получаван в големи количества от отпадна биомаса. Учените от БАН предлагат нов подход, чрез който от фурфурал се получават нетоксични крайни продукти. Като отново учените от БАН се стремят не само да използват биомасата като алтернатива на петрола, но и да разработят изцяло нови синтетични пътища за тяхното получаване. Единият готов продукт ще служи за направата на хидрогелове. Работи се и по получаване на природни дикиселини, като някои от тях са част от метаболизма на човека. Поради тази причина човешкият организъм не ги отхвърля, защото ги разпознава като свои. Поради тяхната нетоксичност и биосъвместимост, тези съединения биха могли да се използват за производство на материали с приложение в медицината - резорбируеми хирургични конци, а и според редица изследвания за производството на сърдечни клапи.Учените споделят, че към част от разработките има интерес и от чужбина - за доразвиване и внедряване в производство.", "date": "2017.12.30", "title": "Биорафинерия прави продукти от захари вместо от петрол"}
{"url": "https://news.bg/world/sasht-se-opitvat-da-ubedyat-turtsiya-da-ne-kupuva-ruska-orazheyna-sistema-s-400.html", "text": "Вашингтон продължава да се опитва да убеди Турция да не купува система за противовъздушна и противоракетна отбрана от Русия.Това заяви говорителят на Пентагона Джони Майкъл пред ТАСС, коментирайки изнесената вчера информация, че Анкара и Москва са се договорили за системи С-400.Изразихме безпокойството си преди представители на Турция относно закупуването на С-400, поясни говорителят и добави, че системата на НАТО за противоракетна отбрана остава най-добрият вариант за защита на Турция от всички заплахи в региона., каза Майкъл.Според него Турция продължава опитите да се сдобие със системи за противоракетна отбрана от натовски съюзници, включително и система \"Пейтриът\" от САЩ.САЩ са готови да разширят доставките на закупеното от Турция оборудване, когато е възможно, изтъкна Майкъл.Русия ще достави на Турция четири батареи С-400 за 2,5 милиарда долара. Москва очаква първите доставки да бъдат направени през март 2020 г.С-400 (НАТО: SA-21 Growler) е модернизирана версия на С-300. Системата влезе на въоръжение през април 2007 година, първият комплекс С-400 беше разгърнат през август 2007 година. Комплексът е създаден от \"Алмаз-Антей\". Такива комплекси има разположени в района на Москва, Калининград и в Източния военен окръг. Зенитно-ракетният комплекс може да поразява до 36 самолета с обсег на действие 150 километра. Системата също може да поразява балистични ракети и всички модерни въздушно-космически цели на дистанция до 400 километра и на височина 27 км.", "date": "2017.12.30", "title": "САЩ се опитват да убедят Турция да не купува руска оръжейна система С-400"}
{"url": "https://news.bg/world/vakantsiyata-na-tramp-golf-tuitar-i-telefonni-obazhdaniya.html", "text": "Президентът на САЩ Доналд Тръмп прекарва зимната си ваканция в курортния си комплекс Мар-а-Лаго във Флорида, но той не си взема почивка от две негови любими неща - голфът и \"Туитър\".Това отбелязва АФП в репортаж.Тръмп пристигна във Флорида преди седмица. Оттогава американският президент следва една и съща рутина.Малко преди 09,00 часа президентският конвой напуска резиденцията и се насочва към Международния голф клуб \"Тръмп\" в Уест Палм Бийч. Разстоянието се взема за около 10 минути. Обикновено конвоят спира на светофарите.Понякога поддръжници на американския лидер се събират и носят лозунги като \"Тръмп 2020\", имайки се предвид президентските избори след 3 г. Също се организират и протести. Един ден една жена носеше пред голф клуба на Тръмп розова тениска с надпис \"Съпротива\".Според Белия дом държавният глава играе голф със сина си Ерик и сенатор от Републиканската партия. Той също така поддържа контакти с няколко професионални голф играчи, включително Джим Хърман, Даниел Бъргжър, Джъстин Томас и други.Белият дом полага огромни усилия да не допусне медиите да засекат Тръмп на голф игрището, но въпреки това СиЕнЕн веднъж успя да хване президента да кара голф количка.В петък американският лидер покани около 60 служители на Бреговата охрана на САЩ да играят голф в клуба. В четвъртък лидерът на САЩ даде 30-минутно интервю за \"Ню Йорк таймс\" в Мар-а-Лаго, на което не присъстваха съветници на Тръмп.Според изданието американският държавник е заявил 16 пъти по време на интервюто, че не е имало сътрудничество между предизборния му екип и Русия.Вестникът пише още, че Тръмп е показал плакет, на който са изброени победите му на голф турнири.По информация на NBC държавният глава е прекарал 113 от 342 дни като президент в едно от именията си.Единствено на Коледа Тръмп не е играл голф по време на ваканцията си във Флорида.Освен ежедневния голф, Тръмп два пъти е напуснал комплекса заради коледна литургия и за да посети местна пожарна.Сутрин преди голфа и вечер обикновено американският президент качва съобщения в \"Туитър\". Близо 40 съобщения Тръмп е публикувал в социалната мрежа през последната седмица, които са свързани с различни теми - Северна Корея, ФБР, икономиката, \"Ислямска държава\", \"Амазон\" и други.На Коледа Тръмп и съпругата му Мелания получиха обаждания от деца от цялата страна. Президентът на САЩ също проведе конферентен разговор с изпратени в чужбина американски войници.Държавният глава планира да се върне във Вашингтон следващата седмица. Новогодишното парти ще е в Мар-а-Лаго.", "date": "2017.12.30", "title": "Ваканцията на Тръмп: голф, “Туитър” и телефонни обаждания"}
{"url": "https://news.bg/world/voynite-na-balkanite-priklyuchiha-osven-ako-sarbite-ne-predizvikat-novi-obyavi-izetbegovich.html", "text": "Убеден съм, че войните на Балканите са приключили, освен ако сръбските лидери не решат да направят нещо друго, защото това нещо никога не е зависело от нас.Това заяви лидерът на Партията за демократично действие /ПДД/ и член на босненското колективно президенство Бакир Изетбегович, информира БГНЕС, позовавайки се на босненското електронно издание Кликс.Изетбегович съобщи, че е в непрекъснат контакт с държавните глави на Хърватия и на Сърбия - Колинда Грабар Китарович и Александър Вучич.Според него през изминалата година най-много срещу интересите на Босна и Херцеговина е работил и действал президентът на Република Сръбска Милорад Додик.\"\", изтъкна Изетбегович.", "date": "2017.12.30", "title": "Войните на Балканите приключиха, освен ако сърбите не предизвикат нови, обяви Изетбегович"}
{"url": "https://news.bg/world/varhovniyat-sad-ne-pusna-navalni-da-uchastva-na-prezidentskite-izbori-v-rusiya.html", "text": "Върховният съд на Русия отхвърли жалбата на руския опозиционен лидер Алексей Навални срещу решението на Централната избирателна комисия (ЦИК) да не му позволи да участва на президентските избори през март 2018 г., съобщава Ройтерс.По-рано тази седмица ЦИК забрани на Навални да вземе участие на изборите на 18 март, тъй като има условна присъда за злоупотреба с държавни средства.Според опозиционера решението на ЦИК е политически мотивирано. Той можеше да се кандидатира за президент, ако беше получил специално разрешение или ако присъдата му бъде отменена.", "date": "2017.12.30", "title": "Върховният съд не пусна Навални да участва на президентските избори в Русия"}
{"url": "https://news.bg/regions/selata-okolo-tarnovo-remontiraha-ulitsi-parkove-i-ploshtadi.html", "text": "Всички села в община Велико Търново направиха улични ремонти и обновиха паркове и площади, съобщава кореспондентът на БНР за региона. Това е станало с пари по общинската програма \"Местни инициативи\", чийто бюджет е 450 хил. лв. С финансирането се допълва инвестиционната програма на общината за населените места във Великотърновско.За 9 последователни години 36-те селища от старопрестолната община, с общинско финансиране и доброволен труд от местните хора, направиха общо 22 детски и спортни площадки, както и осем спортни игрища. Ремонтирани са отоплителните системи на читалища и пенсионерски клубове.В седем от селата е направено видеонаблюдение. Всички населени места с такова в общината са с електронен контрол.", "date": "2017.12.30", "title": "Селата около Търново ремонтираха улици, паркове и площади"}
{"url": "https://news.bg/world/zasileno-politseysko-prisastvie-v-sasht-i-evropa-za-novogodishnite-praznenstva.html", "text": "Полицията в САЩ и Европа обеща да засили мерките за сигурност заради предстоящите новогодишни празненства, съобщава ДПА.Властите в Ню Йорк обявиха, че ще засилят мерките за сигурност в неделя вечерта на местата, където са организирани празненства, включително и на \"Таймс скуеър\".Комисар Джеймс О'Нийл увери, че в момента няма непосредствена заплаха за Ню Йорк или \"Таймс скуеър\".Властите обаче предупредиха, че според метеорологичната прогноза температурата на площада в Манхатън се очаква да падне до минус 12 градуса в новогодишната нощ.В Лас Вегас полицията мобилизира допълнителни екипи, включително 300 служители на националната гвардия и 1 500 полицаи, а също така разполага снайперисти по покривите по време на празненствата заради масовата стрелба на 1 октомври, при която загинаха повече от 50 души на музикален фестивал.В Лос Анджелис полицията обяви, че пиротехническите средства по време на празненствата са забранени, насърчавайки хората да присъстват на организираната от местните власти заря.В Европа полицията няма друга възможност освен да засили проверките на багаж и да наложи допълнителни мерки за безопасност в края на годината, отбелязва ДПА.В Париж близо 8 000 войници и полицаи ще следят за реда. Мерките не са само с цел предотвратяване на потенциални терористични атаки, а и при възникване на напрежение и безредици.Френската полиция ще се съсредоточи конкретно на Шанз-Елизе, където е наложена забрана за употреба на алкохол. Разположени са бетонни блокове за блокиране навлизането на автомобили.Според френското вътрешно министерство общо 99 000 полицаи и войници ще патрулират в цялата страна.В северния германски град Хамбург са разположени нови охранителни камери, за да може полицията да наблюдава и да реагира бързо при инциденти.Лондонската полиция обяви, че хората трябва да очакват засилено присъствие на въоръжени полицаи и препятствия за блокиране движението на автомобили в центъра на британската столица.", "date": "2017.12.30", "title": "Засилено полицейско присъствие в САЩ и Европа за новогодишните празненства"}
{"url": "https://news.bg/crime/dvama-zaginali-pri-chelna-katastrofa-kray-shumen.html", "text": "Тежка катастрофа на пътя Шумен-Смядово, в района на с. Ивански. Сигналът в полицията е подаден малко след 12:30 часа, съобщават от пресцентъра на МВР. По първоначални данни, челно са се ударили два леки автомобила.На място са загинали двама, а четирима са настанени в болница. Едната от жертвите е бебе, което се е возило на предната седалка в скута на майка си, уточнява Нова телевизия. Другата жертва е млада жена.Директорът на болницата в Шумен посочи по-късно, че с опасност за живота е друга млада жена и съпругът ѝ, а още две жени са с по-леки травми.Една от версиите е, че шофьорът е опитал да избегне куче на пътното платно и навлязъл в насрещното движение.Засега пътят не е затворен.Свидетели отбелязват, че и двете коли са се движили с много висока скорост.", "date": "2017.12.30", "title": "Двама загинали при челна катастрофа край Шумен"}
{"url": "https://news.bg/world/kray-na-zalozhnicheskata-drama-v-harkov.html", "text": "Службите за сигурност на Украйна са сложили край на заложническата драма в Харков. Похитителят е задържан, а всички заложници, сред които и две деца, са освободени.Това съобщи в профила си в \"Туитър\" президентът Петро Порошенко.В момента е ясно, че заложниците са добре. Властите не разкриват подробности за похитителя.По данни на полицията мъж е нахлул в пощенския клон с маска на главата и опитал да го ограби, след което взел заложниците, като заявил, че има у себе си взривно устройство.Похитителят е заплашен от затвор от 6 години до 15 години.", "date": "2017.12.30", "title": "Край на заложническата драма в Харков"}
{"url": "https://news.bg/regions/kola-pregazi-peshehodets-vav-varna.html", "text": "Пешеходец загина при пътно - транспортно произшествие тази вечер във Варна, съобщиха от полицията.Сигналът за инцидента е подаден около 18:05 часа на телефон 112. Пътно - транспортното произшествие е станало в района на ЖП гара - Дългопол.По време на движението си, 34-годишната водачка на \"Ауди\" блъска пешеходец, който пресича пътното платно на неосветен участък и на необозначено за пресичане място.Вследствие на инцидента мъжът е получил тежки травми и е починал на път за болницата.Изясняват се причини и детайли около пътния инцидент, както и самоличността на загиналия мъж. Работата по случая продължава.", "date": "2017.12.30", "title": "Кола прегази пешеходец във Варна"}
{"url": "https://news.bg/world/britanski-supermarket-razdade-bezplatni-zelenchutsi.html", "text": "Британски супермаркет раздаде безплатни зеленчуци за Коледа, предаде Би Би Си. Предлаганите количества са останали непродадени за празника.Купувачите в магазина \"Асда\" (Asda) в Бари бяха поканени да вземат торбички от моркови, броколи, кълнове и пащърнак от колички с надписи, че са безплатни.Снимките бяха публикувани в социалните мрежи под заглавието \"истинската помощ за местните хора\" от \"Асда\".\"Не искахме тези торби от зеленчуци да отидат на боклука\", каза говорител на \"Асда\".", "date": "2017.12.30", "title": "Британски супермаркет раздаде безплатни зеленчуци"}
{"url": "https://news.bg/world/gorya-blok-v-manchestar.html", "text": "Голям пожар в 12-етажна жилищна сграда вдигна на крак пожарната в Манчестър тази вечер.Дванайсет екипа в рамките на няколко минути овладяха пламъците, които бяха обхванали деветия и десетия етаж на блока, съобщи Би Би Си.Той се намира на улица \"Джойнър\" в северния квартал на града.Изображенията, публикувани в социалните медии, показват, че пламъците поглъщат няколко етажа и димът се издига, докато тълпи от хора гледат отдолу, отбелязва в. \"Гардиън\".Едно лице е било отведено в болница, страдащо от вдишване на дим, казаха от пожарната.Властите призоваха жителите на града да избягват района на инцидента, а улиците \"Джойнър\" и \"Чърч стрийт\" са затворени, за да могат властите да се справят с бедствието.При подобен пожар във висока жилищна сграда в Лондон през юни тази година загинаха 71 души.", "date": "2017.12.30", "title": "Горя блок в Манчестър"}
