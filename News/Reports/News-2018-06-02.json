{"url": "https://news.bg/crime/zastrelyaha-hazartniya-bos-kosta-midzhurin-v-slanchev-bryag.html", "text": "Мъж на 55 години е убит при стрелба в Слънчев бряг - в района на хотелския комплекс \"Сън вилидж\", предаде БНР.Междувременно БНТ съобщи, че простреляният се е намирал в автомобил \"Мерцедес\" със софийска регистрация, паркиран пред хотел \"Бахами резидънс\".В колата, е имало и жена на 23 години, която е ранена, но  е била извадена жива от автомобила след стрелбата. Съобщава се, че младата жена е в тежко състояние и е приета в бургаската болница.  В колата е имало още и двама мъже, които по чудо са невредими. Те са седели на задната седалка.На мястото на стрелбата са открити десетки гилзи, съобщи \"24 часа\".Районът беше отцепен от полицията. По случая работят криминалисти. Иззети са записи от охранителни камери в района на убийството.Според информация на flagman.bg, убитият е известен бизнесмен - Коста Миджурин от Нова Загора, а младата жена е приятелката му. Миджурин притежава казино \"Гладиатор\" в центъра на Бургас и бутиков хотел в родния си град, има и транспортна фирма, допълва изданието.Той е бил собственикът на първата игрална зала с покер автомати в снекбар \"Централ\" в Слънчев бряг от 1991 г. Към момента притежава четири зали за хазарт и в Несебър, Слънчев бряг и две в Нова Загора.Според публикация на \"24 часа\", убитият е имал 15 казина в цялата страна.Ранената жена е била негова приятелка, работила е в едно от казината му.\"Работим по всички възможни версии, включително и за личен мотив\", заяви окръжният прокурор на Бургас Георги Чинев, цитиран от \"24 часа\".Извършителите на престъплението се издирват. По неофициална информация те са двама мъже, които се придвижвали с БМВ.", "date": "2018.06.02", "title": "Застреляха хазартния бос Коста Миджурин в Слънчев бряг"}
{"url": "https://news.bg/int-politics/yunker-zove-za-uvazhenie-kam-italiya-no-italiantsite-da-rabotyat-poveche-i-da-ne-vinyat-es.html", "text": "Председателят на Европейската комисия Жан-Клод Юнкер призова новото евроскептично правителство на Италия да бъде третирано с уважение, но настоя италианците да работят по-усилено и да спрат да обвиняват Европейския съюз за проблемите на страната, информира \"Франс прес\".\"Трябва да покажем уважение към Италия\", изтъкна Юнкер в интервю за германската медийна група \"Функе\".Новото италианско правителство на Италия, сформирано от две антиелитистки и популистки партии, пое властта вчера, обещавайки да сложи край на строгите икономии, вдъхновени от ЕС и да предприеме по-твърда линия към отношенията с Брюксел, особено по отношение на имиграцията и ролята на единната европейска валута еврото.Юнкер предизвика раздразнение в четвъртък, когато заяви: \"Италианците трябва да се грижат за бедните региони в Италия. Това означава повече работа, по-малко корупция, (повече) сериозност.\"Италия не трябва да \"играе тази игра\", а именно - да държи ЕС отговорен, добави той.Запитан за огромния дълг на Италия и за плана на новото правителство за увеличаване на публичните разходи, Юнкер коментира в интервюто, че \"изобщо не подкрепям даването на уроци на Рим\".\"Това е, което се случи в твърде голяма степен с (три пъти подпомаганата) Гърция, особено от страна на немскоговорящите страни (от ЕС)\", посочи шефът на ЕК.Германия при управлението на канцлера Ангела Меркел е стриктен изпълнител на фискалните правила на ЕС, настоявайки страните членки да възстановят своите публични финанси, довеждайки ги до балансирани бюджети, включително чрез използването на мащабни орязвания на държавните разходи, ако е необходимо.По думите на Юнкер, Гърция е пострадала в резултат на този подход, като \"достойнството на гръцкия народ беше потъпкано\", когато левият премиер Алексис Ципрас дойде на власт през 2015 г.\"Това не трябва да се случва отново в настоящия случай с Италия\", настоя той, подчертавайки: \"Абсолютно не искам да се намесвам във въпроси на вътрешната италианска политика.\"\"Италианците имат ясно разбиране за това, което е добро за страната им. Те ще си уредят работите\", отбеляза шефът на Европейската комисия.", "date": "2018.06.02", "title": "Юнкер зове за уважение към Италия, но италианците да работят повече и да не винят ЕС"}
{"url": "https://news.bg/int-politics/sotsialistat-pedro-sanches-polozhi-kletva-kato-premier-na-ispaniya.html", "text": "Педро Санчес се закле като премиер на Испания, ден с лед като лидерът на Социалистическата партия успешно измести предшественика си Мариано Рахой, който вчера загуби вот на недоверие в парламента, съобщава \"Асошиейтед прес\".Рахой присъства на церемонията в кралския дворец \"Сарсуела\" и стисна ръката на Санчес, след като новият лидер положи клетва пред крал Фелипе VI, преди да позират за обща снимка с монарха заедно с председателите на долната и горната камара на испанския парламент.Санчес се закле в лоялност към краля и Конституцията на Испания. Той го стори, без да се закълне в Библията или Разпятието, което се случва за първи път след възстановяването на демокрацията в Испания.Санчес свали Рахой от власт след съдебна присъда по голямо дело за корупция, включващо Народната партия, която Рахой оглавява. Парламентът гласува със 180 гласа \"за\" срещу 169 \"против\" за свалянето от власт на правителството на Рахой и заместването му от правителство, ръководено от Педро Санчес. Един депутат се въздържа.Испания е четвъртата най-голяма икономика в еврозоната и влиятелен член на Европейския съюз. Санчес и неговата партия са твърди поддръжници на ЕС и единната валута.Санчес обеща да се бори с корупцията и да помогне на онези испанци, засегнати от орязването на публичните разходи, продължило с години при управлението на Рахой. Той също така обеща да проведе избори скоро, без да определя дата.Санчес ще ръководи правителство на малцинството и ще се нуждае от подкрепата както на крайнолявата партия \"Подемос\", така и на няколко регионални партии и каталунските сепаратисти, за да направят нещо в управлението.Санчес обеща да започне преговори със сепаратисткия лидер на Каталуния, която ще възстанови голямата степен на самоуправление. Каталунското правителство, ръководено от Ким Тора, днес също положи клетва и встъпи в длъжност. Тора е близък съратник на бившия каталунски лидер Карлос Пучдемон. Сформирането на каталунско правителство, доминирано от националистите, автоматично ще прекрати извънредното пряко управление от централните власти в Мадрид, което беше наложено като част от предприетите крути мерки след неуспешно обявената независимост на Каталуния през октомври миналата година.46-годишният Санчес е седмият премиер на Испания след смъртта на диктатора ген. Франсиско Франко през 1975 г. и възстановяването на демокрацията. ", "date": "2018.06.02", "title": "Социалистът Педро Санчес положи клетва като премиер на Испания"}
{"url": "https://news.bg/politics/borisov-se-pohvali-vav-feysbuk-s-povishen-reyting-na-balgariya.html", "text": "Премиерът Бойко Борисов се похвали във Фейсбук с новината, че международната рейтингова агенция \"Стандарт енд Пуърс\" повишава перспективата на страната ни от стабилна на положителна.А агенция \"Фич Рейтингс\" потвърди дългосрочния кредитен рейтинг на България \"BBB\" в чуждестранна и местна валута със стабилна перспектива, пише още той.Припомняме, оценката за рейтинга е подкрепена от стабилната фискална позиция и политиката за поетапно присъединяване към еврозоната. Агенцията изтъква още силната позиция на икономиката, което ще допринесе за постепенен процес на сближаване с по-високите нива на дохода при страните с по-висок рейтинг.Банковият сектор също е оценен като стабилен, в съответствие с повишената икономическа и кредитна активност. Отчетена е благоприятната тенденция на намаление на необслужваните кредити, въпреки че от Агенцията считат нивото им за високо спрямо средното за ЕС.", "date": "2018.06.02", "title": "Борисов се похвали във Фейсбук с повишен рейтинг на България"}
{"url": "https://news.bg/int-politics/oglavyavanata-ot-sasht-koalitsiya-izbi-nay-malko-12-tsivilni-v-siriya.html", "text": "Най-малко 12 цивилни - членове на едно и също семейство - са били убити при въздушни удари на ръководената от САЩ коалиция срещу ДАЕШ (\"Ислямска държава\") в Североизточна Сирия, съобщи Сирийският център за наблюдение на човешките права, цитиран от \"Франс прес\".\"Въздушните удари и артилерийският огън на международната коалиция в село Хидай, контролирано от ДАЕШ в южния сектор на провинция Хасака, убиха най-малко 12 души\", уточняват от центъра.Цивилните, включително две жени и техните деца, са от едно и също семейство, допълниха от центъра.Тези жертви довеждат до \"20 броя на убитите цивилни от коалицията за 24 часа източно от река Ефрат\", подчертаха от центъра, който разчита на мрежа от източници в Сирия за информациите, които предоставя.В четвъртък други осем цивилни бяха убити при удари на коалицията в провинция Дейр ез Зор, която се намира на юг от Хасака.Терористите от ДАЕШ загубиха голяма част от териториите на самопровъзгласения си \"халифат\", които някога контролираха в големи части от Сирия и съседен Ирак от 2014 г. Днес екстремистите контролират по-малко от 3 процента от територията на Сирия. В Дейр ез Зор, съставените предимно от кюрди Сирийски демократични сили, подкрепяни от ръководената от САЩ коалиция, се опитват да изтласкат терористите от източния бряг на река Ефрат.Коалицията вчера обяви, че при нейните въздушни удари в Сирия и Ирак \"неволно\" са били избити 892 цивилни, откакто бомбардировките започната преди близо четири години.Повече от 350 хил. души бяха убити във войната в Сирия след започването ѝ през 2011 г.", "date": "2018.06.02", "title": "Оглавяваната от САЩ коалиция изби най-малко 12 цивилни в Сирия"}
{"url": "https://news.bg/world/google-prekratyava-proekt-za-izkustven-intelekt-s-pentagona.html", "text": "Google няма да поднови договора си за изкуствен интелект с Пентагона, твърдят източници от компанията. Решението е заради силна опозиция на служителите в технологичния гигант, съобщава БиБиСи.Служители на Google подават оставка, а хиляди други подписват протестна петиция срещу участие в проекта на Пентагона, известен като \"Мейвън\". Те се опасяват, че това е първата стъпка към използването на изкуствен интелект за смъртоносни цели. Според източници от компанията, изпълнителният директор Даян Грийн съобщава на служителите, че няма да има продължение на договора, след като настоящият договор изтече следващия март.Журналистът от \"Гизмодо\" Кейт Конгър коментира пред Би Би Си, че \"Гугъл\" не е отменил проекта \"Мейвън\" и не се изключва бъдеща работа с военните. Договорът е на стойност около 10 млн. долара, но може да помогне на компанията за по-широко сътрудничество с Пентагона. Проектът \"Мейвън\" предвижда  изкуственият интелект да се самообучава и да разграничава и разпознава хора и обекти от видео и заснемане с дрон.През април близо 4 000 служители на Гугъл подписват открито писмо, в което заявяват, че чрез участието си в проекта интернет гигантът излага на риск доверието на потребителите, както и пренебрегва своята \"морална и етична отговорност\".", "date": "2018.06.02", "title": "Google прекратява проект за изкуствен интелект с Пентагона?"}
{"url": "https://news.bg/world/v-italiya-zadignaha-1-5-mln-evro-s-balgarska-kola.html", "text": "Полицията в италианската столица Рим е вдигната на крак заради зрелищен обир тази сутрин.Бандити, които са били с кола с български регистрационен номер, са нападнали инкасо автомобил с печалбата на супермаркет и са задигнали 1,5 млн. евро, съобщава кореспондентът на Нова телевизия в Рим.В 7 часа сутринта от кола \"Фиат Добло\" са излезли четирима маскирани лица с полицейски жилетки и въоръжени с автомати и въздушни пушки. Единият от тях дори заплашил и с бомба.Нападателите обезоръжили тримата охранители на блиндирания фургон за превоз на пари и стойностни предмети. Фургонът паркирал, за да прибере седмичните приходи на супермаркет на оживената римска пътна артерия \"Аурелия\".Ударът е осъществен пред очите на десетки шофьори на други автомобили и хора наоколо. Обирджиите успели да избягат с парите в посока центъра, без да изстрелят нито един куршум. Все още не е известна националността на нападателите.Според свидетели нападателите говорели с неаполитански акцент. В търсенето са включени и хеликоптери.", "date": "2018.06.02", "title": "В Италия задигнаха 1,5 млн. евро с българска кола"}
{"url": "https://news.bg/int-politics/kitay-obvini-sasht-vav-vmeshatelstvo-vav-vatreshnite-mu-dela.html", "text": "Китайският генерал-лейтенант Хе Лей, който е заместник-председател на Военната академия на Китай, обяви, че \"безотговорните коментари\" от други страни по отношение на Южнокитайско море не са добре дошли, съобщава \"Франс прес\".Изказвайки се по време на диалога \"ШангриЛа\", на който присъства и военният министър на САЩ Джеймс Матис, висшият китайски военен изтъкна: \"Каквито и да е безотговорни коментари от други страни не могат да бъдат приети.\"Според китайския генерал подобни изказвания са вмешателство във вътрешните дела.По-рано днес Матис предупреди Китай да не увеличава военния си капацитет в Южнокитайско море и отбеляза, че САЩ са в Индийско-тихоокеанския регион и възнамеряват да останат.Шефът на Пентагона също така обвини Китай в нарушаване на международното право в Южнокитайско море. Според него разполагането на оръжия на спорните острови е пряко свързано с военни цели. Матис предупреди Пекин за възможни последици.\"Разполагането на войски или въоръжение на нашите острови и рифове в Южнокитайско море е в рамките на нашите суверенни права, това е разрешено от международното право\", подчерта ген. Хе Лей в ефира на китайската държавна телевизия.", "date": "2018.06.02", "title": "Китай обвини САЩ във вмешателство във вътрешните му дела"}
{"url": "https://news.bg/disasters/voenen-iztrebitel-se-razbi-v-iran.html", "text": "Ирански военен изтребител се е разбил в централната провинция Исфахан, съобщава полуофициалната новинарска агенция \"Фарс\", но двамата пилоти са успели да катапултират, преди машината да падне в пустинен район.\"Изтребителят е получил технически проблеми след излитането си от авиобаза Шахид Бабаей в Исфахан за тренировъчен полет и се е разбил по обяд край село Хасанабад\", се посочва изявление на иранските военновъздушни сили.Екипите за извънредни ситуации са пристигнали на мястото на катастрофата, а двамата пилоти на изтребителя F-7 са били откарани в болница.", "date": "2018.06.02", "title": "Военен изтребител се разби в Иран"}
{"url": "https://news.bg/int-politics/sauditska-arabiya-plashi-s-voenni-deystviya-sreshtu-katar-ako-kupi-s-400-ot-rusiya.html", "text": "Саудитска Арабия заплаши с военни действия срещу Катар, ако той продължи да предприема стъпки по придобиването от Русия на нейната най-модерна противоракетна система С-400, съобщава френският в. \"Монд\".Позовавайки се на информация, с която се е сдобило, изданието посочва, Рияд е написал писмо до френския президент Еманюел Макрон, искайки да се намеси, за да попречи на сделката и да помогне за запазването на регионалната стабилност.Засега от Елисейския дворец или от френското външно министерство не са коментирали информацията.Саудитска Арабия, подкрепена от други регионални сили, включително Бахрейн и ОАЕ, скъса отношенията си с Катар през юни миналата година, обвинявайки страната от Персийския залив, че подкрепя радикални ислямистки групировки и че е твърде близка с Иран - големия противник на Рияд в региона.Впоследствие те наложиха икономически санкции на Катар, който многократно е отхвърлял обвиненията срещу себе си.В стремежа си да облекчи изолацията си, Катар потърси нови приятели, включително Русия.През януари от емирството обявиха, че преговорите с Москва за доставката на модерната ПВО система С-400 са на \"напреднал етап\".Според в. \"Монд\" в писмото, изпратено до френския президент, саудитският крал Салман е изразил \"дълбоката си тревога\" от обсъжданията между Доха и Москва и предупредил за риска от ескалация.Саудитска Арабия \"ще бъде готова да предприеме всички необходими мерки за премахване на тази отбранителна система, включително военни действия\", пише френското издание.", "date": "2018.06.02", "title": "Саудитска Арабия плаши с военни действия срещу Катар, ако купи С-400 от Русия"}
{"url": "https://news.bg/int-politics/vuchich-obyasni-otkaza-na-sarbiya-da-priznae-krim-za-ruski.html", "text": "Ако Сърбия признае Крим за част от Русия, това би означавало подкрепа за независимостта на Косово. Това обяви сръбският президент Александър Вучич в интервю за френския в. \"Монд\".\"Ние не признахме Крим за част от Русия. Ако го бяхме сторили, това би означавало, че ние подкрепяме независимостта на Косово. Но поставете се на наше място. Коя от постоянните страни членки на Съвета за сигурност на ООН подкрепя нашата териториална цялост? Русия. Можем ли сами да се простреляме в крака?\", коментирал сръбският държавен глава.Той също така припомнил, че през 2014 г. Белград не подкрепи западните санкции срещу Москва, въпреки амбициите си за членство в Европейския съюз. При това ако Сърбия вече беше част от ЕС по това време, щеше да ѝ се наложи да изпълни всички задължения в рамките на общата външна политика. В тази връзка Вучич изразил надежда, че след пет-шест години отношенията с Русия ще се променят напълно.Освен това президентът на Сърбия изтъкнал, че европейската интеграция на Белград и добрите отношения с Русия не си противоречали едно с друго.\"Няма никакво противоречие. Френският президент заяви същото, а именно, че Русия е приятелска страна. От наша страна ние искаме да укрепим традиционните връзки с Русия, нашето търговско сътрудничество. От военна гледна точка ние се придържаме към неутралитет. Но разбира се ние се намираме на европейския път. Аз говоря за това и в Брюксел, и във Вашингтон, и в Москва, а Владимир Путин никога не е казал нищо против нашите европейски амбиции\", заключи Вучич.", "date": "2018.06.02", "title": "Вучич обясни отказа на Сърбия да признае Крим за руски"}
{"url": "https://news.bg/int-politics/spipaha-23-ma-nelegalni-migranti-v-kamion-na-granitsata-s-gartsiya.html", "text": "Гранична полиция е задържала 23-ма нелегални мигранти, съобщиха от МВР. Те са били открити в товарен камион на граничен пункт \"Капитан Петко войвода\" на българо-гръцката граница.Арестуваните са афганистанци и пакистанци. Установява се самоличността им.Началникът на \"Гранична полиция\" Светлан Кичиков ще даде подробности по случая утре сутринта.", "date": "2018.06.02", "title": "Спипаха 23-ма нелегални мигранти в камион на границата с Гърция"}
{"url": "https://news.bg/int-politics/nato-nyama-da-pomogne-na-izrael-ako-iran-go-napadne.html", "text": "Генералният секретар на НАТО Йенс Столтенберг обяви, че западният военен алианс няма да защити Израел в случай на нападение от страна на неговия най-голям враг Иран, съобщава \"Асошиейтед прес\".Столтенберг коментирал пред германското сп. \"Шпигел\", че Израел е партньор, но не е член на НАТО и че \"гаранцията за сигурност\" на алианса не се отнася за еврейската държава.По думите на шефа на НАТО, алиансът не участва в опитите за налагане на мир в Близкия изток или в конфликтите в региона.Той говори в момент на нарастващо напрежение между Израел и Иран. Израелският премиер Бенямин Нетаняху наскоро засили критиките си към ядреното споразумение от 2015 г. между световните сили и Иран, което предложи на Техеран облекчаване на санкциите в замяна на ограничаване на ядрената му програма. САЩ се изтеглиха от споразумението през миналия месец.Израел и Иран също така влязоха във военен сблъсък заради военното присъствие на Ислямската република в Сирия.", "date": "2018.06.02", "title": "НАТО няма да помогне на Израел, ако Иран го нападне"}
{"url": "https://news.bg/crime/tsimentovoz-i-turski-tir-se-udariha-kray-vitinya.html", "text": "Циментовоз и турски ТИР са се ударили челно малко преди 15 ч. на стария път в участъка под виадуктите на Витиня, посока София, съобщи МВР.Шофьорът на циментовоза е пострадал при катастрофата, като е откаран в столичната болница УМБАЛ \"Св. Анна\". Той е в реанимация с политравма - фрактури на двата крака и фрактура на ръка, но без опасност за живота.Движението в района е в една лента, съобщават от Агенция \"Пътна инфраструктура\". Регулира се от пътни полицаи.Шофьорите да се движат с повишено внимание и съобразена скорост, съветват от пътната агенция.Огледите продължават. Няма задръстване.", "date": "2018.06.02", "title": "Циментовоз и турски ТИР се удариха край Витиня"}
{"url": "https://news.bg/int-politics/siriya-otricha-iran-da-ima-voyski-na-neyna-teritoriya.html", "text": "Сирийският външен министър Уалид Муалем подчерта, че в Сирия нямало ирански военни бази или ирански войници и че Ислямската република изпращала само военни съветници, които да помагат на сирийската армия, съобщават държавните медии на Сирия.Муалем засегна темата в контекста на твърденията на Израел и САЩ, че в Сирия са разположени ирански войници и призивите те да бъдат изтеглени. Според сирийския първи дипломат Израел \"лъже\".  Изтеглянето на иранските войски от Сирия също така беше едно от исканията на американския държавен секретар Майк Помпео към Иран по отношение на ядреното споразумение с Техеран.", "date": "2018.06.02", "title": "Сирия отрича Иран да има войски на нейна територия"}
{"url": "https://news.bg/economics/ekoministarat-nastoya-es-da-zabrani-iznosa-na-dizelovi-koli.html", "text": "Европейският съюз да забрани износа на най-замърсяващите дизелови коли от една държава в друга. За това настоя министърът на околната среда Нено Димов, цитиран от \"\".Реакцията му е по повод решението на някои държави от ЕС да спрат от движение дизеловите автомобили.\"Подобни забрани изкривяват пазара. Редно е, който ги предизвиква, да носи отговорност\", подчерта министърът.Според него се очаквало Източна Европа да бъде залята от дизелови коли.\"Когато в даден град забраниш да влиза някаква кола, цената й естествено пада, защото става наполовина използваема\", допълни Димов. Предложението на България ще бъде да се въведе законодателство, което да задължи страните, създали проблема с подобни ограничения, да си носят и отговорността за решаване на възникналите впоследствие проблеми.\"Защото сега всъщност повишаването на данъците облага нашите граждани, които са потърпевши от нещо, случило се в други държави\", обясни екоминистърът.Той отрече да се обсъжда увеличаване на налозите за над 15-годишните коли. Това важало за екотаксите, които ще се плащат еднократно при регистрация.", "date": "2018.06.02", "title": "Екоминистърът настоя ЕС да забрани износа на дизелови коли "}
{"url": "https://news.bg/disasters/kit-pochina-sled-kato-pogalna-80-plastmasovi-torbi-v-tayland.html", "text": "Кит е починал в южната част на Тайланд, след като е погълнал повече от 80 пластмасови торби, обявиха местните власти, прекратявайки опитите да спасят величествения бозайник, съобщава \"Франс прес\".Тайланд е един от най-големите потребители на пластмасови торби в света, които всяка година убиват стотици морски същества, живеещи близо до популярните плажове на страната.Въпросният кит се превърна в последната жертва, след като е бил намерен полужив в канал близо до границата с Малайзия, уточняват от Министерството на морските и крайбрежните ресурси на Тайланд.Екип от ветеринари се е опитал \"да помогне за стабилизиране на болестта му, но в крайна сметка китът почина\".Аутопсията е разкрила около 80 пластмасови торби в стомаха на морското създание, тежащи около 8 кг.", "date": "2018.06.02", "title": "Кит почина, след като погълна 80 пластмасови торби в Тайланд"}
{"url": "https://news.bg/world/papata-sabira-petrolni-kompanii-sreshtu-globalnoto-zatoplyane.html", "text": "Папа Франциск е поканил ръководителите на петролните компании, за да обсъдят въпроса за изменението на климата. Това съобщава \"Асошиейтед прес\". Агенцията се позовава на представител на папата.Конференцията е насрочена за 8-9 юни. Папата се срещне с висши мениджъри на втория ден от конференцията.Ватикана не разкрива информация за гостите. Въпреки това, участие във форума вече са потвърдили BP, която се ръководи от Робърт Дъдли, и Exxon Mobil, начело с Дарън Уудс.Експерти одобряват свикването на конференцията, но не очакват \"чудеса\" от нея.", "date": "2018.06.02", "title": "Папата събира петролни компании срещу глобалното затопляне"}
{"url": "https://news.bg/world/novi-150-migranti-pristignaha-v-italiya.html", "text": "Над 150 мигранти пристигнаха в Италия снощи, предаде АП.Корабът \"Акуариус\", нает от неправителствените организации, спаси 158 човека. Сред тях са 9 деца, 26 жени и 36 непълнолетни без придружител.Броят на мигрантите на Апенините намаля чувствително от началото на годината. Около 700 000 мигранти дебаркираха в Италия от 2013 г.Новият италиански министър на вътрешните работи, лидерът на крайнодясната партия \"Лига\" Матео Салвини вече обеща орязване на бюджета за настаняване на новопристигащи мигранти.", "date": "2018.06.02", "title": "Нови 150 мигранти пристигнаха в Италия"}
{"url": "https://news.bg/world/erdogan-izgoni-uber-ot-turtsiya.html", "text": "Президентът на Турция Реджеп Тайип Ердоган заяви, че Uber няма да работи повече в родината му. Това разкрива в. \"Дейли сабах\".\"Ние имаме собствени таксита и шофьори, които честно си изкарват прехраната\", отбеляза Ердоган.Той не пропусна да отбележи, че самите турски таксиджии се оплакват от нелоялната конкуренция и практики, които се прилагат от Uber за привличане на клиенти.\"Дейли сабах\" отбелязва, че Франция, Италия, Германия, Япония и Тайван са наложили ограничения пред дейността на Uber.", "date": "2018.06.02", "title": "Ердоган изгони Uber от Турция"}
{"url": "https://news.bg/world/sasht-gotvyat-sreshta-tramp-putin.html", "text": "Белият дом усилено готви среща между президентите на САЩ и Русия - Доналд Тръмп и Владимир Путин. Това разкрива в. \"Вашингтон поуст\".В момента е известно, че двамата държавници са провели на 20 март телефонен разговор.Самият посланик на САЩ в Русия Джон Хантсман се намира във Вашингтон. Той иска да организира среща между Тръмп и Путин.От Белия дом обаче в момента са съсредоточени върху подготовката на срещата с лидера на Северна Корея.", "date": "2018.06.02", "title": "САЩ готвят среща Тръмп - Путин"}
{"url": "https://news.bg/society/2-yuni-denyat-na-hristo-botev.html", "text": "На 2 юни почитаме паметта на Христо Ботев и загиналите за свободата на България. Този ден се чества от 1901 година, когато на връх Околчица, лобното място на Ботев, се събират негови четници и други граждани да отдадат почитта си.През 1876 г. 205 млади момчета слизат на дунавския бряг при Козлодуй и с трепет целуват родната земя. Окриля ги светлата идея да се сражават за свободата на Отечеството си, задушено в петвековния гнет на Османската империя.Воевода на четата е 28-годишният поет-революционер Христо Ботев, за когото любовта към родината е над всичко. \"Идеята за свободата е всесилна и любовта към нея сичко може да прави\" - убеден е той. Разпределени на групи, Ботевите четници се качват на австрийския кораб \"Радецки\" от различни румънски пристанища по Дунав. Предрешени като градинари, те укриват оръжието и въстаническите дрехи в уж градинарските сандъци. Когато наближават българския бряг, Ботев заставя капитана да свали въстаниците при Козлодуй.Предстоят им тежки преходи и сражения. Надеждата на поета да запали искрата в сърцата на родолюбивите българи и да ги поведе в битка за освобождение на България угасва на 1 юни (20 май по стар стил). Тогава, след тежък бой във Врачанския Балкан, по здрач един изстрел покосява Ботев. Историята на Ботевата чета е една от най-ярките страници в Априлското въстание от 1876 година - връх в освободителните борби на българите в Османската империя. Жестокото му потушаване предизвиква широк международен отзвук и довежда до освободителната за България Руско-турска война от 1877-78 г.Днес Ботев е сред най-обичаните ни национални герои, оставили светла диря в съзнанието на поколения българи. А гениалната му поезия и страстната му публицистика са скъпи на всеки от нас. От 1901 година насам 2 юни официално се чества като Ден на Ботев и на загиналите за свободата на България, а от 1948 г. точно в 12 часа всяка година сирени ни приканват към едноминутно мълчание в цялата страна.В памет на великия българин и неговата чета, ежегодно от 27 май до 2 юни стотици поклонници извървяват 120-километровия път от Козлодуй до връх Околчица, наречен още Ботева алея. Специална възстановка на събитията, организирана от национално дружество \"Традиция\", поддържа спомена за подвига и саможертвата на Христо Ботев и неговите четници.През годините начинът на празнуване и официалната формулировка на деня се променят. Но датата остава като един от най- заредените емоционално дни в нашия календар.", "date": "2018.06.02", "title": "2 юни - Денят на Христо Ботев"}
{"url": "https://news.bg/world/chastichna-zabrana-za-dzhetove-v-atina.html", "text": "Частична забрана за джетове по плажовете в района на гръцката столица Атина. Това разкриват местните медии.Ограничителните мерки ще бъдат от юни до септември.Джетовете ще бъдат забранени от 14 до 17 часа през тези месеци. Целта е да се гарантира спокойствието и сигурността на туристите.", "date": "2018.06.02", "title": "Частична забрана за джетове в Атина"}
{"url": "https://news.bg/society/voenni-uchastvat-v-denya-na-botev-v-tsyalata-strana.html", "text": "Представителни военни подразделения на Българската армия и ръководният състав на Министерството на отбраната почитат паметта на поета - революционер Христо Ботев. По традиция военнослужещи от Сухопътните войски, Военновъздушните сили, Военноморските сили, 68-ма бригада \"Специални сили\" участват в прояви в цялата страна за почитането на 2 юни - Деня на Ботев и на загиналите за свободата и независимостта на България.На връх \"Околчица\" ще се проведе всенародно поклонение пред паметника на Христо Ботев, където ще участват военнослужещи от Бригадното командване - Благоевград и Представителният духов оркестър на Сухопътните войски.В тържествени проверки (заря) участват военнослужещи от: Бригадното командване - Благоевград и представителния военен духов оркестър на Сухопътните войски в село Скравена, Община Ботевград (21.00 ч), 61-ва механизирана бригада в градовете Казанлък (21.00 ч) и Павел баня (21.00 ч), и от 68-ма бригада \"Специални сили\" в град Първомай (21.00 ч).Военнослужещи от военните формирования 28 880 - Белене, 32 420 - Русе, 22 790 - Горна Оряховица, 34 750 - Карлово, 52 740 - Хасково, Бригадното командване - Благоевград, 2-ра механизирана бригада Стара Загора, 101-ви алпийски полк - Смолян, гарнизон Плевен, гарнизон Шумен и 68-ма бригада \"Специални сили\" ще участват в ритуали по поднасяне на венци и цветя пред паметниците на поета-революционер в много населени места:В град Белене (09.45 ч) пред паметника на загиналите във войните в Парка на признателността;В град Благоевград (10.00 ч.) на площад \"Народни будители\";В град Стара Загора (11.00 ч) пред паметниците на Христо Ботев и Хаджи Димитър в парк \"М. Кусев\";В град Плевен (11.30 ч) пред паметника на Христо Ботев в града;В град Шумен (11.30 ч) пред паметника на загиналите във войните;В град Свищов (11.30 ч) пред паметника на свободата на Площад \"Свобода\";В град Русе (11.30 ч) пред паметника на Свободата;В град Смолян (11.30 ч) пред паметника на Христо Ботев;В град Горна Оряховица (11.45 ч) на площада в града;В град Хасково (12.00 ч) пред паметника на Христо Ботев;В град Калофер (11.00 ч.) на митинг-поклонение пред паметника на Христо Ботев;Военнослужещи от Военноморските сили (от Висшето Военноморско училище \"Никола Вапцаров\" и Флотилия бойни и спомагателни кораби) ще участват в ритуали по повод Деня на Ботев пред паметниците на поета - революционер във Варна (10.00 ч), Бургас (12.00 ч.) и Свети Влас (19.00 ч).Военнослужещи от Военновъздушните сили (ВВС) - от военното формирование 32 040 - Крумово и Представителният духов оркестър на ВВС ще участват в ритуал по повод Деня на Ботев в Цар Симеоновата градина в Пловдив. Също в Пловдив във военния ритуал ще участват военнослужещи от 68-ма бригада \"Специални сили\".", "date": "2018.06.02", "title": "Военни участват в Деня на Ботев в цялата страна"}
{"url": "https://news.bg/interviews/balgarinat-ne-se-samnyava-che-demokratsiyata-e-nay-dobriyat-politicheski-rezhim.html", "text": "Доц. Гълъбов, една от основните ценности за българина е семейството. Каква е основната Ви теза в интерпретацията на тази ценност? Нека първо да кажа, че българският екип се справи много добре. Става дума за много сложна методическа работа и тежко изследване. Колегите от Алфа Рисърч си свършиха много добре работата. Екипът на проф. Фотев също. Така че, България е една от първите страни, която завърши своето проучване. До края на тази година трябва да завършат всички 47 страни, които участват в изследването. При нас онова, което се вижда много ясно, е много високата ценност на семейството.Българските граждани високо ценят семейството, може би защото им липсва или в този вид, в който те го преживяват, не им е достатъчно. Има нюанси между отношението към семейството и отношението към брака. В отношението към брака доминира ценността на верността, която е най-важна за добрия брак. Наличието на финансови средства, наличието на собствено жилище са фактори, които влияят в по-малка степен. В рамките на семейството в по-разширената семейна общност онова, което е най-важно, е доверието. Членовете на семейството образуват кръга на най-дълбокото доверие. Колкото повече се излиза от границите на семейството, толкова повече доверието спада. В резултат виждаме едно фрагментиращо се общество, в което се чувстваме добре, само в рамките на собственото семейство. Колкото повече се отдалечава хоризонта от него, толкова повече губим доверие. Това от една страна е добре, защото семейството е важно. От друга страна показва, че българското общество започва да се фрагментира на все по-малки групи, в които има доверие.В дълг ли е държавата към семейството? Онова, което е много важно, е публичното регулиране на големя въпрос за наследството и за прехвърлянето на собствеността в рамките на брака. Бракът в крайна сметка остава икономическа институция, свързана със собствеността. Дайте си сметка, че в българските условия регулацията е установена в Закона за възстановяване на собствеността върху земеделските земи, приет в далечната 1992 г. Този процес все още не е завършил и дълбоко травмира семейните и родствени отношения.Всичко това има нужда от много внимателна публична регулация, така че това да не се превърне в безкраен източник на семейни конфликти и войни. Спомняме си добре как в началото братя се съдеха помежду си за няколко десетки квадратни метра земя. Държавата в това отношение трябва да действа през административните си процедури.Големият проблем е в ниското доверие в съдебната власт. Много от тези брачни и семейни въпроси достигат до гражданския съд. При ниското доверие в съдебната власт - това, което регистрира и нашето изследване, това се оказва е допълнителна бариера, която стресира семейната общност.Как биха изглеждали петте ценности за българина, ако трябва да ги подредите една след друга? Със сигурност на първо място е семейството. След това е работата, която е с нарастващо значение за живота на българите, но не работата като труд или обществен дълг, а работата като заплата. Работата се възприема като социално осигуряване и усещане за сигурност. След това е нарастващото значение на свободното време.При по-младите възрастови групи е ясно изразена ценността на приятелството. Това е много специфично за по-младите българи. През 2008 г. ценността на приятелите и на близките хора не беше толкова очевидна. В момента имаме нарастване и в това поле.Така че, имаме многомерна и много интересна картина, която се надявам, че оттук нататък ще бъде коментирана.Демокрация или фасада за такава? Много сериозно достояние на българските граждани е фактът, че те не подлагат повече на съмнение демокрацията като най-добрия политически режим за България. Съвсем друг въпрос е, че в практическо отношение и там, където става дума за това как функционира демокрацията българските граждани остават дълбоко критични. За пръв път регистрираме повишаване на недоверието към политическите партии и медиите. Регистрираме високи критични равнища към публичността в политическия живот и начина на управление на страната и същевременно консолидирана, единна ценност на демокрацията по принцип.Казахте медии. В изследването се констатира още, че социалните медии се изравняват по тежест с традиционния печат. Защо?Причината е в индивидуализирането на търсенето на информация. Ние живеем във време, в което представата за масова медия и комуникация, се разгражда, тя не съществува повече. Ние имаме все по-индивидуализирано търсене на информация. В това отношение е естествено да имаме загуба на доверие в масовата медия, която говори и казва едно и също на всички. Съвсем друг въпрос е отношението към социалните медии. Те на свой ред оказват същия ефект и също затварят. Не е вярно това, че интернет е много широко пространство, в което ние се движим свободно.Все по-вярно е, че ние се фрагментираме във все по-малки групи. В социалните мрежи, където се разбираме помежду си, говорим и казваме едно и също все по-рядко отиваме в чужд форум, където дебатират хора с различно от нашето мнение.В това отношение социалната медия не разширява полето на интеграция. Социалната медия просто ни помага да се съберем с хора, които мислят като нас, но не посягаме към онези, които мислят различно от нас.На какво се дължи спадът, който регистрира изследването по отношение на възпитанието в алтруизъм? Алтруизмът започва да се разпознава все по-рядко и това е един от сигналните резултати на изследването. Все по-малко български родители биха искали да създават у децата си алтруизъм като отношение към другите. Това може би е резултат на същия процес на фрагментация. Алтруизмът е готовността да работим и правим нещо за други хора, а в това отношение недоверието към по-далечните хоризонти ни кара да сме активни по отношение на близките си - приятели и семейство, но по-рядко да сме готови да правим нещо за другия.Веднага има и контрапункт. Това е доброволчеството, което набира по-бавно сили в българското общество. Ние регистрираме един интересен ръст по отношение на доброволното участие. Така че от една страна като ценност, формирана от семейството, алтруизмът спада - от друга страна като младежки тип поведение - доброволчеството набира скорост. Предполагам, че това ще промени отношението и към алтруизмът като цяло.", "date": "2018.06.02", "title": "Българинът не се съмнява, че демокрацията е най-добрият политически режим "}
{"url": "https://news.bg/society/semeystvo-rabota-svobodno-vreme-priyatelstvo-v-top-5-tsennosti-za-balgarina.html", "text": "Семейството, работата, свободното време и приятелството са сред първите пет основни ценности за българина. Скорост набира и доброволчеството. Това коментира в интервю за News.bg доц. Антоний Гълъбов, преподавател в Нов български университет. Той коментира  което се провежда от 1981 г. насам. В Петата вълна на мащабното проучване на ценностите участват 47 държави, сред които и България. Изследването се реализира от Центъра за изучаване на европейските ценности към Нов Български университет и социологическа агенция \"Алфа Рисърч\".Доц. Гълъбов бе категоричен, че водещата роля на семейството като ценност за българина е резултат от липсата му и от вида, в който го преживяват, който явно е недостатъчен.\"Има нюанси между отношението към семейството и отношението към брака. В отношението към брака доминира ценността на верността, която е най-важна за добрия брак. Наличието на финансови средства, наличието на собствено жилище са фактори, които влияят в по-малка степен\", заяви доц. Гълъбов.Относно работата, която е с нарастващо значение за живота на българите, доц. Гълъбов поясни, че тя се разбира не толкова като труд или обществен дълг, а най-вече като заплата, социална осигуреност и усещане за сигурност.Изследването регистрира и нарастващото значение на свободното време.\"При по-младите възрастови групи е ясно изразена ценността на приятелството. Това е много специфично за по-младите българи. През 2008 г. ценността на приятелите и на близките хора не беше толкова очевидна. В момента имаме нарастване и в това поле\", коментира доц. Гълъбов.Доц. Гълъбов коментира и ръста по отношение на възприемането на доброволчеството като ценност. По думите му, макар и бавен, той може да компенсира спадът на алтруизма, формиран като ценност у семейството. Така като младежки тип поведение - доброволчеството набира скорост. \"Предполагам, че това ще промени отношението и към алтруизмът като цяло\", коментира още доц. Гълъбов.Българският екип, участвал в Петата вълна на мащабното изследване на европейските ценности  е един от първите, които представят данните и резултатите от проведеното емпирично проучване.", "date": "2018.06.02", "title": "Семейство, работа, свободно време, приятелство - в топ 5 ценности за българина"}
{"url": "https://news.bg/economics/rabotodateli-ot-evropa-i-aziya-podkrepyat-balgariya-za-chlenstvo-v-oisr.html", "text": "Международният координационен съвет на организациите на работодателите - МКСОР подкрепи кандидатурата на България за членство в Организацията за икономическо сътрудничество и развитие - ОИСР. Това обяви председателят на МКСОР Анджей Малиновски по време на Общото събрание на организацията.\"Както винаги бизнесът е този който поправя път към членство на страната ни в значими международни организации. Както знаете в началото на тази година Асоциация на организациите на българските работодатели стана асоцииран член на Консултативния комитет за бизнеса и индустрията към ОИСР. Страната ни отговаря на изискванията за членство в една от най-важните икономически организации в света, което е сигнал за чуждестранните инвеститори че икономическата обстановка в България е добра\", заяви председателят на АИКБ Васил Велев.По време на Общото събрание е номиниран и следващият председател на МКСОР. Това е президентът на Асоциацията на работодателите в Грузия Елгуджа Меладзе. Очаква се МКСОР официално да обяви решението си по време на следващото си заседание, което ще се проведе на 19-21 ноември в Краков, Полша.Членовете на Международният координационен съвет на организациите на работодателите са обсъдили приоритетите на Бизнес съвета на държавите от Г-20. Сред тях са развитието на малките и средни предприятия, пазара на труда и образованието, дигиталната икономика и др. Предоставена е информация и за Националната квалификационна рамка на страните от МКСОР, ОНД и БРИКС.", "date": "2018.06.02", "title": "Работодатели от Европа и Азия подкрепят България за членство в ОИСР"}
{"url": "https://news.bg/politics/dbg-vizhda-speshna-nuzhda-ot-efektiven-kontrol-v-zdraveopazvaneto.html", "text": "В своя позиция за нова здравна карта, изпълнителния съвет на ДБГ коментира, че българското здравеопазване има нужда от ефективен контрол върху финансирането и медицинските дейности. Зад приетата от правителството нова здравна карта те виждат рязане на разходи \"на око\", с което на места ще бъде застрашен нормалният лечебен процес.Според тях, предлаганата здравна карта е изработена непрозрачно и почива на неверни данни, резултат от безконтролните злоупотреби в системата, с което досегашните грешки се легализират и се осигурява продължението им във времето. Съществуват очевидни диспропорции в параметрите. Три пъти е намалял броят на случаите, които могат да бъдат отчетени по клинични пътеки, изискващи трето ниво на компетентност. Вече е направена и заявката, че след една година картата евентуално ще бъде променена, обясняват ДБГ.Правителството лишава болниците от възможност да преценят кое е най-добро за пациентите с оглед конкретните нужди, смятат от партията. Отнема се възможността им за оперативно управление и се централизира вземането на решения до пълно овластяване на администрацията и политиците.ДБГ считат, че новата здравна карта, по-скоро, може да застраши нормалното лечение на хората, там, където го има, заради хаотичния начин на изготвяне и грешните принципи, на които почива. При това положение единственият печеливш от така приетата здравна карта ще бъде министърът на здравеопазването, заради временно запушване на финансови дупки в средносрочен план и заради присвоените му права за преразпределение.ДБГ допълват, че Ананиев е заел поста с намерението да предложи нов модел на здравеопазването, но то продължава да се дави в система от корупционни практики, обезкръвява се откъм кадри, задушава се от недофинансиране на клиничните пътеки, мачка се през политическо кадруване на възлови постове на \"верните хора\".ДБГ настояват \"правителството да изостави кухия ПРски подход и да предприеме решаващи стъпки за подобряване на здравната система\" чрез:", "date": "2018.06.02", "title": "ДБГ вижда спешна нужда от ефективен контрол в здравеопазването"}
{"url": "https://news.bg/society/katastrofa-s-kamion-zatvori-am-trakiya-v-posoka-plovdiv.html", "text": "Пътен инцидент с тир причини струпване на автомобили на АМ \"Тракия\" край София. Движението към Пловдив за леки автомобили се пропуска в аварийната лента. Обходният маршрут в двете посоки е от п.в. Вакарел и после Нови Хан и обратно.Към 9 и 30 часа, по неизяснени засега причини тир се е преобърнал на пътното платно. По първоначални данни, шофьорът не е пострадал. Патрули на Пътна полиция регулират движението в затруднения участък, съобщава МВР.Цистерна се е обърнала върху трите платна на магистрала. В другата част на магистралата е изхвърчал друг камион, вероятно изпреварвал цистерната, съобщава .Към 18:30 часа движението по АМ \"Тракия\" беше напълно възстановено.  Припомняме, в понеделник 28 май, загинаха двама души при тежка катастрофа на АМ \"Тракия\". При произшествието челно са удариха ТИР и лека кола. Според прокуратурата. Първо се е блъснал в количка със знаци, а след това е кривнал в насрещната лента.Припомняме, при тежка катастрофа в средата на април, пътнически автобус се е обърна на автомагистрала \"Тракия\" в района на Вакарел.При инцидента на място са загинаха 6 души, а 22 души бяха ранени, сред които и дете.", "date": "2018.06.02", "title": "Катастрофа с камион затвори АМ \"Тракия\" в посока Пловдив"}
{"url": "https://news.bg/society/otnovo-protestirat-muzikalnite-sastavi-na-bnr.html", "text": "Отново протестират музикалните състави на БНР, борещи се за справедливо заплащане. Музикантите, подкрепени от свои колеги журналисти, ще изразят недоволството си на 4 юни в 19 ч, пред Народния театър \"Иван Вазов\".Музикантите в БНР взимат най-ниските възнаграждения в Европа, като средната заплата е 660 лв., а минималната сред тях е 570 лв., което е близо до минималната за страната - 510 лв. и в пъти по-малко от заплащането на колегите им в Софийската филхармония и Операта. Музикантите са категорични, че подобно заплащане е унизително, защото тези състави създават Златния фонд на БНР, съкровищницата на нацията ни, коментира в съобщени до медиите проф. Атанас Карафезлиев, председател на Радиосдружение \"Подкрапа\"БНР към КТ \"Подкрепа\".Музикантите искат законодателите да преразгледат принципите на финансиране на БНР, което е не просто информационен източник, а и фактор на българското образование, култура, традиции и с принос за имиджа на страната в чужбина. В същото време от ръководството на БНР се очаква да управлява и разпределя бюджета така, че институцията най-адекватно да изпълнява своята функция. В този контекст проблемите на музикалните състави са повод за важен разговор по темата как да се отпускат и управляват парите на данъкоплатците.Вместо това двете страни си прехвърлят отговорността, която е всъщност споделена. В парламентарната Комисия по култура и медии е предложено на директора на БНР да извади музикалните състави от бюджета на Радиото и те да преминат на делегиран бюджет към Министерството на културата, което на практика означава да бъде унищожена цяла една институция, която създава музикалната памет на българската нация, допълват музикантите.Музикалните състави са една пета от цялото радио и при едно по-добро разпределение на средствата заплатите им могат да се изравнят поне със средната в БНР, която е около 1000 лв. Протестиращите призовават всички, подкрепящи музикантите в БНР, да се присъединят към тяхната , която гласи:Търпението на музикантите от БНР е изчерпано, защото ситуацията, в която са поставени не ги прави радостни европейци. Затова вместо \"Одата на радостта\" те ще изсвирят Седма Симфония на Бетовен, част II, която се изпълнява по тъжни поводи.Исканията на музикалните състави към БНР за достойно заплащане се подкрепят от Съюза на българските журналисти, Съюза на българските композитори, Съюза на българските музикални и танцови дейци, Българската музикална асоциация, Федерация \"Култура\" на КТ \"Подкрепа\", Националната музикална академия \"Проф. Панчо Владигеров\", Националния синдикат за радио и телевизия към КНСБ, ансамбъл \"Филип Кутев\", Софийската филхармония, Синдикалната организация на Народен театър \"Иван Вазов\" към КНСБ, ансамбъл \"Софийски солисти\" и др.", "date": "2018.06.02", "title": "Отново протестират музикалните състави на БНР"}
{"url": "https://news.bg/society/spasi-sofiya-nastoyavat-za-speshni-merki-za-patna-bezopasnost-po-bulevard-dondukov.html", "text": "След катастрофа на бул. Дондуков, в която вчера са ударени две ученички пред столична гимназия, от гражданската организация Спаси София се обявяват за спешно изпълнение на обещаните от кмета Фандъкова и зам.-кмета по транспорт Евгени Крусев през миналата година мерки за пътна безопасност, които не са имплементирани на новоремонтирания булевард.Катастрофата се случва след като две коли (шофьорът на едната от тях е бил пиян) са се движили в трамвайното трасе и удрят децата на пешеходна пътека по наскоро ремонтирания за 7 млн. лева участък от бул. Дондуков, обясняват от организацията.Спаси София считат, че тази катастрофа не би се случи ако по булеварда са изпълнени предложените трамвайни ограничители, които щяха да направят движението на колите върху трамвайното трасе невъзможно. Според Спаси София основна вина за инфраструктурния провал имат кметът Йорданка Фандъкова и ресорният зам.-кмет по транспорта Евгени Крусев. От гражданската организация са категорични, че още не е късно да бъдат изпълнени необходимите елементи, с които комфортът и безопасността за всички по бул. Дондуков значително да бъдат повишени. Затова те още в понеделник ще внесат в Столичната община поредното си мотивирано предложение за незабавното им изпълнение.Те призовават кмета и зам.-кмета на София за разумни и отговорни действия защото изпълненото до този момент не представлява безопасна среда. \"Тези подобрения може да се изпълнят за няколко седмици още това лято\", твърдят от Спаси София.Те поставят въпрос на кмета Фандъкова, какви мерки ще предприеме, софиянци да не бъдат блъскани по пешеходни пътеки посред бял ден. \"Надяваме се тези аргументи да бъдат достатъчни за г-н Крусев и Столичната община да не чака да се случи поредният инцидент или смъртта на някое дете, за да се вземат категорични и спешни мерки. За пореден път общината се налага да \"гаси пожар\", вместо да го предотврати\", допълват от организацията.", "date": "2018.06.02", "title": "Спаси София настояват за спешни мерки за пътна безопасност по булевард Дондуков"}
{"url": "https://news.bg/crime/otkriha-33-mastarboksa-kontrabandni-tsigari-na-gkpp-kulata.html", "text": "Служители на ГД \"Гранична полиция\" на ГКПП-Кулата откриха в български товарен автомобил 33 мастърбокса /330 000 къса/ цигари без бандерол, скрити между официалния товар-огледала, предназначени за доставка в страната.По случая в ГПУ - Петрич е образувано досъдебно производство, работата продължава с извършването на процесуално-следствени действия от служители на ГПУ Петрич при РД \"Гранична полиция\" - Смолян и ГПУ Благоевград при РДГП - Кюстендил под ръководството на Окръжна прокуратура - Благоевград.Водачът на автомобила - 49-годишен български гражданин е привлечен като обвиняем и задържан с мярка за неотклонение \"задържане за 72 часа\".", "date": "2018.06.02", "title": "Откриха 33 мастърбокса контрабандни цигари на ГКПП-Кулата"}
{"url": "https://news.bg/world/fich-potvardi-reytinga-si-za-balgariya.html", "text": "Международната рейтингова агенция \"Fitch\" потвърди дългосрочния кредитен рейтинг на България \"BBB\" в чуждестранна и местна валута със стабилна перспектива. Краткосрочният рейтинг в чуждестранна и местна валута също се запазва \"F2\".Оценката за рейтинга е подкрепена от стабилната фискална позиция и политиката за поетапно присъединяване към еврозоната. Агенцията изтъква още силната позиция на икономиката, което ще допринесе за постепенен процес на сближаване с по-високите нива на дохода при страните с по-висок рейтинг.Агенцията посочва, че икономическият растеж в страната надхвърля отчетения за държавите в категорията \"BBB\". През 2017 г. българската икономика нарасна с 3,6 % в реално изражение. За сравнение, средният растеж на икономиките от същата рейтингова група е 3,3 %. За настоящата година Fitch очаква растежът да се ускори до 3,7 %, преди да се забави до 3,4 % през 2019 г. Основен двигател ще е вътрешното търсене, като повишението на потреблението на домакинствата ще се подкрепя от положителната динамика при заетостта и заплатите, както и подобреното доверие на потребителите. Частните и публичните инвестиции също се очаква да се ускорят, предвид напредването на изпълнението на европейските програми, благоприятните финансови условия и подобрената бизнес среда.Ключов фактор в подкрепа на рейтинга е силната фискална позиция на страната. През последните две години, бюджетният баланс бе на излишък, съответно 0,2 % и 0,9 % от БВП през 2016 и 2017 г. Fitch очаква през 2018 г. и 2019 г. бюджетният резултат да остане положителен, средно в размер на 0,1 %, което е по-ниско от правителствените цели и отразява очакванията на Агенцията за по-високи разходи, свързани с усвояване на фондовете от ЕС и финансиране на приоритетни области.Във външния сектор Агенцията също отчита по-доброто представяне на България спрямо страните от съответната рейтинг група. За 2018-2019 г. те очакват текущата сметка да остане положителна (1,9 % от БВП), докато средно за другите страни прогнозата им е за дефицит от 0,7 % от БВП. В допълнение, България има по-силна позиция на нетен външен кредитор (15,9 % от БВП през 2017 г.) спрямо медианата за другите страни (3,5 % от БВП).Банковият сектор също е оценен като стабилен, в съответствие с повишената икономическа и кредитна активност. Отчетена е благоприятната тенденция на намаление на необслужваните кредити, въпреки че от Агенцията считат нивото им за високо спрямо средното за ЕС.Факторите, които заедно или поотделно биха довели до повишаване на рейтинга, са по-висок потенциален растеж на БВП в средносрочен план и ускорено сближаване до нивата на доходите на страните с по-висок рейтинг.Основните фактори, които заедно или поотделно биха довели до понижаване на рейтинга са възобновяване на външните дисбаланси и/или влошаване на конкурентоспособността, по-високи фискални дефицити, които биха повишили държавната задлъжнялост, както и реализиране на рисковете за бюджетния баланс, свързани с условните задължения на държавните предприятия.", "date": "2018.06.02", "title": "\"Фич\" потвърди рейтинга си за България"}
{"url": "https://news.bg/world/tramp-vse-pak-shte-se-sreshtne-s-kim-chen-un.html", "text": "Президентът на САЩ Доналд Тръмп обяви, че ще се срещне със севернокорейския лидер Ким Чен-ун на 12 юни в Сингапур, предаде АП.Американският президент прогнозира, че отношенията със Северна Корея в края на краищата ще се окажат успешен процес.Пхенян желае да се откаже от ядреното си оръжие, предаде Доналд Тръмп.Ким Йон-чхол е смятан за втория човек в режима в Пхенян и за \"дясна ръка\" на севернокорейския лидер, предаде на американския президент писмо от Ким Чен-ун.", "date": "2018.06.02", "title": "Тръмп все пак ще се срещне с Ким Чен-ун"}
{"url": "https://news.bg/crime/germaniya-ni-predade-ventsi-chikagoto.html", "text": "Венцислав Атанасов Ангелов, с прякор Чикагото бе предаден днес на българските власти от немските им колеги. Това съобщиха МВР.49-годишният мъж бе обявен за международно издирване на 1 февруари 2016 г., въз основа на Европейска заповед за арест, издадена от Окръжна прокуратура - Русе от януари 2016 г., за изтърпяване на присъда в размер на 3 години и 6 месеца лишаване от свобода за незаконен трафик на наркотици, издадена от Окръжния съд в Русе.Във връзка с медийните изяви на Ангелов е осъществена кореспонденция с компетентните испански власти, включително чрез офицерите за връзка. Ангелов е задържан на 29 март тази година в Лимещайн, Германия.Венцислав Ангелов бе предаден от немските на българските власти на летище София.Венцислав Атанасов Ангелов е бил задържан в Кипър през 2008 г. във връзка с трафик на хероин.П от Окръжния съд в Русе за това, че участвал в международен канал за наркотрафик от Перу до Испания.В края на месец септември 2015 година  на Русенския окръжен съд от шест години затвор на 3 години \"лишаване от свобода\".За сега Ангелов е прекарал 11 месеца в ареста по време на разследването, което се забавило заради молбите за правна помощ от няколко държави. След това съдът го пусна срещу по-лека мярка за неотклонение, а краят на делото го заварил на свобода и така и не влязъл в затвора.Русенецът Венци Чикагото нашумя като  в атаката срещу банките. 24 часа по-късно той бе .", "date": "2018.06.02", "title": "Германия ни предаде Венци Чикагото"}
{"url": "https://news.bg/press/5000-shofyori-globeni-sled-signali-ot-prilozhenie-botev-pisal-roman-zmey.html", "text": " 5000 шофьори глобени след сигнали от приложениеНеправилно изпреварване на няколко коли амбицира 4-ма младежи да създадат приложение, благодарение на което са санкционирани над 5000 шофьори.През октомври 2014 г. Христо Борисов бил задминат нерегламентирано и на светофара отишъл да почука на стъклото на нарушителя. Шофьорът толкова се стъписал, че се заключил в колата си и вдигнал всички прозорци.Ботев писал роман \"Змей\"Нова книга разкрива неизвестни факти от литературното битие на гения. Незавършената творба на поета разказва за чорбаджии изедници и сиромаси в Калофер.1,5 млн. лв. от хазната за разкопкиПарите за теренни археологически проучвания и теренна консервация през 2018 г. възлизат на 1 500 000 лв. - има увеличение спрямо миналата година, когато бяха 1 000 000 лв., изтъкват от Министерството на културата.Подадени са 140 заявления за разпределянето им, като право на целева финансова подкрепа имат културни, научни или университетски институции, чиято дейност е свързана с издирването, проучването и опазването на археологическото ни културно наследство. Скоро ще станат известни одобрените проекти и размерът на финансирането, което по принцип кръжи около 15 000 лв.Круизите се връщат по българските пристанищаГолемите круизни компании проявяват интерес отново да включат в маршрутите си черноморските пристанища, след като през последните години избягват региона, заради геополитическата обстановка. Това стана ясно след среща на кмета на Варна Иван Портних с президента на Асоциацията на Средиземноморските пристанища за круизи (Medcruise) Айрам Диаз Пастор.\"Круизната индустрия преживява златна ера, а през следващите години се очаква да бъдат построени 109 нови кораба, които ще бъдат пуснати на вода до 2037 гoдина\", обяви Пастор.Бизнесът пак започва да търси икономистиЗавършилите висше образование по икономика или администрация и управление, отново ще се търсят от бизнеса. Това е една от големите изненади в първото проучване на Агенцията по заетостта за потребностите от работна сила, проведено у нас преди два месеца. Според него както сега, така и в средносрочна перспектива, работодателите ще търсят средно- и висококвалифициран персонал. \"Потребности от икономисти, инженери, машинни оператори, продавачи, готвачи ще има през следващите 6 месеца, и след 5 години\", се казва в проучването.Парите за Бареков първо идваха в пликове, а после в чувалВ края на май 2013 г. около Съдебната палата в София са се събрали стотина човека. Те са водени от изпълнителния директор на ТВ 7 Николай Бареков и са на странно мероприятие: протест в защита на главния прокурор Сотир Цацаров.Повод са серията от разследвания, които прокуратурата започна срещу представители на първия кабинет \"Борисов\" около аферата с печатницата за бюлетини в Костинброд в навечерието на извънредните избори. На раздадените плакати четем: \"Цацаров ние сме с теб\" и \"Доживяхме честен прокурор\".Протест в подкрепа на главния прокурор Сотир Цацаров, организиран от Николай БарековТова събитие щеше да бъде част от серия подобни, които осигуряваха (макар и бутафорна) улична подкрепа на Цацаров.ГЕРБ посегнаха и на млякото в училищеБСП обвини ГЕРБ, че са посегнали и на млякото на децата, за да напълнят джобовете. Социалистите заподозряха в тежки лобистки интереси МЗХГ, което дава приоритет на производители. Повод за обвиненията е наредба, която урежда условията за предоставяне на плодове, зеленчуци, мляко и млечни продукти по схемите \"Училищно мляко\" и \"Училищен плод\". Измененията са направени, без да бъдат информирани тези, които досега са работили по програмите. Всичко е станало в спешен порядък, след цяла година бездействие от министерството.Частна фирма дава на ученици 20 г вместо 80 г месо, РЗИ я прикрива, алармира журналистка. Неслучайно България в цял свят е известна с корумпираната си администрация, твърди тя.", "date": "2018.06.02", "title": "5000 шофьори глобени след сигнали от приложение, Ботев писал роман \"Змей\""}
{"url": "https://news.bg/world/otnovo-protesti-v-makedoniya.html", "text": "В Македония опозиционната партия ВМРО-ДПМНЕ на Християн Мицкоски организира в Скопие и редица европейски градове мащабен протест срещу правителството на премиера Зоран Заев. Секретарят на партията Игор Янушев коментира мотивите за протеста:Държавата е в икономическа пропаст. Народът се мъчи в сиромашия и беди. Престъпниците царуват по улиците. Като на пазар се продават държавните и национални интереси. Името на държавата се ползва, сякаш е името на фирма на Заев.Националистическата ВМРО-ДПМНЕ управляваше Македония в продължение на 10 години, в които премиер беше Никола Груевски. Той напусна поста в рамките на близо двугодишна политическа криза, съпътствана от масови демонстрации на негови противници и поддръжници по улиците на Македония. Миналия месец Груевски бе осъден заради злоупотреба с власт, съобщава БНР.Политическата криза в страната приключи миналата година, когато Зоран Заев състави сегашното правителство на страната.Късно снощи парламентът в Скопие одобри четирима нови министри в кабинета. Рената Дескоска ще поеме министерството на правосъдието, Арбер Адеми това на образовнието и науката, Асаф Адеми на културата, а министър без портфейл ще е Бардул Даути.Промените в кабинета отразяват влизането в изпълнителната власт на партиите на етническите албанци БЕСА и Демократична партия на албанците, както и на Съюзът на ромите, който обаче не получава министерски места.", "date": "2018.06.02", "title": "Отново протести в Македония"}
{"url": "https://news.bg/world/normandskiyat-format-se-sabira-v-berlin.html", "text": "Нова среща за Източна Украйна ще се проведе в Берлин на 11 юни. Това съобщи германският министър на външните работи Хайко Маас.Той каза това при посещение заедно с украинския си колега Павло Климкин в град Мариупол, съвсем близо до фронтовата линия в Източна Украйна.Щастлив съм, че успяхме да се разберем за среща на 11 юни в Берлин, на която да обсъдим бъдещото развитие в Украйна и процеса от Минск, каза Маас.Анализатори посочват, че мирният процес в момента е в застой.За целта на 11 юни в Берлин ще се съберат външните министри от Украйна, Русия и Франция.", "date": "2018.06.02", "title": "Нормандският формат се събира в Берлин"}
{"url": "https://news.bg/int-politics/tramp-si-izbra-kontraadmiral-za-savetnik.html", "text": "Контраадмирал Дъглас Фиърс ще бъде съветник на президентa на САЩ Доналд Тръмп по въпросите на вътрешната сигурност и борбата с тероризма, предаде Ройтерс. Агенцията се позова на Белия дом.Фиърс, който е служил повече от 30 години в бреговата охрана на САЩ, заменя на поста Том Босърт, който подаде оставка през април по искане на Болтън.Досега Фиърс е бил специален помощник на президента на САЩ.", "date": "2018.06.02", "title": "Тръмп си избра контраадмирал за съветник"}
{"url": "https://news.bg/int-politics/sasht-mozhe-i-da-ne-oblagat-vsichki-proizvedeni-v-germaniya-stomani.html", "text": "Съединените щати може да се наложи да освободят определени видове стомана, произведени в Германия от вносни тарифи, съобщава \"Ройтерс\".Министърът на икономиката на Германия Петер Алтмайер коментира, че компаниите в САЩ, които разчитат на специални видове немска стомана, ще трябва да повишат цените и следователно това ще окаже натиск върху правителството на САЩ да освободи някои метали.\"Предполагам, че специалните стомани, произведени в Германия, няма да могат лесно да бъдат заменени с произведени в САЩ алтернативи. В този случай те ще трябва значително да повишат цените на своите продукти\", обяснява Алтмайер.Попитан за възможни тарифи на САЩ за внос на европейски автомобили, той коментира, че това ще бъде опасно развитие, което може да доведе до вреди както за ЕС, така и за американските икономики. \"Спирала от реципрочни тарифи би довела само до губещи\", а ЕС трябва да остане единен, тогава може да се предотврати търговска война, добави той.Евелин Метзен, управляващ директор на Американската търговска камара в Германия, коментира, че въпреки ескалацията ЕС и САЩ все още могат да преодолеят различията си и да постигнат споразумение.\"Американците и европейците могат да водят преговори. Аз съм оптимист, че в крайна сметка ще се постигне споразумение. И двете страни не могат да си позволят истинска търговска война\", допълва тя.", "date": "2018.06.02", "title": "САЩ може и да не облагат всички произведени в Германия стомани"}
{"url": "https://news.bg/int-politics/marin-lyo-pen-preimenuva-partiyata-si.html", "text": "Френската националистическа партия Национален фронт, водена от Марин льо Пен, промени името си на Националния съюз, съобщи BFM TV.80,81% от членовете на партията гласуваха за новото име.Марин ле Пен нарече гласуването \"исторически момент\". Въпреки това основателят на партията баща ѝ - Жан-Мари льо Пен нарече преименуване на партията \"предателство\".", "date": "2018.06.02", "title": "Марин льо Пен преименува партията си"}
{"url": "https://news.bg/int-politics/kitay-razgrashta-raketi-v-yuzhnokitaysko-more-za-da-splashi-sasedite-si.html", "text": "Китай разгръща ракети в спорното южнокитайско море, за да сплаши и принуди съседите си, обяснява американският министър на отбраната Джеймс Матис, цитиран от БиБиСи. В Сингапур, Матис коментира, че действията на Пекин поставят под въпрос какво целят.Той добави, че въпросът за американските войски в Южна Корея \"не е на масата\" за срещата на високо равнище между президента Тръмп и Ким Чен-ун. САЩ искат пълно ядрено разоръжаване на Корейския полуостров. Понастоящем в Южна Корея има около 28 500 американски войници.Матис коментира, че Пекин разполага с военни съоръжения, включително противокорабни ракети, ракети \"земя-въздух\" и електронни заглушители в Южнокитайско море. \"Въпреки твърденията на Китай за обратното,  и цели сплашване и принуда\", допълва Матис.Генерал Матис добави, че администрацията на Тръмп иска конструктивен диалог с Китай, но ще отговорят енергично, ако е необходимо.Той също така заяви, че САЩ признават ролята на Китай в региона. ", "date": "2018.06.02", "title": "Китай разгръща ракети в южнокитайско море, за да сплаши съседите си"}
{"url": "https://news.bg/society/sled-45-godini-komunizam-i-29-godini-demokratsiya-e-vremeto-za-reformi-v-kulturata.html", "text": "Българската култура е в криза. Българската култура е в изолация. Това заяви по време на пресконференция Асен Асенов, мениджър в областта на културата.Той заедно с културолога проф. Александър Кьосев и издателя Манол Пейков обявиха създаването на Движение \"Реформи в културата\". Движението вече има своите виртуални и реални последователи във Фейсбук. Социалната мрежа е мястото, където за пръв път са споделени тези 12-точки за реформи. Общността е създадена на 24 май и има над 500 последователи, сред които авторитети и известни личности в културата.Целта на движението е най-накрая България да има своя визия и най-малкото национална стратегия за развитие на културата.Защо? Издателят Манол Пейков припомни думите на Уинстън Чърчил. Когато във временна на война предложили, че най-лесно е да се вземат парите от културата - Чърчил отговорил: Тогава какво защитаваме?От изолацията на българската култура страда публиката. Капсулацията според Асенов е до такава степен, че в нито един столичен театър няма достъп до международно съдържание.За сравнение в Любляна, където има четири театъра - публиката има достъп до международно съдържание.Така парите в културата, освен че са малко, се управляват и лошо в наследената от комунизма система от културни институции.Много са известните българи, чието име се свързва с България, но за да са това, което са, зад тях стоят други държави. Асенов даде пример с някои от тях като Тео Ушев, който спечели номинация за \"Оскар\" за филма си \"Сляпата Вайша\" от името на Канада, а не от името на България.Констатацията на Проф. Кьосев в този аспект, е че страната ни губи ежегодно таланти именно заради липсата на условия и подкрепа. Читалищата не изпълняват своята мисия на културни институции. Библиотеките, особено училищните, са в окаяно състояние. А, за да има елитен спорт, е нужно да има условия за масов.Така въпреки, че това е петото правителство, което се ангажира с драфт на стратегия за развитие на българската култура - такава все още няма.Затова от Движение \"Реформи в културата\" са се амбицирали да напишат такава и да лобират за нея, като първо изготвят анализ в различните културни направления. 12-те точки за реформи в културата, които се споделят в социалната мрежа ще бъдат оформени и като петиция, която всеки ще може да подпише, защото е нужен граждански натиск. Преамбюлът на документа изхожда от културата като конституционно право на всеки.Сред приоритетите във визията за тази промяна са: подкрепа на ключови културни институции, които се явяват \"банки\" на национален културен капитал, грижа за творческия потенциал на творци и художествени обединения, грижа за равноправния достъп до култура и до творчество на всички български граждани, присъствие и достъп на българска култура в най-малките населени места, информираност за световни културни процеси и явления, достъп до най-съвременни европейски и световни културни съдържания.Принципната програма се състои от тези 12 точки:", "date": "2018.06.02", "title": "След 45 години комунизъм и 29 години демокрация е времето за реформи в културата"}
{"url": "https://news.bg/int-politics/sreshtata-na-g-7-e-vav-format-g-6-sreshtu-edin.html", "text": "Най-близките съюзници на Съединените щати атакуваха администрацията на Тръмп за налагане на тарифи върху вноса на стомана и алуминий, съобщава \"Ройтерс\".Американският министър на финансите Стивън Мнучин е главната цел в критиките на срещата на Групата на седемте финансови министри и управителите на централните банки в Канада, като всички останалите шест държави-членки на Г-7 са обект на тарифите на САЩ за метали.Тарифите усложняват и усилията на САЩ за сътрудничество в противопоставянето на търговските практики на Китай, а секретарят на САЩ по търговски въпроси, Уилбър Рос е в Пекин за разговори, насочени към предотвратяване на търговска война между САЩ и Китай.Японският финансов министър Таро Асо определя акцията на САЩ за \"доста ужасна. Това не се случва често в срещите на Г-7, но САЩ са срещу всички останали\", коментира АсоЕвропейският съюз и Канада поставят въпроса пред Световната търговска организация. Канадският външен министър Кристия Фрийланд коментира, че тарифите са \"наложени под фалшив претекст за запазване на националната сигурност в САЩ\".На срещата на Г-7 в канадския ски курорт Уистлър, Британска Колумбия, канадският министър на финансите Бил Морньо е обяснил на Мнучин \"абсолютния ни възглед, че това е абсурдно, че Канада по някакъв начин може да бъде риск за сигурността\".Френският министър на финансите Бруно Льо Мер коментира, че Мнучин е категорично изолиран по въпроса за тарифите, като срещата е \"Г-6 плюс един\" и шестте изразяват \"пълно неразбиране\" за дестабилизиращия ход на САЩ.\"Трябва да намерим начин да се измъкнем от това. Това беше казано ясно от всички и мисля, че дори бе прието от Мнучин\", коментира германският финансов министър Олаф Шолц.Мнучин, смятан за един от по-умерените търговски гласове в кабинета на Тръмп, заяви, че може да се наложи въпросът да бъде разрешен от лидерите на Г-7 на срещата на върха през следващата седмица в Квебек.", "date": "2018.06.02", "title": "Срещата на Г-7 е във формат Г-6 срещу един"}
{"url": "https://news.bg/society/stara-zagora-se-prekloni-pred-botev-i-padnalite-za-natsionalno-osvobozhdenie.html", "text": "С тържествен общоградски ритуал с полагане на венци и цветя Стара Загора се преклони пред паметта на Христо Ботев и загиналите за национално освобождение на България.В парк \"Александър Стамболийски\" в 12 часа, стотици старозагорци сведоха глава и застинаха в знак на почит под звуците на сирените. Част от общоградското отбелязване на 2-ри юни бяха още представители на местната и държавната власт, общински съветници, народни представители, Военният духов оркестър и почетна рота от Втора Тунджанска бригада, ученици от СУ \"Христо Ботев\" и други.\"Днес, 2-ри юни, отбелязваме 142 години от смъртта на революционера Христо Ботев. През далечната 1876 година, България губи едно от най-свидните си чада - поетът, отдал животът си за Родината. Поетът, който написа - \"Тоз, който падне в бой за свобода - той не умира\". Поетът, който поставяше личното си благоденствие след Родината. Поетът, който каза - \"Ако умра - ще умра за Отечеството...\" Тази любов - неистова, титанична, отне живота на този, който го бе поверил на България. Ботев - орисан в борба за Свобода, орисан с още стотици хиляди знайни и незнайни герои\", каза зам.-кметът на Стара Загора Иванка Сотирова.\"Днес, отново свеждаме глави в памет на всички тези герои. Отново ще отдадем минута мълчание - посветено на героичното ни минало, в картини от настоящето и в размисъл за бъдещето. В тази минута е редно да се попитаме - а днес, ние можем ли да служим така на нашата Родина? Трябва да бъдем горди, че тя е скътала в пазвите си толкова много величави имена - днес, отдаваме почит, преклонение и признание, към всички, дали живота си в името на България\", допълни зам.-кметът.", "date": "2018.06.02", "title": "Стара Загора се преклони пред Ботев и падналите за национално освобождение"}
{"url": "https://news.bg/int-politics/italiya-avanti-diletanti.html", "text": "Ето че се случи: леви и десни популисти ще управляват заедно в Италия. И ще бъде истинско чудо, ако новият премиер се окаже нещо повече от само тяхна марионетка. А това не вещае нищо хубаво нито за Италия, нито за ЕС, прогнозира Дойче веле.В раждането на новото правителство на Италия накрая се наложи принципът: по-добре врабче в ръката, отколкото гълъб на стряхата! Хитрият шеф на крайнодясната партия \"Лига\" Матео Салвини дълго се колеба и разчиташе на нови избори. Неговият рейтинг се покачи стремглаво и той се надяваше партията му да влезе подсилена в новия парламент. Накрая обаче надделя предпазливостта и той за втори път сключи брак по принуда с движението \"Пет звезди\".Неизвестни професори и начинаещи политициБи било истинско чудо ако новият премиер се окаже нещо повече от една марионетка в ръцете на двамата партийни председатели. Неизвестният професор по право не принадлежи нито към \"Лига\", нито към движението \"Пет звезди\". Неговата власт му е дадена назаем. Джузепе Конте е предопределен да бъде слаба фигура. Той ще трябва първо да се консултира в двете партийни централи, преди да дава обещания на своите колеги Меркел и Макрон.Но и като цяло ще бъде така с новото правителство, съставено само от новаци: нито един от министрите досега не е бил на ръководен пост дори в някоя община. Новият финансов министър е напълно непознат професор по икономика, комуто също липсва всякакъв управленски опит. След като научиха неговото име, мнозина потърсиха в интернет информация за бъдещия финансов министър и от малкото попадения в мрежата научиха, че Джовани Трия поне изглежда поддръжник на еврото.С едно единствено изключение - новия външен министър - цялото италианско правителство е съставено от абсолютно начинаещи политици. Което може само да радва избирателите на двете партии, защото . Но както се вижда от действията на кметицата на Рим от движението \"Пет звезди\", която очевидно не се справя добре, за да управляваш не са достатъчни само високопарни фрази и добри намерения.Нереално щедри обещанияПрограмата на този брак между две напълно противоположни в идеологическо отношение партии се състои преди всичко от щедри подаръци за избирателите. А италианските избиратели са толкова петимни за промяна и нови лица в политиката, че са забравили аритметиката. Защото плоският данък, с който Матео Салвини иска да ощастливи своите привърженици, ще струва милиарди на държавата. Освен това ще носи печалба само за хората с доходи над 30 000 евро, а обикновените хора, които дадоха гласа си за популистите, ще бъдат още по-зле, отколкото преди.Гарантираният минимален доход, който от \"Пет звезди\" обещават на хората от по-бедните южни райони на страната, пък трябва да замени системата на социалното осигуряване, която в Италия от десетилетия не работи. За съжаление на държавата ѝ липсват средствата за това, а огромните бюджетни дупки, които ще възникнат от тези две начинания, не могат да бъдат запълнени с поемането на нови дългове. На този фон възниква въпросът как възнамерява Италия да се отърве от огромните си дългове, ако увеличава разходите си? Шепа икономически експерти се застъпват именно за този вариант. Особено сега, когато Доналд Тръмп е повел глобалната икономика към пропаст, изобщо не е ясно как Италия може да се спаси от затъване в блатото.Кошмар за ЕвропаЕС не го очаква нищо хубаво. Едва е преодоляна гръцката криза, и ето че се задава нова и още по-сериозна опасност за еврозоната. Гърция изобщо не може да се мери с Италия, която в икономическо отношение е 10 пъти по-голяма. И ако Рим обяви държавен банкрут, крахът на финансовите пазари .Все още не знаем колко от щедрите си обещания ще изпълни новото италианско правителство. Във всеки случай предстоят неспокойни времена за Брюксел, защото кабинетът на Конте ще поиска лиценз за безхаберно поемане на нови дългове. Брюксел обаче не може да позволи това, и крахът е предварително програмиран.Колко ще издържи тази коалиция?Но и по много други теми очевидно предстоят тежки конфликти и спорове с тези италианци. Искането на Матео Салвини за расово разделение във влаковете говори за неговите расистки и десноекстремистки възгледи. Ако той, в качеството си на вътрешен министър, затвори мигрантите в лагери, в Италия ще се разрази тежка битка за човешките права. Пълна загадка е и това, как ориентираното по-скоро наляво движение \"Пет звезди\" може да изтърпи демагогията и намеренията на Матео Салвини.И още нещо: популистите в Рим се опитват да убедят хората, че Германия е виновна за италианската криза. А това е злонамерена глупост. Средностатистическото благосъстояние на глава от населението в Италия е по-високо от това в Германия. Съседите обаче имат крещящ проблем с разпределението на благата. Затова, скъпи италианци, вземете се в ръце! И не приписвайте другиму  и всичко останало, което парализира вашата иначе така красива страна!Независимо от всичко им дължим едно \"Аванти, дилетанти!\"", "date": "2018.06.02", "title": "Италия: Аванти, дилетанти! "}
{"url": "https://news.bg/int-politics/novoto-separatistko-pravitelstvo-na-kataluniya-polozhi-kletva.html", "text": "Новото правителство на Каталуния, начело с премиера Ким Тора, положи клетва, предаде Дойче веле.С встъпването му в длъжност се прекратява действието на чл. 155 от испанската конституция, по силата на който регионът е под прякото управление на Мадрид при липса на правителство.Тора обяви, че новият кабинет запазва стремежа към отделяне на провинцията от Испания и създаване на независима република. Той призова новия испански премиер Педро Санчес към диалог.", "date": "2018.06.02", "title": "Новото сепаратистко правителство на Каталуния положи клетва"}
{"url": "https://news.bg/economics/standart-end-puars-povishi-perspektivata-za-kreditniya-reyting-na-balgariya-na-polozhitelna.html", "text": "Рейтинговата агенция \"Стандарт енд Пуърс\" повиши перспективата за кредитния рейтинг на България от стабилна на положителна, съобщи Министерството на финансите.Агенцията потвърждава дългосрочния и краткосрочния кредитен рейтинг на страната ни в чуждестранна и местна валута на 'BBB-/A-3'.Положителната перспектива е сигнал за успешно подобряване на финансовите условия, както и за засилване на фискалните и външните буфери в страната. Анализаторите от \"Стандарт енд Пуърс\" очакват стабилният икономически растеж да продължи, в съответствие с възходящата динамика на износа и благоприятните условия за кредитиране.Експертите на агенцията прогнозират, че нетният държавен дълг ще продължи да намалява и през 2018 г. - за четвърта година поред. Външната задлъжнялост е оценена като ниска и текущата сметка ще остане на излишък. От агенцията изразяват очакване, че продължителността на политиката ще бъде гарантирана дотогава, докато управляващата коалиция e стабилна.Според \"Стандарт енд Пуърс\", основните фактори, които биха довели до повишаване на кредитния рейтинг на България през следващите 12-24 месеца, включват продължаващото намаляване на необслужваните кредити в банковия сектор, съчетано с допълнителен прогрес от нарастване на кредитирането за подпомагане на икономическия растеж.Уточнява се, че положително влияние за рейтинга ще окаже също засилването на фискалната позиция над заложените очаквания на агенцията, както и присъединяването на лева към Валутен механизъм II (ERM II), което би засилило допълнително доверието в политиката.Рейтинговата агенция би предприела действия за ревизиране на перспективата до стабилна при наличие на натиск върху платежния баланс на страната, отслабване на фискалните буфери или при обръщане на низходящата тенденция при необслужваните кредити.Негативни кредитни действия биха възникнали и в случай на рязко поскъпване на реалния ефективен валутен курс, което би довело до загуба на конкурентоспособност и влошаване на външната позиция на страната.", "date": "2018.06.02", "title": "„Стандарт енд Пуърс“ повиши перспективата за кредитния рейтинг на България на \"положителна\""}
{"url": "https://news.bg/politics/nenchev-bzns-poema-po-samostoyatelen-pat-na-razvitie.html", "text": "Лидерът на БЗНС Николай Ненчев обяви, че ръководената от него партия ще поеме самостоятелен път на развитие и няма да прави компромиси, предаде БНР.Изявлението беше направено в Сливен по време на възпоменателния митинг пред паметника на най-голямата горянска чета, оказала въоръжена съпротива срещу комунистическия терор през 50-те години на миналия век.Ненчев обяви, че земеделците винаги са били в основата на развитието на държавата и е време това да стане отново. Той коментира, че десните демократични сили от зората на демокрацията са забравили ролята на земеделската партия и затова сега те тръгват по свой път.\"БЗНС ще поеме свой самостоятелен път за развитие.\" - увери председателят на партията.Той предупреди, че демократичният път на страната и членството в НАТО са застрашени.\"В управляващата коалиция няма достатъчно подкрепа. След ясната заявка на Волен Сидеров, от няколко дни заявката на г-н Марешки, очевидно мнозинство за НАТО няма.\" - констатира Ненчев.Няколко десетки наследници на горяните - първите в Източна Европа, които са въстанали срещу комунистическия режим, поднесоха венци и цветя на паметника на предците си центъра на града.", "date": "2018.06.02", "title": "Ненчев: БЗНС поема по самостоятелен път на развитие"}
{"url": "https://news.bg/weather/slantse-i-dazhd-se-reduvat-2.html", "text": "Днес ще преобладава слънчево време. След обяд и до полунощ над западната половина от страната ще се развива купеста и купесто-дъждовна облачност. На места ще превали краткотраен дъжд с гръмотевици. Има условия за градушки. Ще духа слаб до умерен вятър от изток-югоизток. Ще е топло, около и след обяд в низините горещо - с максимални температури между 30° и 35°. Това съобщават от НИМХ към БАН.Над планините ще преобладава слънчево време. След обяд ще се развива купесто-дъждовна облачност и на места, главно в масивите от Западна и Централна България ще превали краткотраен дъжд с гръмотевици. Ще духа слаб до умерен източен вятър, по билата от запад-северозапад. Максимална температура на височина 1200 метра около 21°, на 2000 метра - около 15°.Над Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток, който след обяд ще се ориентира от югоизток. Максимални температури на въздуха: 22-24°. Температурата на морската вода е 21-22°. Вълнението на морето ще е 1-2 бала.", "date": "2018.06.02", "title": "Слънце и дъжд се редуват"}
