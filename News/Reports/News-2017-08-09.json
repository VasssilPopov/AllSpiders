{"url": "https://news.bg/bulgaria/otnovo-nasilie-ot-detsa-sreshtu-detsa-v-yambol.html", "text": "В Ямбол 14-годишни момчета биха братче и сестриче - на 6 и 8 години, защото ги дразнели, предаде bTV.Момичето е с хематом на главата и със съмнения за комоцио.Инцидентът е станал около 20 ч. в оживен квартал, близо до голяма търговска верига в града.Група ученици на възраст между 14 и 16 години са вървели по улицата, когато по-малките деца започнали да ги обиждат и дразнят.Те са отговорили с блъскане и удари, при което осемгодишното момиченце години е паднало и си е ударило главата. То било с двете си братчета-близнаци. Едно от момчетата също е с леки наранявания.Момиченцето е прегледано в Спешното отделение на местната болница, след което е освободено, но ще бъде под наблюдение заради съмнения за комоцио.", "date": "2017.08.09", "title": "Отново насилие от деца срещу деца – в Ямбол"}
{"url": "https://news.bg/politics/mvnr-oblekchava-rezhima-na-rabota-s-prevodacheskite-firmi.html", "text": "Облекчават режима на работа с преводаческите фирми, съобщиха от Външно министерство. По-лесните правила за работа на ведомството на Екатерина Захариева влизат в сила от днес.Намален е броят на необходимите документи за включване на преводачески фирми в списъка на юридически лица, извършващи официални преводи на документи и други книжа.Според новите разпоредби от списъка с необходимите документи отпада задължителното изискване преводаческите фирми да представят актуално удостоверение, издадено от Агенцията по вписванията, или копие от съдебното решение за регистрация.Отпада и необходимостта от прилагане на копие от регистрацията по \"Булстат\". Информацията за вписаните данни вече ще се проверява служебно от дирекция \"Консулски отношения\" на МВнР.Друга промяна, която ще доведе до улесняване на фирмите, е отпадането на досегашното изискване за задължителна нотариална заверка на подписите върху декларацията за свързани лица. Тя се подава от едноличния търговец или съдружниците в търговското дружество, че по смисъла на Търговския закон те не са свързани лица с други, извършващи официални преводи.", "date": "2017.08.09", "title": "МВнР облекчава режима на работа с преводаческите фирми"}
{"url": "https://news.bg/society/bdzh-pogasyava-dalg-kam-darzhavata-ot-42-mln-leva.html", "text": "\"Холдинг БДЖ\" ЕАД погасява задълженията си към държавния бюджет. Дългът е в размер 42 млн. лв. Парите идват от безлихвен заем в резултат на получената нотификация от ЕК.Задълженията на БДЖ към Бюджета са от плащания след активирани държавни гаранции за погасяване на вноски по получени заеми от Световната банка по Проект за преструктуриране на железницата в България от 1995 г.Погасявайки дължимото към държавата се спестяват 2,7 млн. лв. на годишна база от наказателни лихви.Припомняме, че правителството отпусна 63 млн. лв. на БДЖ, за да погаси дълговете си. Тогава ресорният министър Московски коментира,че 43 млн. лв. постъпват в Министерство на финансите за погасяване на активирана стара държавна гаранция на дружеството към Световната банка, а 20 млн. лв. ще са за погасяване на така наречения облигационен заем към пет банки.", "date": "2017.08.09", "title": "БДЖ погасява дълг към държавата от 42 млн. лева"}
{"url": "https://news.bg/economics/rekordna-rekolta-ot-pshenitsa-pochti-6-mln-tona.html", "text": "Рекордно висока е реколтата от пшеница - по предварителни данни, - между 5,85 и 5,95 млн. тона, съобщиха от Министерството на земеделието, храните и горите.Рекордната реколта и високо качество води и до засилен износ на зърно от България. До 15 август експортът на пшеница ще надвиши 1 млн. тона, на ечемик - 189 хил. т, а на рапица - 152 хил. т.Според специалистите, очакваната реколта е повече от миналата 2016 г., когато производството беше 5,66 млн. т. Реколта от почти 6 млн. тона е исторически връх, никога България не е достигала тези нива, уверяват от ведомството на Румен Порожанов.Увеличаването на количеството се дължи на по-висок среден добив от декар. Той е нараснал с около 8% спрямо миналогодишния - или 513 кг/дка сега и 475 кг за 2016 г. Реколтираните площи са около 11,4 млн. тона.От МЗХГ очакват реколтата да бъде и с по-добро качество. \"Към 3 август са анализирани 815 проби от пшеница. Резултатите показват, че 46,39% е с много добри качествени показатели и в сравнение с реколта 2016 г. има завишаване с над 5% на количеството с високи хлебопекарни качества. Така не се потвърждават опасенията, че с високите добиви и навлизането на високопродуктивни френски и австрийски сортове ще се влоши качеството на добитото зърно\", пишат от ведомството.", "date": "2017.08.09", "title": "Рекордна реколта от пшеница - почти 6 млн. тона"}
{"url": "https://news.bg/world/zashto-prodalzhava-da-e-nevazmozhen-mirat-mezhdu-izrael-i-palestina.html", "text": "От близо 70 години се злоупотребява с еднa широкоизвестна в Близкия изток поговорка: \"Можеш да постигнеш мир само с враговете си\". Но за тази цел първо трябва да можеш да определиш кой ти е противник.Като се има предвид, че тероризмът е като многоглава хидра, че мюсюлманският свят като цяло е отхвърлил Израел от самото му създаване, а Палестинската автономия символизира само едно препятствие в един по-мащабен конфликт, самият факт че арабо-израелският конфликт (който се разпростира до Иран от революцията през 1979 г.) беше преименуван в израело-палестински, крие много по-широка реалност, с която Израел не спира да се сблъсква.Макар критиките към израелското правителство да са напълно легитимни и много от неговите политики да срещат съпротива, за нас няма да е от полза да си затворим очите пред някои истини, които карат израелците да се съмняват в легитимността на мира, който техният партньор се опитва да им наложи, пише в свой анализ френският \"Фигаро\".Палестинската автономия изплаща обезщетения на лица, извършили терористични атаки, и семействата имМакар да твърди, че е протегнал ръка за помирение, Махмуд Аббас продължава да посвещава една част от бюджета на Палестинската автономия (ПA) за възнаграждения на терористи, които лежат в израелски затвори, на техните семейства и такива, чиито членове са загинали при атентат. В този смисъл палестинският закон е ясен. Размерът на обезщетенията и изплатените помощи е пропорционален на тежестта на наказанието или с други думи - на броя на жертвите, евреи или неевреи, причинени от терориста-бенефициент. Това е практика, заклеймена отдавна от няколко последователни израелски правителства, а отскоро и от Белия дом и някои европейски правителства.За Палестинската автономия да проникнеш в чужд дом и да убиеш младо момиче, докато спи, да стреляш без предупреждение по посетители на терасата на ресторант или да се взривиш сред група тинейджъри пред дискотека, е акт на съпротива срещу израелската окупация. Между другото, тези \"действия срещу окупацията\" бяха разменна монета преди 1967 г. и завюването от Израел на територии, които преди това са били във владение на Египет и Йордания.Според палестинския граждански кодекс тези терористи получават званието муджахид (борец), докато са живи или шахид (мъченик), ако са загубили живота си по време на своя \"акция\".Съвсем наскоро Махмуд Аббас стигна до там да квалифицира израелския премиер като расист, защото се осмелил да каже, че тези чудовищни суми (7% от бюджета на ПА) финансират и подстрекават тероризма. Запитан за необходимостта и причината за тази практика, той отговори, че това е негово \"социално задължение по силата на закона\".Представете си за момент, че Франция иска да се помири с \"Ислямска държава\", докато тя продължава да обещава доживотни помощи и други възнаграждения на всеки, който би повторил кланетата в Батаклан и Ница. Това е немислимо.Такава е ситуацията, в която е поставен Израел, докато негов единствен събеседник остава Палестинската автономия.Махмуд Аббас, избран през 2005 г. за 4-годишен мандат, все още е на властТози простичък факт отслабва позицията на президента на Палестинската автономия, който впрочем няма никаква демократична легитимност. И това е по-малкото зло в регион, свикнал с диктатури. С приемането дори на най-малката отстъпка в полза на Израел, което ще му позволи да се върне на масата за преговори, Аббас рискува да загуби и малкото легитимност, с която все още се ползва. Той не иска също така да влезе в историята като първият палестински ръководител, нормализирал отношенията с ционисткия враг.Палестинските араби не са готови да се откажат от \"правото на завръщане\"Въпреки че по много от арабските искания може да се преговаря, правото на завръщане на потомците на \"бежанците\" от 1948 г., държани в лагери в съседните арабски страни и лишени от почти всичките си права, особено в Ливан и Сирия, се оказва непреодолима пречка, която би довела да изчезването на Израел под неконтролируема вълна от неквалифицирани лица, подхранвани в омраза към Израел.По този въпрос Аббас системно отговаря, че това е тяхно неотменимо право.Неговата визия за мир, изхождаща от концепцията \"две държави за два народа\", се свежда до една юденрейнска Палестина (в която нито един евреин няма да бъде допуснат), от една страна, и една мултикултурна нация, от друга, в която мюсюлманското население бързо ще стане мнозинство.С други думи - две държави за един народ. Понятие, залегнало в Хартата на Фатaх и ООП, обявена за невалидна от Ясер Арафат, но която никога не е била оттеглeна.В същото време никъде не се споменава нищо за милионите евреи, прогонени от арабските страни след 1948 г.Палестинските учебници не признават съществуването на държавата ИзраелДоклад на Института за мониторинг на мира и културната толерантност гласи, че \"програмата за началните училища в ПА, учи учениците да бъдат мъченици, демонизира и отрича съществуването на Израел и се фокусира върху връщане към една изключително палестинска държава.\" Сред документите, цитирани в доклада, има карти, където Израел не фигурира, и пасажи, които възхваляват атентаторите. Наскоро Върховният комисариат за бежанците (UNRWA)- организация, създадена от ООН през 1948 г., за да помага на палестинските бежанци, които не могат да бъдат заподозрени в симпатии към Израел - се е възпротивила на съдържанието на новите учебници, провокирайки гнева на Палестинската автономия, която отказва да ги промени.ПA иска отмяна на декларацията Балфур от 1917 г.Искайки от Aнглия да се извини век по-късно за декларацията Балфур, която обещаваше на евреите да бъде да бъде създаден техен национален дом върху земята на предците им и манипулирайки ЮНЕСКО и други организации, подопечни на ЮНЕСКО, ситемно да демонизират Израел, благодарение на автоматичното арабско мнозинство, с което разполагаq и европейското въздържане, Палестинската автономия се поставя в неблагопритна ситуация по отношение на споразуменията от Осло, които й забраняват да се опитва да разреши конфликта без преки преговори.Ясер Арафат и Махмуд Аббас никога не са приемали израелските предложения за мирАрафат посочва на 10 май 1994 г. в Голямата джамия в Йоханесбург, непосредствено след подписване на споразуменията от Осло: \"Този компромис няма друга стойност освен одобрението, предоставено на племето корейши от пророка Мохамед.\" С други думи, всяко споразумение с Израел може да бъде само временно и с единствена цел да бъде унищожен Израел.През август и септември 2000 г., в отговор на предложението на Ехуд Барак да признае демилитаризирана палестинска държава върху 94% от територията на страната, с източен Ерусалим за столица и поделянето на светите места, Арафат избяга в Кемп Дейвид, за да обяви с гордост на своя народ, че е отхвърлил израелския и американския натиск. Резултатът: втора интифада с терористични атаки и репресивни мерки, с хиляди жертви и от двете страни, оставяйки завинаги два ненaвиждащи се и умъртвени народа.Наследникът на Арафат, смятан за умерен в сравнение с предишния терористичен лидер, също отхвърли още по-щедрото предложение на Ехуд Олмерт през 2006 г., което щеше да му даде абсолютен контрол над 98% от територията на страната, право на ограничено завръщане и пълен контрол на Храмовия хълм, преименуван на \"Площад на джамиите\". В действителност, Махмуд Абас никога дори не благоволи да отговори на Олмерт.Изтеглянето на Газа доведе на власт Хамас и предизвика три смъртоносни войниСлед като връщането на Синай на Египет доведе до крехко мирно споразумение между двете страни, стриктно спазвано оттогава, премиерът Ариел Шарон поиска да повтори опита и през 2005 г. предложи цялата ивица Газа на ПА, редом с изселването на 10 000 еврейски жители от ивицата. Идеята беше да се направи от този бивш, древен египетски анклав, нов Сингапур с помощта на международната общност. Държавен преврат, последван от кървава чистка, за съжаление доведе на власт терористичната организация Хамас. Ракетите започнаха да валят по Израел, провокирайки 3 войни - през 2009, 2012 и 2014г.Палестинската автономия иска предварителни гаранции, че исканията й ще бъдат изпълнениМахмуд Аббас повтаря непрекъснато, че всякакви преговори с Израел трябва да се основават на създаването на Палестинска държава в границите от 1967г. , със столица Ерусалим и справедливо решение на бежанския въпрос.Или с други думи - преди всеки нов мирен процес на Палестинската автономия трябва да се гарантира, че ще получи това, което иска, без да прави никакви отстъпки от своя страна.Всеки път, когато Израел се разбунтува срещу неотстъпчивостта на палестинците, ПА го обвинява, че съсипва мирния процес, което се използва като оправдание за тероризъм.Бидейки безспорни факти, тези 8 точки накараха американската администрация да преразгледа намесата си в Близкия изток, след изричното посещение на Джейсън Грийнблат и Джаред Кушнър и при двете страни. Но докато ситуацията в Близкия изток става все по-колеблива, един нов проект за по-цялостен процес, който включва съседните държави, изглежда се задава на хоризонта.Тръмп и съветниците му, без да споделят изцяло израелската позиция, разбраха, че Израел няма никакъв интерес да има мир, такъв какъвто иска Палестинската автономия и който няма да включва пълното участие на арабския свят.По този начин десетилетният конфликт би могъл да възвърне своята идентичност на арабо-израелски конфликт, от който най-накрая може да излезе истински мирен проект.Защото мир можеш да постигнеш само с всички врагове, а не само с върха на айсберга.", "date": "2017.08.09", "title": "Защо продължава да е невъзможен мирът между Израел и Палестина?"}
{"url": "https://news.bg/euronews/evrodeputatite-ot-gerb-pozdraviha-bratstvoto-na-bigorskiya-manastir.html", "text": "Евродепутатите от ГЕРБ/ЕНП в Европейския парламент изпратиха писмо до архимандрит Партений, ръководител на Бигорския манастир \"Свети Йоан Предтеча, с което заявяват своята пълна подкрепа за монашеското братство.\"Бихме искали да Ви поздравим за Вашата всеотдайна работа за добруването на миряните във Вашето пастство, за смелостта в отстояване на истината и за посланията за добросъседство и сътрудничество и подкрепата за подписания Договор между Република Македония и Република България\", се посочва в поздравителния адрес.Евродепутатите поздравяват архимандрит Партений за позицията му, че \"договорът е в духа на европейското право, без двусмислени политически фрази, без щети, подценявания и пренебрегвания на едната или другата страна\". Допълнителен аргумент за неговата полезност е и насъщната нужда да има най-близък сътрудник и съсед приятел, особено за действията на международното поле\", посочват евродепутатите.Евродепутатите заявяват също, че може да се разчита на тяхната подкрепа в политически план и че ще продължат да работят и подкрепят Република Македония в нейния път към пълноправно членство към ЕС и НАТО.Позсравителният адрес е подписан от: Андрей Ковачев, Андрей Новаков, Асим Адемов, Владимир Уручев, Ева Майдел, Емил Радев.", "date": "2017.08.09", "title": "Евродепутатите от ГЕРБ поздравиха братството на Бигорския манастир"}
{"url": "https://news.bg/crime/zatvoriha-okonchatelno-restorant-vav-varnenski-kurort.html", "text": "Областна дирекция по безопасност на храните (ОДБХ), град Варна заличи регистрацията на обект за обществено хранене след проверка в изпълнение на програмата за сътрудничество и институционално взаимодействие по Черноморието и създадения областен координационен център.Ресторантът в курортния комплекс \"Св. Св. Константин и Елена\" бил проверен в средата на юли и инспекторите от всички институции установили редица нарушения на нормативните изисквания.Служителите на ОДБХ връчват заповед за спиране работата на обекта от 14.07.2017 г. Представителят на собственика е отказал обектът да бъде запечатан чрез поставяне на удостоверителни знаци на ОДБХ.На 17 юли обаче въз основа на постъпило заявление за възстановяване дейността на обекта, е извършена проверка, при която е установено, че нарушенията са отстранени и е дадено позволение заведението да заработи отново.В периода след възстановяването на дейността в областната дирекция са представени копия на документи от служители на други институции, участвали в проверката на 14 юли, от които става ясно, че през периода на действие на заповедта за прекратяване на дейността ресторантът е продължил да търгува с храни.На основание събраните доказателства за извършване на търговия с храни в спрян от експлоатация обект ОДБХ Варна заличава регистрацията на заведението и с това категорично затваря заведението. За случая е уведомена и Районна прокуратура Варна.", "date": "2017.08.09", "title": "Затвориха окончателно ресторант във варненски курорт"}
{"url": "https://news.bg/world/pitat-glavchev-za-pryaka-avioliniya-sofiya-ohrid.html", "text": "Председателят на Народното събрание Димитър Главчев посети Охрид в рамките на двудневната си визита в Република Македония. Той се срещна с кмета на града Никола Бакрачески, съобщиха от парламента. На среща с неправителствена организация бе поставен въпроса за пряка въздушна връзка София-Охрид.Сред темите на разговора бяха подписаният преди дни договор за приятелство, добросъседство и сътрудничество между двете страни. Не бе подмината темата за предстоящите избори за местна власт в Република Македония, които ще се проведат на 15 октомври тази година. Единодушно бе мнението, че трябва се работи за задълбочаване на преките ни контакти във всички области.Охрид е известен със своите забележителни природни дадености и вие имате всички основания и възможности да продължите да развивате своя град като модерно и икономически стабилно средище, отбеляза Димитър Главчев.Стараем се да превърнем Охрид не само в привлекателен туристически и културен, но и в развит административен център на страната ни, заяви Никола Бакрачески.Председателят на парламента посети офиса на сдружението за Македоно-българско приятелство в град Охрид. Представителите на сдружението разказаха за първия по рода си двудневен фестивал на българската култура и фолклор, проведен преди месец в Охрид. Във фестивала са участвали над 300 певци и танцьори от цяла България.От сдружението поставиха въпроса за установяване на пряка въздушна линия София - Охрид. Той посети и манастирския комплекс \"Св. Наум\" край Охридското езеро.Председателят на Народното събрание Димитър Главчев се поклони и поднесе цветя на паметната плоча на загиналите български туристи при трагедията с кораба \"Илинден\" на 5 септември 2009 г.Малко по-късно Димитър Главчев посети и генералното консулство на България в Битоля и се запозна с неговата работа.Председателят на парламента Димитър Главчев почете паметта на воините, погребани в българското военно гробище в село Цапари, Битолско. Там почиват български воини, загинали по време на Първата световна война в боевете при Червената стена от връх Пелистер.Председателят на парламента се поклони пред гробовете на седем български офицери в двора на църквата \"Св. Георги\" в селото.", "date": "2017.08.09", "title": "Питат Главчев за пряка авиолиния София-Охрид"}
{"url": "https://news.bg/int-politics/tilarsan-zaracha-na-amerikantsite-da-spyat-spokoyno-prez-noshtta.html", "text": "Държавният секретар на САЩ Рекс Тилърсън не смята, че има , включително за американската територия Гуам. Тилърсън заяви пред репортери, след като отлетя от Малайзия за САЩ и спря за презареждане в Гуам, че \"американците трябва да спят спокойно през нощта\".По думите му те не би трябвало да се притесняват от \"тази конкретна реторика от последните няколко дни\". Той направи изявлението, след като американският президент Доналд Тръмп и Северна Корея си размениха заплахи за нападение. Припомняме, Доналд Тръмп заплаши КНДР с \"\".Според коментара на Тилърсън с тези думи американският президент е искал да изпрати силно послание към Северна Корея и то на \"език и стил, който Ким Чен-ун разбира\".Военният министър омаловажи спекулациите, че заплахите доближават САЩ към използване на военна сила и заяви, че нищо, което вижда или за което знае през последния ден, не променя съществено положението.Въпреки успокоителните думи на военния министър, американският президент Доналд Тръмп заяви, че ядреният арсенал на САЩ е \"по-мощен от всякога\", отправяйки по този начин ново предупреждение към Северна Корея.В \"Туитър\" Тлъмп написа, че първата му заповед като президент е била да се обнови и модернизира ядрения арсенал. \"Сега той е далеч по-силен и по-мощен от всякога\", пише Тръмп, добавяйки: \"Надяваме се никога да не използваме тази власт.\"ИТАРТ-ТАСС припомня, че на 27 януари, че на военния министър Джеймс Матис бе заръчано да направи оценка на ядрения потенциал на САЩ с оглед на съвременните заплахи. Според заповедта на Тръмп министърът трябва да инициира преоценка на ядрения потенциал, за да състоянието на ядрения потенциал на САЩ и дали той е в съответствие със заплахите на 21 век.", "date": "2017.08.09", "title": "Тилърсън заръча на американците да спят спокойно през нощта"}
{"url": "https://news.bg/society/v-burgaska-oblast-osiguriha-spasiteli-i-na-neohranyaemite-plazhove.html", "text": "Осигурени са спасители за плажовете, които бизнеса не пожела, но хората предпочитат, съобщават от областната управа в Бургас.До края на месец септември на плажовете \"Иракли\", \"Поморие- север\", \"Сарафово юг 1\", \"Алепу\" и \"Корал\" ще има частично обезпечена  водноспасителната дейност. Поставени ще бъдат два спасителни поста за \"Корал\" и по един за останалите плажни ивици.Три фирми са поели ангажимент да оборудват спасителни постове и да назначат спасители. Общата цена за петте плажа за два месеца възлиза в размер на близо 70 000 лв.За първи път от бургаската институция успяват да постигнат охрана на всички плажове, които са обявили в обществената поръчка за водноспасителна дейност.Договорите за осъществяване на водноспасяване вече са сключени, а относно коректното им изпълнение до дни от Областна администрация ще извършат проверки на място.Като прецедент се определя и участието на природозащитна организация в процедурата. \"Да запазим Корал\" ще бъде сдружението, което ще осигури спасителната дейност на едноименната плажна ивица.Спасителите на петте най-посещавани плажове, които нямат стопанин са вече по местата си.Това е само част от необходимите мерки за превенция от инциденти в морето, посетителите на плажовете трябва да бъдат отговорни към живота, изтъкват от областната управа на Черноморския град. \"Лятната еуфория ще бъде прекрасен зимен спомен само ако опазим здравето и живота си.\"- кометира областният управител Вълчо Чолаков.", "date": "2017.08.09", "title": "В Бургаска област осигуриха спасители и на неохраняемите плажове"}
{"url": "https://news.bg/world/oon-planira-evakuatsiyata-na-stotitsi-hilyadi-irakchani-predi-nastapvaneto-na-idil.html", "text": "Хуманитарна мисия подготвя евакуацията на стотици хиляди мирни жители от района на северен и северозападен Ирак в навечерието на настъпването на терористичната групировка \"Ислямска държава\", предава Асошейтед прес, позовавайки се на координатора на хуманитарната програма на ООН за Ирак Лиз Гранде.Сътрудници на хуманитарната мисия вече са се преместили в района, където се готви настъпателната операция. Евакуацията се планира в района на град Тал-Афар, близо до Мосул, град Ел-Хавидж и в провинция Анбар.Гранде допълни, че хуманитарната криза в Мосул все още не е преодоляна. Според нея, около 700 хил. жители на Мосул са принудени да напуснат домовете си. Числото на принудените да се преселят от цялата страна достига до 3,3 млн. Души.По-рано от ООН съобщиха, че поддържането на жителите на иракския град Мосул, които остават извън града след освобождаването му от бойците на ИДИЛ, може да изисква $450 млн. Представители на хуманитарната агенция на ООН оцениха плана на хуманитарната реакция на Ирак на $985 млн. годишно. След изявление на премиера на Ирак за освобождаване на Мосул в ООН съобщиха, че връщането на жителите в града няма да бъде в близките месеци.", "date": "2017.08.09", "title": "ООН планира евакуацията на стотици хиляди иракчани преди настъпването на ИДИЛ"}
{"url": "https://news.bg/crime/osazhdan-sluzhitel-na-nso-hvanat-da-shofira-drogiran.html", "text": "Заловиха служител на Националната служба за охрана (НСО) да шофира под влияние на наркотици. Той се е споразумял за условна присъда от 6 месеца затвор с 3-годишен изпитателен срок, съобщи \"Правен свят\".Споразумението е било одобрено от състав на Софийския военен съд с председател полк. Юлиян Банков. От съдебния акт става ясно, че на 14 февруари т.г. след обяд младши сержантът от НСО шофирал лек автомобил и бил спрян за проверка. Дрегерът отчел, че мъжът е употребил амфетамин и фенобарбитал.Според Наказателния кодекс за шофиране след употреба на наркотици се предвижда от 1 до 3 години затвор и от 500 до 1500 лева глоба. Споразумението по делото било внесено с предложение за налагане на пробация с 8 месеца поправителен труд за осъдения и отнемане на шофьорската книжка за 6 месеца.По време на съдебно заседание прокуратурата е поискала промяна, като подчертала, че са налице основанията за налагане на наказание под минимума от една година затвор. Това става при изключителни или многобройни смекчаващи вината обстоятелства.Наказанието затвор може да се замени с пробация, когато за престъплението не е предвиден най-нисък праг на срока за лишаване от свобода. В случая той е една година и затова споразумението е било за условна присъда, а не за пробация.В съдебния акт пише, че заловеният да шофира дрогиран служител на НСО е бил осъждан. Задължително условие за постъпване на работа в НСО е кандидатите да не са осъждани за умишлено престъпление от общ характер, независимо дали са реабилитирани, или освободени от наказателна отговорност, както и да не са обвиняеми или подсъдими.Отделно от това младши сержантът от НСО имал и многобройни наказания за нарушения на Закона за движение по пътищата. Именно заради това прокуратурата предложила и защитата се съгласила, срокът за отнемане на шофьорската книжка да бъде увеличен на 8 месеца. За сметка на осъдения са и разноските по делото от 637 лева. Определението на съда, с което е одобрено споразумението, е окончателно.От юридическото издание уточняват, че за случая с хванатия да шофира след употреба на наркотици служител не са съобщавали нито от МВР, нито от прокуратурата или от НСО. През годините имаше няколко инцидента с НСО, свързани най-вече с поведението на служителите при движение в кортежи.", "date": "2017.08.09", "title": "Осъждан служител на НСО хванат да шофира дрогиран"}
{"url": "https://news.bg/crime/klon-padna-i-ubi-mazh-v-sofiya.html", "text": "Клон падна и уби на място мъж в София, съобщи Нова телевизия. Инцидентът стана край булевард \"Цариградско шосе\". От началото на месеца това е третият инцидент с паднали дървета и клони в столицата.38-годишният мъж е починал на територията на частен обект в София. Той е товарил камион в частен обект. Инцидентът е станал към 16:20 часа.", "date": "2017.08.09", "title": "Клон падна и уби мъж в София"}
{"url": "https://news.bg/world/naznachiha-dve-zheni-vitseprezidenti-v-iran.html", "text": "Иранският президент Хасан Рухани назначи две жени за вицепрезиденти съобщава \"Агенция Франс Прес\".Масомех Ебтекар, позната в международен план с ролята си на говорител в САЩ по време на кризата с опозицията от 1980 г., бе назначена за вицепрезидент, отговарящ за женските дела. Преди това Ебтекар отговаряше околната среда в офиса на Рухани.Лая Джонейди е назначена за вицепрезидент по правните въпроси, а друга жена, Шахиндокт Моулаверди, е обявена за специален съветник по правата на гражданите.Рохани, който имаше три жени вицепрезиденти по времето на предишния си мандат, все още има няколко високи позиции за запълване и не е ясно дали някоя от тях няма да отиде отново при жена.Липсата на жени сред новите министри на Рохани, обявена във вторник, беше силно критикувана от реформистките му съюзници, които твърдяха, че той се е поддал на религиозен натиск.Рохани, който е умерено религиозен, се се бори за победата срещу Ебрахим Райси с подкрепата на реформаторите. Предизборните обещания на Рохани бяха подобряването на гражданските свободи и възстановяването на връзките със Запада.", "date": "2017.08.09", "title": "Назначиха две жени вицепрезиденти в Иран"}
{"url": "https://news.bg/politics/gerb-obviniha-sotsialistite-che-si-izmislyat-skandali.html", "text": "Част от детска градина в Перник ще бъде ремонтирана и в него ще се обучават още деца. За процедурата са гласували и общински съветници от БСП, трима от тях с \"въздържал се\". Това се описва в декларация на ГЕРБ.Повод за декларацията на ГЕРБ е поисканата от БСП оставка на кмета на Перник Вяра Церовска. От БСП никога не са виждали положителните неща, които се случват в българските градове и села, благодарение на ГЕРБ, пише в декларацията. \"Измисленият скандал с детската градина в Перник е типичен пример за наглостта на БСП. Години наред от 1998 г. крилото в детското заведение в града пустее. През всичките тези години до 2015 общината се управлява от БСП и не е направено нищо за ремонта и пускането на крилото в експлоатация\", обясняват от ГЕРБ.", "date": "2017.08.09", "title": "ГЕРБ обвиниха социалистите, че си измислят скандали"}
{"url": "https://news.bg/politics/ulesnyavat-predostavyaneto-na-kadastralni-uslugi.html", "text": "Облекчават процедурата за предоставяне на документи в службата по кадастъра с публикуван от Министерството на регионалното развитие и благоустройството проект на Наредба за изменение и допълнение на Наредба № РД-02-20-4 от 2016 г. за предоставяне на услуги от кадастралната карта и кадастралните регистри.Според проекта, службите по геодезия, картография и кадастър да не могат да изискват от заявители предоставяне на документи, за които има създадени регистри на държавната администрация или с тях се удостоверяват обстоятелства, които се съдържат в база данни на държавната администрация.Само ако службата по геодезия, картография и кадастър не може да намери необходимите ѝ данни, тя ще изисква от заявителя да предостави информация, необходима за идентифициране на данните или документите в регистрите на държавната администрация.Ще бъде облекчен и режимът за вписване на лицата, правоспособни да извършват дейности по кадастъра. За целта е изготвен проект на Наредба за изменение и допълнение на Наредба № 3 от 16 февруари 2001 г. за водене и съхраняване на регистъра на лицата, правоспособни да извършват дейности по кадастъра.С промените отпада изискването лицата, които желаят да бъдат вписани в регистъра, да прилагат към заявлението за вписване документи, които могат да бъдат получени чрез достъп до регистри на държавната администрация.За физическите лица и за еднолични търговци, се въвежда алтернативна възможност. Те вместо свидетелство за съдимост на хартиен носител, ще предоставят код на електронното свидетелство за съдимост.За едноличните търговци и за юридическите лица, отпада изискването да предоставят удостоверение за актуално състояние от Търговския регистър, актуално удостоверение за данъчна регистрация, документ за регистрация в БУЛСТАТ и съдебно решение за регистрация на юридическото лице, с предмет на дейност съгласно чл. 17, ал. 1, т. 2 Закона за кадастъра и имотния регистър.С промените от гражданите ще си изискват само документи, които не се съдържат в регистри на държавната администрация или поради обективни причини не могат да бъдат получени по служебен път.За привеждане в съответствие на текстовете на наредбата с актуалните наименования на Агенцията по геодезия, картография и кадастър и на регионалните й служби, старите наименования са актуализирани, т.е. отпадат имената като \"Агенция по кадастъра\", \"Агенцията по кадастъра\", \"службата по кадастъра\", \"служба по кадастъра\".С промените понятието \"молба\" също отпада и се заменя със \"заявление\".Предложените промени в нормативната уредба са част от приоритетите на правителството за намаляване на административната и регулаторната тежест върху гражданите и бизнеса.Проектите на наредбите могат да бъдат намерени на интернет страницата на МРРБ в секцията \"Проекти на нормативни актове\" и на Портала за обществени консултации.Това е част от идеята на кабинета за намаляване на административната тежест върху гражданите.", "date": "2017.08.09", "title": "Улесняват предоставянето на кадастрални услуги"}
{"url": "https://news.bg/politics/podgotvyat-treta-ikonomicheska-komisiya-balgariya-katar.html", "text": "Заместник министър-председателят по правосъдната реформа и министър на външните работи Екатерина Захариева прие държавния министър на външните работи на Катар Султан Бин Саад Ал-Мурейхи. Той е на работно посещение в София в рамките на обиколка на Балканите, съобщиха от Външно министерство.Захариева и Ал-Мурейхи обсъдиха двустранните отношения и ситуацията в Залива. Българският външен министър увери своя катарски колега, че България подкрепя решаването на кризата чрез диалог по пътя на дипломацията.\"Гледаме с надежда на посредническата мисия на Кувейт, която се ползва с широка международна подкрепа и е израз на усилията за преодоляване на разногласията в рамките на Съвета за сътрудничество на арабските държави от Залива\", добави Захариева.\"Ние сме на визита в приятелска държава. Признателни сме за ясната позиция на България, изразена от българския министър-председател Бойко Борисов\", заяви държавният министър на Катар.Вицепремиерът и държавният министър обсъдиха подготовката на планираната за ноември т.г. визита на емира на Катар шейх Тамим Бин Хамад Ал-Тани в България.Емирът-син шейх Тамим Бин Хамад Ал-Тани пое властта от баща си шейх Хамад Бин Халифа Ал-Тани през 2013 г. и досега не е посещавал страната ни. Министър Захариева припомни, че Емирът-баща е бил в София два пъти през 2009 г. Тя изтъкна, че планираната визита показва приемствеността и готовността за запазване на активния политически диалог между двете държави, но и възможността за осъществяване на конкретни икономически проекти.По време на срещата беше обсъдена и възможността паралелно с визитата на Емира да бъде проведена и третата сесия на междуправителствена комисия за икономическо и техническо сътрудничество между България и Катар.В Доха, където все още няма постоянна делегация на Европейския съюз и няма посолство на Естония, България пое местното председателство на ЕС от 1 юли. \"Това означава, че България една година ще председателства Европейския съюз в Катар. Нека използваме този период за задълбочаване на връзките между Катар и Съюза\", изтъкна вицепремиерът Захариева.Министър Захариева и държавният министър Ал-Мурейхи обсъдиха и предизвикателствата в сферата на сигурността, борбата с тероризма и енергийната сигурност.", "date": "2017.08.09", "title": "Подготвят трета икономическа комисия България-Катар"}
{"url": "https://news.bg/crime/vse-po-chesto-kamionite-i-avtobusite-narushavat-pravilata.html", "text": "Сравнителен анализ след извършената проверка на 5842 камиона и автобуса у нас в рамките на операция за засилен контрол, организирана от TISPOL, показва повишаване на нарушенията.Превозните средства по-често се движат с превишена скорост и се наблюдава ръст при неправилното използване на тахографи в товарните автомобили. Проверките установяват, че шофьорите често не поставят и предпазни колани.Акцията за засилен контрол над водачите на товарни автомобили и автобуси се проведе между 24 и 30 юли. Проверените товарни автомобили в хода на акцията са общо 4683, февруарската акция пък провери 5615.От проверените юли товарни автомобили 4067 са били с българска регистрация и 616 с чужда. Установени са общо 1584 нарушения. На 23 от проверените моторни превозни средства е наложена забрана да продължат движението си. Проверените през посочения период автобуси са 1159 , а от тях 1062 са с българска регистрация и 97 с чужда. Установените нарушения са общо 188.", "date": "2017.08.09", "title": "Все по-често камионите и автобусите нарушават правилата"}
{"url": "https://news.bg/regions/postradalata-ot-malniya-zhena-e-v-stabilno-sastoyanie.html", "text": "Жената, която пострада след като мълния удари дома ѝ в Добринище, е в стабилно състояние.Жената още вчера беше контактна. За сега тя ще остане в болницата в Разлог за лечение, съобщи bTV.Припомняме, вчера, 8 август, мълния удари къща в Добринище, област Благоевград. Вследствие на бедствието пострада жена, живееща в къщата. Тя беше транспортирана в болницата в Разлог с изгаряния по тялото.Пораженията по къщата на пострадалата са сериозни. В дома са били избити всички врати и прозорци. Вторият етаж на къщата буквално се е повдигнал от удара на мълнията, а стълбите, водещи към таванското помещение на постройката, са извадени от основите си. Покривът на къщата е напълно унищожен.Община Банско е заявила, че ще помогне на собствениците на къщата за възстановяването на пораженията. Близките на пострадалата 69-годишна Мария са в шок.Стана ясно и че голяма част от къщите в Добринище нямат гръмоотводи. Къщата на Мария също не е имала съоръжение за мълниезащита.По информация на Нова телевизия в Добринище с гръмоотводи са снабдени само обществените сгради и хотели, а жителите на града разчитали единствено на късмет да не ги удари мълния.Местните жители твърдят, че не си спомнят за предишен случай, в който светкавица да е падала върху къщи. Според тях не е нужно от подобно обезопасяване. Въпреки това кметът на Добринище е настоял гръмоотвод да бъде монтиран на всеки дом в града.", "date": "2017.08.09", "title": "Пострадалата от мълния жена е в стабилно състояние"}
{"url": "https://news.bg/crime/heroin-za-1-2-mln-lv-nameriha-v-kufar-na-letishte-sofiya.html", "text": "5,2 кг. хероин задържаха митнически служители от отдел \"Борба с наркотрафика\" в митница аерогара \"София\".Задържаният хероин се оценява на около 500 000 лева, а на нелегалния пазар стойността на подобно количество надминава 1,2 млн. лв.Наркотикът открит в багажа на пътник, пътуващ от София за Мадрид. Багажът е регистриран по надлежния ред, а пътникът е български гражданин. Той е задържан с постоянна мярка за неотклонение \"задържане под стража\". Повдигнато му е обвинение за опит за контрабанда - престъпление по чл. 242, ал. 2 пр. 1 вр. ал. 1,вр. чл. 18 ал. 1 от НК.По случая е образувано досъдебно производство по описа на митница Аерогара \"София\", като разследването е под ръководството на Софийска градска прокуратура.", "date": "2017.08.09", "title": "Хероин за 1.2 млн.лв. намериха в куфар на летище \"София\""}
{"url": "https://news.bg/world/odinga-tvardi-za-masovi-izmami-na-izborite-v-keniya.html", "text": "Президентът Ухуру Кениата получи вота на избиратели, след края на изборите в Кения днес. Опозиционният лидер Райла Одинга заявява, че хакери са разбили компютърните системи на избирателната комисия, което е довело до масови измами, съобщава Ройтерс.Избирателната комисия заяви, че процесът на гласуване е свободен и справедлив и разследва дали компютърна система е била хакната или не.Коментарите на Одинга предизвикват безпокойство за резултатите в Кения, която е водещата икономика в Източна Африка и регионален център. Говорейки на пресконференция, Одинга призова привържениците си да останат спокойни, но добави: \"Аз не контролирам хората\". Неговият заместник Калонзо Мусиока също призова за спокойствие, но заяви, че опозицията може да призове за неуточнени \"действия\" на по-късна дата.Сайтът на избирателната комисия постави Кениата начело. Той има 55,1 процента от гласовете, преброени са 44 процента за Одинга - марж от близо 1,4 милиона гласа, при повече от 80 процента от избирателните секции.Одинга публикува на Туитър своя собствена оценка, като заявява, че има 8,1 милиона гласа срещу 7,2 милиона за Кениата.Местните наблюдатели на изборите твърдят, че паралелното им преброяване не е приклчючило, както и самото гласуване, така че не са в състояние да подкрепят или опровергаят твърденията на Одинга. Мисията на ЕС за наблюдение на изборите отказа да коментира. ", "date": "2017.08.09", "title": "Одинга твърди за масови измами на изборите в Кения"}
{"url": "https://news.bg/int-economics/ruskite-turoperatori-osporvat-informatsiya-za-virus-v-turskite-kurorti.html", "text": "Туроператорите в Русия оспорват информация за масов отлив на техни туристи от Турция заради епидемия от вируса Коксаки. Информацията съобщи \"Интерфакс\", позовавайки се на прессекретаря на Руския съюз на туристическата индустрия Ирина Тюрина.\"Епидемиологичната ситуация на турските курорти остава нормална. Разпространената информация , че наши туристи \"масово напускат\" хотелите заради вируса Коксаки, не отговаря на действителността. Нито туроператорите, нито застрахователните компании потвърдиха, че се срещат с увеличено количество на туристи, които се връщат заради вируса\", заяви Тюрина.Изпълнителният директор на една от застрахователните компании на Русия - Юлия Алчеева разказа, че съобщенията за заразяване с вируса Коксаки в турски хотели се появяват регуларно, всяко лято. \"От 3 хил. заявления в наши компании само 80 са заради вируса Коксаки. Не бива да се говори за повишена опасност. Като застрахователи сега повече ни вълнува ротавирус, който бушува на руското крайбрежие на Черно море. Всички инфекциозни отделения в Сочи и в Абхазия са запълнени\", допълни Алчеева.По думите на PR-директора на туроператорска фирма Ларисы Ахановой има случаи на заболявания в различни хотели, но те са единични и не повишават средностатистическото ниво, характерно за август. Тя заяви, че има епидемия, когато числото на заболеваемост е 10% от всички почиващи. Към момента няма данни за безпокойство.В една от компаниите имало случаи на заболявания, но туристите не са търсили туроператора да ги премести в друг хотел или да прекъсне почивката.В турския център на една от застрахователните компании за юни и за юли са регистрирани десет случая на заболявания от . По думите на зам.-началника на компанията, лекари в основните туристически региони - Белек, Кемер, Алания, Сид са съобщили за единични случаи с подобна диагноза.\"Няма епидемия. Ако имаше, от турското министерство на здравеопазването щяха да предложат профилактични мерки и да обявят карантина\", уточняват от застрахователната компания.Коксаки е ентеровирус, който се предава по воден, контактно-битов и въздушно-капков път. Обичайно заболяването се проявява с появяването на висока температура, обща интоксикация, нарушаване на работата на червата, диария, обрив по дланите, стъпалата и лигавицата на устната кухина. Заболяването продължава 7-10 дни.При появяване на първите симптоми е необходима консултация с лекар. Вирусът е причинител на инфекции при децата. Най-възприемчиви към болестта са децата от предучилищна и училищна възраст.", "date": "2017.08.09", "title": "Руските туроператори оспорват информация за вирус в турските курорти"}
{"url": "https://news.bg/bulgaria/sabiraneto-na-zelen-hayver-mozhe-da-vi-vkara-v-trafika-na-hora.html", "text": "За първите 6 месеца на 2017 г. в комисията за борба с трафика на хора са постъпили 14 сигнала за потенциални жертви на трафик с цел трудова експлоатация. За 2016г. сигналите са 43. Според данни на ВКП за миналата година от общо 447 жертви на трафик, 31 са пострадали от трафик с цел трудова експлоатация. Това стана ясно от пресконференция, посветена на Националната кампания за превенция на трафик на хора и трудова експлоатация на българи в чужбина.Никола Кондев, координатор на \"Програма за превенция на трафика на хора и за индентифициране, защита, подкрепа, реинтеграция на жертвите на трафик\", посочи, че приходите в световен мащаб от трафика на хора с цел трудова експлоатация Европол оценява на 3,5 милиарда евро годишно.Кампанията на фондация \"Асоциация Анимус\" се провежда за трета поредна година. Надя Кожухарова, координатор на проекта, сподели, че през първата година са разпространили плакати с гнили плодове, които да насочат вниманието на хората да внимават с обяви, които са за бране на плодове в чужбина. Втората година от фондацията също използват плакати, но този път на тях са изобразени плодове в капани, а за слоган са използвали \"Работата в чужбина може да се окаже капан\".Тази година обаче от \"Анимус\" решават да направят социален експеримент. От фондацията са разлепили на ключови места в столицата обява за събиране на зелен хайвер в Дания. \"Обявата\" била много атрактивна - заплащането е било високо, условията на живот са били привлекателни, но тя съдържала в себе си всички белези на измамата.Около 150 души са се подвели и са отговорили на обявата. Тогава от \"Анимус\" са им изпратили обратен e-mail, посочващ нередностите, за които трябва да внимават. Някои от \"хваналите се на въдицата\" са им отговорили, че са имали съмнения , но въпреки това са откликнали на обявата.Най-често жертвите на този тип трафик са от Северозападна и Североизточна България, допълниха от \"Анимус\". Те съветват при такъв проблем жертвите да се обърнат към властите, а ако са в изолация, да позвънят на горещия им телефон. Често експлоататорите задържали работниците си с обещания, че \"ще им платят другата седмица\" или че не са покрили изискванията и за това ще им платят по-малко.По думите на Кожухарова, жертвите често си мислят, че ако напуснат няма да си получат парите. Друг начин да бъдат задържани е вземането на лични документи, посочи още Кожухарова.Стефан Ралчев, главен експерт в Националната комисия за борба с трафика на хора, посъветва хората, които търсят работа в чужбина, винаги да подписват договор за трудови взаимоотношения, да проверяват фирмите - посредници, а при заминаване винаги да проверявят къде е най-близкото българско консулство.", "date": "2017.08.09", "title": "Събирането на зелен хайвер може да ви вкара в трафика на хора"}
{"url": "https://news.bg/world/trima-balgari-v-aresta-za-nelegalen-vnos-na-benzin-i-alkohol-v-gartsiya.html", "text": "Властите в Гърция арестуваха трима българи само за няколко часа.Арестите са станали след ГКПП \"Кулата - Промахон\". Българите били хванати в нелегален внос на акцизни стоки, съобщава БНР.В личните автомобили на арестуваните ни сънародници служителите на гръцката икономическа полиция открили туби с бензин и по 20 литра алкохол.На българите е наложена глоба. Автомобилите им са конфискувани.Проверките в Гърция се извършват денонощно.Припомняме, съгласно правото на ЕС хората, пътуващи от една държава от ЕС в друга страна членка, имат право да пренасят акцизни стоки за лична употреба, а не за препродаване. Документ за произход и платен акциз на стоките не се изисква, ако те са в допустимите количества. Ето и допустимите количества:Ако при пътуване носите със себе си алкохол и тютюневи изделия в рамките на разрешеното за лична употреба, няма да се наложи да плащате акциз в страната от ЕС, в която отивате.Страните от ЕС обаче могат да ограничават броя цигари, внасяни от други държави членки, които все още не прилагат минималния акциз. Този брой не може да бъде по-нисък от 300 цигари.Други събития в южната ни съседка също предизвикаха вниманието на гръцките власти. Беше анулиран търга за втора каса за пътна такса по пътя Промахон - Солун. Търгът беше провален заради стачка.Припомняме, с протестните си действия служителите в магистралната компания \"Егнатия одос\" вече принудиха правителството да преустанови търга за каси при Стримонико, в близост до Серес. В района беше предвидено двойна по-голяма пътна такса. Правителството се е отказало и от въвеждането на тол такса при Кавала.", "date": "2017.08.09", "title": "Трима българи в ареста за нелегален внос на бензин и алкохол в Гърция"}
{"url": "https://news.bg/regions/bsp-sofiya-parite-na-sofiyantsi-iztichat-za-remonti-na-remontite.html", "text": "От БСП-София коментират вчерашния скоротечен ремонт на обновения столичен бул. \"Черни връх\", който пострада от летния дъжд предната вечер.\"През 2016 година булевардът беше ремонтиран. Обектът беше обявен като мащабен и обхващащ реконструкцията на канализация, водопроводи и инженерна мрежа. Само няколко месеца, след като беше завършен, това грандиозно съоръжение беше компрометирано - и под земята и над земята\", пишат от БСП-София.Столичните социалисти изразяват тревога от контрола върху качеството на ремонтите в София и от прилагането на санкции на изпълнителите при възникването на дефекти. \"Логичен е въпросът за чия сметка се извършват ремонтите на ремонтите в София и дали столичният данъкоплатец не плаща два или повече пъти за едно и също нещо, само защото се прави и поправя по няколко пъти\", питат от БСП-София.Те привежда думите на кмета Йорданка Фандъкова, че в случая с бул. \"Черни връх\" щетите ще бъдат отстранени за сметка на изпълнителя на обекта.След броени дни, на 11-и август, ще започне преасфалтиране на \"Орлов мост\". То ще струва на Столична община 250 000 лева, защото настилката се била нагънала. Точно преди 10 години беше направен ремонт на същото място и дефектите му много скоро лъснаха - надигнаха се вълни и хората спонтанно го нарекоха \"Цариградско море\", припомнят столичните социалисти.Тогавашният кмет на София Бойко Борисов гръмко обяви, че има 10-годишна гаранция за качеството на извършените дейности и всичко ще бъде наред. Толкова наред, че веднага щом изтече тя Столична община ще бръкне в джоба на данъкоплатците за нов ремонт, пишат от Левицата. Според тях става дума за управленска немощ и цинично безхаберие или целенасочени действия и бездействия в полза на фирми-изпълнители, близки до управляващите от ГЕРБ.", "date": "2017.08.09", "title": "БСП - София: Парите на софиянци изтичат за ремонти на ремонтите"}
{"url": "https://news.bg/world/germaniya-nastoyava-kitay-i-rusiya-da-usmiryat-severna-koreya.html", "text": "Германия призова днес Китай и Русия да разубедят Пхенян да не предприема политики, които да доведат до военна ескалация на Корейския полуостров, след като Северна Корея заяви, че обмисля ракетна атака срещу Гуам, съобщава Ройтерс.\"Целта на германското правителство е да избегне по-нататъшна военна ескалация и да уреди спокойствието в Северния Тих океан\", заяви говорителката на правителството Улрике Демер.\"Китай и Русия имат особена отговорност да направят всичко възможно, за да разубедят Северна Корея от пътя на ескалация\", добави тя.По-рано Северна Корея заяви, че обмисля нападение с ракети на територията на Гуам, след като президентът на САЩ Доналд Тръмп каза, че всяка заплаха за страната му ще бъде посрещната с \"пожар и ярост\".", "date": "2017.08.09", "title": "Германия настоява Китай и Русия да усмирят Северна Корея"}
{"url": "https://news.bg/crime/izbraha-nov-kontsesioner-na-plazh-burgas-sever.html", "text": "Правителството определи фирмата \"Палм Инвест\" ЕООД за концесионер на морския плаж \"Бургас-север\", съобщава БНТ.След проведения конкурс стана ясно, че \"Палм Инвест\" ще стопанисва бургаския плаж в следващите 20 години, считано от 1 януари 2018 г.Концесионерът ще има ангажимента да инвестира по 90 000 лв. за всяка година от срока на договора. Инвестициите ще са за организация на целогодишно санитарно-хигиенно поддържане на морския плаж и за стратегия за развитие и популяризация, включително спортно-развлекателна и друга дейност.Ползването на на чадър на плажа е от 0,01 лв. /без ДДС/, същата е и цената за шезлонг в платената зона на морския плаж.Размерът на концесионното плащане за всяка година от срока на концесията е определен Съгласно приетата от Министерския съвет Методика.", "date": "2017.08.09", "title": "Избраха нов концесионер на плаж Бургас -север"}
{"url": "https://news.bg/world/severna-koreya-osvobodi-osadeniya-na-dozhivoten-zatvor-kanadski-pastor.html", "text": "Северна Корея е освободи канадски пастор, излежаващ доживотна присъда, съобщи официалната информационна агенция KCNA, цитирана от Ройтерс.\"Рим Хион Су, цивилен канадски гражданин, е освободен по здравословни причини според решението на Централния съд на КНДР на 9 август 2017 г. от хуманитарна гледна точка\", съобщава агенцията.Известен също като Хиеон Соо Лим, той е бил служил в една от най-големите църкви в Канада, той бе осъден на каторга до живот през декември 2015 г. за това, което според Северна Корея е опит за сваляне на режима.", "date": "2017.08.09", "title": "Северна Корея освободи осъдения на доживотен затвор канадски пастор"}
{"url": "https://news.bg/regions/spasiha-shtraus-padnal-v-yazovir-sled-burya.html", "text": "Старозагорският зоопарк се сдоби с нов обитател, съобщиха от зоологическата градина в града на липите. След спасителна акция в микроязовир край село Момино село, община Раковски, седемгодишният щраус Иван вече споделя клетка с ламите. Той бе изваден от водоема.Бурята съборила клони и дървета, които разрушили заграждението, в което птицата била отглеждана. Озовала се на свобода, подплашена от мълниите и бурята, силно дезориентирана, тя попаднала в близкия водоем. Въпреки усилията щраусът не успял да излезе на собствен ход и се наложила спасителна операция за живота му.Щраусът престоял близо 24 часа в студените води. Въпреки жегите бил с хипотермия, разказа директорът на зоопарка доц. д-р Радослав Михайлов, който провежда спасителната акция заедно със собственика на екзотичното животно.Земеделецът Рангел Матански решил да дари животното на старозагорския зоопарк през септември, но разигралите се събития го принудили да стори това по-рано. Никой не се решил да помогне на близо 100-килограмовата птицата, затова се наложило да дойде екип от Стара Загора.Щраусът бил на края на силите си. Неговите спасители бързали да го извадят от водите. Сега едрата птица се чувства отлично сред останалите обитатели на зоопарка, твърди д-р Михайлов. След като се адаптира към условията, ще бъде направен опит да сподели клетката на другия мъжки щраус - 14-годишният Питър.В старозагорската зоологическа градина в момента живеят над 400 животни. Тя е една от най-красивите в страната, разположена в естствена среда, в живописна местност на старозагорския парк \"М.М. Кусев\".", "date": "2017.08.09", "title": "Спасиха щраус, паднал в язовир след буря"}
{"url": "https://news.bg/politics/blagodarim-s-prezidentski-orden-za-podkrepata-na-daniya.html", "text": "Президентът Румен Радев удостои посланика на Кралство Дания Кристиан Кьонигсфелдт с орден \"Мадарски конник\" първа степен.Дипломатът получи висшето държавно отличие за неговите особено големи заслуги за укрепването и развитието на двустранните отношения между двете страни.В речта си президентът Румен Радев, че двете страни България и Дания са съюзници и партньори в рамките на ЕС и НАТО и заедно обсъждаме и решаваме въпроси от взаимен интерес, най-вече касаещи бъдещето на Европа, сигурността, стабилността, икономическото развитие, просперитета на нашите граждани.\"Ще разчитаме на подкрепата на Кралство Дания във връзка с подготовката и успешното провеждане на председателството на Съвета на ЕС, което за нас имаме тази чест ще се провежда в едни динамични времена, наситени с много вътрешни и външни предизвикателства\", посочи Радев.В словото си той благодари на Кралство Дания за подкрепата за присъединяването на България към Шенгенското пространство. По думите на Радев това е единственият начин България да бъде истински, ефективен защитник на външните граници на ЕС. Президентът оцени високо датската подкрепа по операциите по мисията Фронтекс на териотрията на България. Румен Радев отчете като приносен момент в изпълнения от датския посланик мандат сериозен ръст в търговско-икономически обмен и сътрудничество. У нас вече има над 70 датски фирми, както и значителен ръст на туристите и ръст на българските студенти в кралство Дания.От своя страна датският посланик Кьонигсфелдт заяви, че за него е голяма чест и изтъкна, че също го приемам като признание за работата му през изминалите три години. По думите му Дания и България са членки на ЕС, НАТО, нашите двустранни отношения не се натъкват на проблеми, но има възможност за разширяване и подобряване на двустранните търговски, икономически и културни отношения.Той сподели, че със съпругата му са били очаровани от топлото гостоприемство, безграничната щедрост и невероятното приятелство на българския народ. \"Тези преживявания оставят дълбоки спомени. България доказва, че не е необходимо една държава да бъде голяма, за да бъде велика\", каза още посланикът на Дания у нас.", "date": "2017.08.09", "title": "Благодарим с президентски орден за подкрепата на Дания"}
{"url": "https://news.bg/disasters/nyama-postradali-balgari-ot-zemetresenieto-kitay.html", "text": "В посолството на България в Пекин няма постъпила информация за загинали или пострадали българи в при земетресението в югозападната част на китайската провинция Съчуан от 8 август.Службата за външни връзки на провинция Съчуан е съобщила, че пострадалите трима чужденци са от Италия, Канада и Франция.Българската дипломатическа мисия в Пекин следи развитието на ситуацията и поддържа постоянен контакт с местните власти.Припомняме, че силни трусове удариха Китай. Китайските власти разкриха, че около стотина туристи са блокирани в популярен обект с природни забележителности. Няколко часа по-късно второ . Равносметката от трусовете е 19 загинали, 247 ранени - 40 от които сериозно, е равносметката от силния трус в Китай към момента.", "date": "2017.08.09", "title": "Няма пострадали българи от земетресението Китай"}
{"url": "https://news.bg/politics/vsyako-razklashtane-v-darzhavata-ray-za-kontrabandata-razmishlyava-borisov.html", "text": "Преизпълнение на данъчно-осигурителните приходи през първото полугодие на 2017 година отчете финансовият министър Кирил Ананиев по време на редовното заседание на кабинета \"Борисов-3\".В отговор на изявлението на финансовия министър премиерът Бойко Борисов заяви, че резултатите идват в момент на стабилност. Когато координираме действията на всички приходни агенции, службите, прокуратурата, органите, които се занимават със събирането на парите в бюджета, идват и резултатите. Не го казвам с упрек. Просто всяко разклащане в държавата става рай за контрабандата, заяви Борисов.По време на обсъждане на Доклада за касовото изпълнение на държавния бюджет и на основните показатели на консолидираната фискална програма за първото полугодие на 2017 г. бе отчетено преизпълнение с близо милиард и петдесет милиона спрямо същия период на предходната година.Това е около 7,8% ръст спрямо същия период на 2016 година, отчете Ананиев. Преизпълнението на приходите над разходите или това е т. нар. излишък, към месец юли вече стига 2% от БВП или около 2 милиарда лева. Надяваме се, че с мерките, които предприемаме, този процес ще продължи до края на годината, каза той.На първо място, това са макроикономическите фактори, свързани с растежа, с подобрената икономическа среда, с намаляване на безработицата, съответно увеличаване на заетостта, с мерките, които се предприемат от абсолютно всички структури на държавата, свързани с подобряване събираемостта, разкриване на укриване на данъци и т. н., заяви финансовият министър.Отчитаме едно добро изпълнение и към полугодието, и към 31 юли с първоначални данни от месец август, които потвърждават добрата работа на приходните агенции и на всички органи, които са ангажирани с подобряване събираемостта на приходите, каза Ананиев.Той отчете и проблеми в изпълнението на разходната част. Едната причина е сезонността на разходите. Другата причина - харчовете, свързани с усвояването на европейските средства. Ананиев припомни, че все още сме в първата половина на програмния период, но се надява, че по време на втората половина на годината ще има подобрение.Премиерът Борисов бе категоричен, че продължаваме със същите темпове, защото доста пари трябват за всички ресори. Действително, като погледнеш близо 2 милиарда излишък, си задаваш въпроса: \"Защо не ги раздадете\", каза премиерът и побърза да отговори: \"Това са пари, които чакаме\".Той припомни, че страната ни трябва да има готовност да съфинансира европейските проекти. Знаете, че има периоди, в които докато се работи, не се разплаща, но като дойде време да се плати, трябва да имаме готовите пари. За това става въпрос, каза Борисов.Премиерът обясни, че във Варна, ако не се отвори транзитен коридор и особено път към пристанищата за тежките автомобили, градът ще функционира трудно. Трафикът е такъв, особено през тези три-четири месеца, обясни Борисов.В същото време само за последния месец имаме десет IT компании, които отиват там. Знаете, нискотарифните компании направиха целогодишни полети от и до Варна. Не е необходимо да се концентрира всичко в София или в Пловдив, каза Борисов по повод информацията от тази седмица, че се подготвят производствени проекти за някои градове, на първо място - в Северна България. \"С Горанов съм говорил. Даже те имат готовност още в събота да започне изпълнението на този проект\", допълни Борисов.", "date": "2017.08.09", "title": "Всяко разклащане в държавата - рай за контрабандата, размишлява Борисов"}
{"url": "https://news.bg/world/arestuvaha-mazh-za-atakata-sreshtu-frenski-voynitsi.html", "text": "Френските сили за сигурност простреляха и арестуваха лице, заподозряно, че е извършило нападението срещу група военнослужещи в предградията на столицата Париж, предава AFP.По данни на някои издания обаче лицето е било ранено по време на задържането. Неофициално информацията е за възникнала престрелка. Няма потвърждение още от полициятаЗадържаният е мъж между 30 и 40 години.Той е бил задържан на магистрала и в същия автомобил, с който е извършена .Припомняме, тази сутрин около 8.15 часа местно време автомобил се вряза в група френски военнослужещи, които се бяха запътили към служебния микробус, с който да започнат ежеденвните си обходи. Шестима военни са ранени, двама от тях в по-тежко състояние, но без опасност за живота. Всички пострадали се намират в болница. Инцидентът стана в парижкото предградие \"Левалоа-Пере\".След атаката правителството на Франция направи спешно съвещание. Във Франция остава в сила повишената степен на заплаха от терористични нападения.Службите все още се въздържат да коментират точните мотиви за извършване на нападението. ", "date": "2017.08.09", "title": "Арестуваха мъж за атаката срещу френски войници "}
{"url": "https://news.bg/politics/kazusat-kaliakra-koshmar-i-dezha-vyu-za-simeonov.html", "text": "След защитена зона \"Калиакра\" ще дойде защитена зона \"Балчик\", защитена зона \"Шабла\", след това идва със страшна сила буфер \"Рила\", Банско, Пирин, Странджа. Това е някакъв кошмар, дежа вю. Така коментира по БНТ вицепремиерът Валери Симеонов създалата се ситуация около защитената зона \"Калиакра\".\"Изправени сме пред задачата да решим едни натрупани проблеми, които са започнали още в началото на 2000 г.\", каза Симеонов.Тежестта на решението обаче пада върху сегашното правителство, посочи Симеонов.По думите му е невъзможно да се защитят всички интереси. Симеонов допълни, че промени в територията на Натура 2000 не са възможни.\"Тия въпросни степи нямат нищо общо с юношеските ми романтични представи на празни тревисти пространства, в които препускат мустанги - нищо подобно. Сега представляват едни парчета необработваема земя\", заяви Симеонов. Според вицепремиерът тези степи представляват дерета, крайпътни канавки - нищо, което да създаде впечатление, че това е истинска степ.Симеонов допълни, че хората, които са протестирали, са били \"леко провокирани от липсата на информация \". Той обаче не изключи и провокацията да е политическа акция от опозицията. Според Валери Симеонов държавата трябва да предложи на собствениците на земи обезщетение.\"Чакат ни още много такива зони\", предупреди Симеонов. Зелените организации, започвайки от едни благородни идеи, са се превърнали в доходоносен бизнес, смята вицепремиерът.По думите на Симеонов най-доброто решение е да търси преначертаване на тези зони.", "date": "2017.08.09", "title": "Казусът \"Калиакра\" - кошмар и дежа вю за Симеонов"}
{"url": "https://news.bg/society/starite-sgradi-nyamali-dobra-zashtita-ot-malnii.html", "text": "В България имало добра нормативна уредба за защита от мълнии. В това отношение страната ни била на едно от първите места в Европа. Това заяви пред БНР експертът по мълниезащита от Камарата на инжерерите инж. Христомир Иванов.Тази нормативна уредба обаче засягала само новите сгради. Старите сгради били отговорност на собствениците. На по-старите сгради е бил поставен гръмоотвод по време на строежа на сградите. При първия ремонт на покрива обаче в повечето случаи гръмоотводът се премахвал.Иванов допълни, че новите сгради имат гръмоотводи, които са съпроводени с необходимите документации. По думите му трябва и да се създаде контролен орган, който да следи за това дали сградите имат ефективни мълниезащитни съоръжения. Министерството на регионалното развитие и благоустройството обаче отказало да се създаде такъв орган.Според инженера преди около 6 години е било направено обследване на съоръженията в общинските сгради в София. \"Сблъскахме се с куриозна безотговорност\", допълни той.Оказало се, че 25% от сградите били ремонтирани и възстановени, но гръмоотводните съоръжения били амортизирани и не работели. Тогава били направени и предложени на общинската управа проекти за ремонт на около 120 сгради в столицата. \"Когато започва ремонт, се възлага общата поръчка. Когато стане въпрос за пари, всеки иска да спести и не се обръща внимание на гръмоотводните инсталации\", обясни Иванов.Припомняме, през последните дни няколко човека станаха жертви на мълнии в страната.В понеделник, 7 август, работник почина, след като беше ударен от мълния в София. По първоначални данни строежът, на който мъжът работил, .Стана ясно и че пастир в пловдивското село Маноле и друг мъж от град Стамболийски също са починали вследствие на удар от мълния.  и са в болница с тежки изгаряния. По думите на Иванов се среща и тенденцията фирмите, които правят гръмоотводите, да не са достатъчно компетентни. Според него хората, монтиращи гръмоотводи, трябва да са специалисти, защото съоръжението винаги трябва да бъде добре проектирано, за да бъде ефективно.Иванов посочи и че гръмоотводът на един блок не би трябвало да струва повече от 2 000 лв.Експертът по мълниезащита сподели и че през последните години гръмотевичната активност се е увеличила от 3 до 6 пъти.", "date": "2017.08.09", "title": "Старите сгради нямали добра защита от мълнии "}
{"url": "https://news.bg/world/iranski-dron-drazni-katsasht-iztrebitel-na-sasht.html", "text": "Ирански дрон стоял на 30 метра от изтребител на САЩ, който кацал на самолетоносача USS Nimitz, който е в централния Персийския залив, съобщават военният флот на САЩ и Централното командване на САЩ, цитирани от VOA.Американските военни съобщават с изявления, че самолет F / A-18E Super Hornet е захождал над USS Nimitz, когато наблизо е имало QOM-1 ирански дрон \"извършил небезопасни и непрофесионални маневри на височина\".\"F / A-18E маневрира, за да избегне сблъсък с QOM-1, което доведе до странично отклонение на приблизително 200 фута (61 метра) и вертикално на приблизително 100 фута (30 метра)\", коментират военните.Военноморските сили съобщават, че моряците са провеждали многократни разговори по радиостанцията, за да не се правят подобни полетни операции около USS Nimitz.Американски военен представител коментира, че инцидентът е бил \"еднократно нахлуване\", но дронът е летял в район около самолетоносача за около три часа. Дронът не е бил въоръжен по време на инцидента, добавя официалният служител.Този инцидент е \"13-то опасно взаимодействие между американските и иранските морски сили\", според изявленията на флота и централното командване.Миналия месец USS Thunderbolt изстреляха многобройни предупредителни изстрели към ирански кораб в Персийския залив, който минаваше на 140 метра от кораба с висока скорост.", "date": "2017.08.09", "title": "Ирански дрон дразни кацащ изтребител на САЩ"}
{"url": "https://news.bg/world/nyama-postradali-balgarski-voenni-pri-raketen-obstrel-na-letishte-kandahar.html", "text": "Няма пострадали български военнослужещи при ракетен обстрел на летище Кандахар, Афганистан, съобщава българското министерство на отбраната.Летището е било подложено на обстрел в 00 и 32 часа местно време на 9 август 2017 г. (23.02 часа българско време на 8 август).Преди дни, румънски войник беше ранен при нападение в Кандахар, като съобщението е от щаба на водената от НАТО коалиция в Афганистан.Румънският войник е бил част от екип - инструктори, които обучавали афганистански полицаи.Също така, припомняме на 2 август атентатор самоубиец атакува конвой с международни войници до летището в южния афганистански град Кандахар, обяви местен официален представител от силите за сигурност.", "date": "2017.08.09", "title": "Няма пострадали български военни при ракетен обстрел на летище Кандахар "}
{"url": "https://news.bg/world/tramp-da-se-vazdarzha-ot-prazni-zaplahi-kam-kndr-savetva-makkeyn.html", "text": "Сенаторът Джон Маккейн определи репликите на президента на САЩ Доналд Тръмп по адрес на КНДР като демонстративни. Сенаторът препоръча Тръмп да се въздържа от подобни \"празни\" заплахи спрямо Пхенян, съобщи ТАСС.\"Не съм съгласен с твърденията на президента, защото трябва да си сигурен, че можеш да изпълниш това, което казваш\", обясни Маккейн.Припомняме, Тръмп отправи ултиматум към Северна Корея, предупреждавайки Ким Чен-ун да не отправя повече . В противен случаи Пхенян щели да слъскат с \"огън и ярост, които светът никога не е виждал\".Малко след това обаче от Пхенян обявиха, че \"внимателно се проучва\" план за нанасяне на  по американския тихоокеански остров Гуам, където се намира голяма база на ВВС на САЩ.Джон Маккейн обясни, че най-видните лидери, с които се е срещал, никога не са прибягвали до подобни заплахи, докато не са били в абсолютна готовност да действат. Той допълни, че не е уверен в готовността на Доналд Тръмп да действа.По думите на Маккей изказванията на президента на САЩ са само с демонстративен характер.Според сенатора главна роля в според между САЩ и КНДР трябва да изиграе Китай. По думите му Китай до голяма степен може да контролира икономиката на Северна Корея, следователно всички въпроси, свързани с КНДР и САЩ, първо трябвало да се консултират с Пекин.", "date": "2017.08.09", "title": "Тръмп да се въздържа от празни заплахи към КНДР, съветва Маккейн"}
{"url": "https://news.bg/world/avtomobil-se-vryaza-v-grupa-voynitsi-kray-parizh.html", "text": "Френски войници са ударени от превозното средство в предградието на Париж Левалоис-Перет, съобщава Ройтерс.По първоначални данни ранените са шестима. Двама от тях са в по-тежко състояние, но без опасност за живота.Военнослужещите са патрулирали в предградието \"Левалоа-Пере\". Атакувани са били на излизане от казармата на площад \"Верден\" - около 8.15 часа местно време.Жител в близък жилищен блок, коментира пред репортери, че е видял част от атаката.\"Чух силен шум, шум от изстъргване на метал. Малко след това видях един от тежко ранените да лежи пред превозното средство и още един зад него, който получаваше помощ\", коментира свидетеля.Ранените войници се лекуват във военната болница \"Перси\" в Кламар, но точното им състояние не се оповестява публично.Според кмета на предградието Патрик Балкани нападението е било преднамерено. Той заявява, че случилото се е абсолютен акт на агресия.Нападението е извършено, когато военните са се подготвяла да се качват в микробус, паркиран пред казармата.Не е ясно колко душа е имало в автомобила, избягал от мястото на престъплението.Полицията продължава да издирва нападателя (нападателите).Френската министърка на въоръжените сили Флоранс Парли нарече \"подъл акт\" нападението, при което бяха ранени шестима военни.\"Тази сутрин към 8 часа автомобил е сгазил военни от операцията \"Сантинел\", патрулиращи в Льовалоа-Пере. Шестима военни от 35-и пехотен полк са ранени, трима от които по-сериозно, но без опасност за живота.Извършителят е избягал и в момента е издирван от силите на реда. Води се разследване, за да бъдат установени мотивът и обстоятелствата, при които е действал.\"Флоранс Парли, министър на въоръжените сили, осъди този подъл акт, който по никакъв начин не разколебава решимостта на военните да работят за сигурността на французите\", се казва в комюникето на министерството след проведеното спешно заседание на министрите.", "date": "2017.08.09", "title": "Автомобил се вряза в група войници край Париж"}
{"url": "https://news.bg/world/guam-ne-se-strahuva-ot-zaplahite-na-kndr.html", "text": "Официални източници в американския тихоокеански остров Гуам са заявили, че територията на САЩ, в това число и на Гуам, е в безопасност спрямо заплахите на Пхенян, съобщава АП.Припомняме, вчера, 8 август, Доналд Тръмп отправи ултиматум към Северна Корея, предупреждавайки Ким Чен-ун да не отправя повече . В противен случаи Пхенян щели да слъскат с \"огън и ярост, които светът никога не е виждал\".Малко след това обаче от Пхенян обявиха, че \"внимателно се проучва\" план за нанасяне на  по американския тихоокеански остров Гуам, където се намира голяма база на ВВС на САЩ.Губернаторът на Гуам Еди Калво заяви, че няма заплаха за Гуам и Марианските острови. Губернаторът обаче посочи, че Гуам ще остане в готовност и \"подготвена за всякакъв вид заплахи\". Калво поддържал диалог с командващият силите на САЩ в региона контраадмирал Шошана Чатфийлд, за да се гарантира сигурността на островите.От своя страна Чатфийлд също увери, че заплаха от КНДР към този момент няма, информира АФП.Конгресменът от Гуам Мадлин Бордало също коментира ситуацията. Според нея Пентагонът е уверил, че територията на САЩ е защитена и не трябва да има повод за притеснения.Бордало отправи и критики към изказванията на президента Тръмп по адрес на КНДР. Конгресменът призова Тръмп и да работи съвестно с международните общности, за да може напрежението да спадне възможно най-скоро.Припомняме, сенаторът Джон Маккейн също разкритикува думите на Тръмп. Според него заплахите на президента имат само демонстративен характер.", "date": "2017.08.09", "title": "Гуам не се страхува от заплахите на КНДР"}
{"url": "https://news.bg/world/administratsiyata-na-tramp-privatizira-voynata-v-afganistan.html", "text": "Белият дом активно обмисля смел план да прехвърли голяма част от войната в Афганистан на частни изпълнители, според бившия началник на фирма за сигурност, която настоявала за проекта, съобщава USAToday.Съгласно предложението 5 500 частни изпълнители, предимно бивши военнослужещи за специални операции, ще съветват афганистанските бойни сили. Планът включва и частна авиация от 90 самолета, която ще осигури въздушна подкрепа в почти 16-годишната война срещу талибаните бунтовници.Предложението идва, тъй като афганистанските военни, подкрепени от САЩ, са изправени пред застой във войната, а нараства и разочарование от страна на президента Тръмп за липсата на напредък във войната.Американската армия разполага с 8 400 американски войници, които обучават и ръководят местните сили. Те нямат директна бойна роля и вероятно ще бъдат постепенно заменени от изпълнителите.Планът се разглежда сериозно в Белия дом, въпреки опасенията на съветника по националната сигурност на Тръмп, армейски генерал Х.Р. Макмастър, както и на министърът на отбраната Джим Матис. Други служители на Белия дом, като главният стратег Стивън Бенън, изглеждат отворени към използване на частни изпълнители.Белият дом не отговоря на исканията за коментар от страна на медията.Според Ерик Принс, бивш ръководител на частната компания \"Блекуотър\", планът ще струва по-малко от 10 милиарда долара годишно, значително по-ниска 40-те милиарда долара, които Пентагонът е предвидил за тази година.", "date": "2017.08.09", "title": "Администрацията на Тръмп приватизира войната в Афганистан"}
{"url": "https://news.bg/regions/katastrofa-zatrudnyava-dvizhenieto-mezhdu-plovdiv-i-smolyan.html", "text": "Затруднено е движението по главен път Пловдив-Смолян, в района на разклон за село Златитрап. Причината е катастрофа, станала тази сутрин.Сигналът за произшествие е получен към 9.10 часа. ​Според първоначалната информация, при излизане на главния път от разклона за село Златитрап, лек автомобил \"Форд\" се е сблъскал с микробус \"Рено\".На мястото на инцидента са дошли екипи на полицията, пожарната и Спешна помощ. Със специализирана техника от колата е извадена 56-годишната шофьорка, която е откарана в тежко състояние в болница. Медицинска помощ е оказана и на нейна 76-годишна спътничка.Без наранявания е 37-годишният мъж, шофирал микробуса. Той е тестван с техническо средство за употреба на алкохол, пробата е отрицателна.До приключване на огледа на местопроизшествието движението на превозни средства в района е ограничено. Служители на сектор \"Пътна полиция\" регулират трафика.От МВР съобщават още, че по-рано тази сутрин, около 7.40 часа, в ОДМВР - Ямбол е постъпил сигнал за тежко пътнотранспортно произшествие при 281 км на автомагистрала \"Тракия\" в посока София.По първоначални данни, лек автомобил \"Мерцедес\" е излязъл извън пътното платно и се е преобърнал в канавката. На място е загинал млад мъж, пътувал в автомобила.Служители на РУ - Тунджа извършват процесуално-следствени действия. Водачите да шофират с повишено внимание в този участък на магистралата.", "date": "2017.08.09", "title": "Катастрофа затруднява движението между Пловдив и Смолян"}
{"url": "https://news.bg/crime/trima-prebili-do-smart-vrachka-za-otmashtenie-che-ne-im-pomaga.html", "text": "Криминалистите от Областната дирекция на МВР в Сливен разриха извършителите на тежко криминално престъпление.По случая е установено, че на 17 юли 38-годишен мъж е намерил майка си пребита и в безпомощно състояние. Жената е незряща и живее в Нова Загора.Жената е била настанена в болница в Сливен с множество наранявания - фрактура на ръце и лицеви кости. Жената е била с реална опасност за живота.По случая веднага е започнало разследване. По първоначално събраната информация криминалистите започнали работа по три основни версии за извършването на деянието. Според възприетата водеща версия престъплението е било свързано с дейността на жертвата на нападението. Жената е гадателка.Полицаите установили, че през 2016 година жената била посещавана от семейство от град Котел, което търсило помощ в алтернативни методи за справяне със здравословен проблем. Когато обаче методите на врачката не довели до желания резултат, хората решили, че 69-годишната гадателка умишлено им причинявала беди. Тогава семейството решило да търси отмъщение.На 15 срещу 16 юли обвиняемите проникнали в дома на врачката докато тя спи и ѝ нанесли много удари с твърд предмет.В хода на предприетите действия, на 2 август криминалистите от ОДМВР Сливен задържали обвиняемите - Д.С. (на 58 години), синът му Г.Г. (на 35 г.) и 26-годишният Г.Б.Първоначално обвиняемите били задържани за срок до 24 часа, след което мярката им била удължена до 72 часа. С решение на Окръжния съд в Сливен спрямо Г.Г. и Г.Б. е наложена мярка за неотклонение \"домашен арест\", а спрямо Д.С. - \"парична гаранция\".", "date": "2017.08.09", "title": "Трима пребили до смърт врачка за отмъщение, че не им помага"}
{"url": "https://news.bg/crime/obviniha-bivshiya-shef-na-napoitelni-sistemi-ivaylo-parvanov.html", "text": "Специализираното звено \"Антикорупция\" (СЗА) при Софийска градска прокуратура повдигна обвинение срещу бившия изпълнителен директор на \"Напоителни системи\" ЕАД Ивайло Първанов.Срещу Първанов е повдигнато обвинение за това, че на 26 май 2016 година той е направил опит да принуди управителя на \"Напоителни системи\" ЕАД, клон Тополница да извърши нещо противно на волята ѝ.Първанов искал управителят на \"Напоителни системи\" ЕАД, клон Тополница да въздейства като убеди председателя и членовете на комисия да приемат извършени строително-монтажни дейности като подпишат протокол образец 19, на следните обектите кантон \"Варвара-1\", воднотехническо съоръжение \"Бент Лесичово\" и прилежащ към него кантон, както и кантон \"Гелеменово\".Установено е и че Първанов заплашил шефа на \"Напоителни системи\" ЕАД в Тополница с уволнение. Въпреки това деянието е останало недовършено.Ивайло Първанов е с мярка за неотклонение \"Подписка\".Припомняме, това е второ обвинение за Ивайло Първанов. На 31 март тази година Специализираното звено \"Антикорупция\" привлече бившия шеф на \"Напоителни системи\" ЕАД като обвиняем за извършени стопански престъпления, от които за държавното дружество са настъпили щети в общ размер на около 963 000 лв.Заедно с Първанов тогава беше обвинен и Стайко Ганчев. Стайко Ганчев беше обвинен в 2 престъпления - сключване на неизгодна сделка и в безстопанственост.Първото обвинение срещу Първанов дойде вследствие на разследване на прокуратурата от началото на месец февруари  за безстопанственост, от която били нанесени вреди на дружеството в размер на повече от 800 000 лева.", "date": "2017.08.09", "title": "Обвиниха бившия шеф на \"Напоителни системи\" Ивайло Първанов"}
{"url": "https://news.bg/bulgaria/noi-izdade-1-milion-personalni-kodove.html", "text": "Персоналните идентификационни кодове (ПИК), издадени в приемните на Националния осигурителен институт (НОИ) достигнаха 1 млн. Статистиката на института сочи, че милионният издаден ПИК е получен още в края на юни тази година.През 2005 г. от НОИ бяха изпратени еднократно ПИК на всички осигурени лица. Тогава тези, които проявиха желание в териториалните поделения на институцията за поучаване на секретния номер, бяха 999 960.Статистиката на института сочи, че през първото полугодие на 2017 г. общо 74 168 лица са посетили офисите на НОИ, искайки да им бъде издаден ПИК.Персоналният идентификационен код на НОИ дава възможност безплатно да се проверяват данни и да се подават заявления по електронен път. Достъпната информация чрез ПИК е относно осигурителния статус и дали работодателят начислява дължимите осигуровки, както и информация свързана с пенсионирането и отпуск по болест или майчинство.", "date": "2017.08.09", "title": "НОИ издаде 1 милион персонални кодове"}
{"url": "https://news.bg/regions/vazmozhni-smushteniya-v-gazosnabdyavaneto-v-stolitsata.html", "text": "\"Булгартрансгаз\" информира, че са възможни смущения в снабдяването с газ в столицата поради ремонт на газопровод.От 6 часа на 22 август до 14 часа на 24 август е са възможни временни смущения и прекъсвания в снабдяването с природен газ на битовите и индустриалните потребители на \"Овергаз Мрежи\" на територията на Столична община и Община Божурище.Евентуалните смущения ще се дължат на ремонт на магистрален газопровод по същото време.Ремонтните дейности засягали обекти, които не са част от газоразпределителната инфраструктура на \"Овергаз Мрежи\". Обектите са извън контрола на газоразпределителното дружество, допълват от \"Булгартрансгаз\".", "date": "2017.08.09", "title": "Възможни смущения в газоснабдяването в столицата"}
{"url": "https://news.bg/world/izrael-sasht-i-rusiya-tayno-pregovaryali-za-siriya.html", "text": "Дипломати на Израел, САЩ и Русия се провели, тайните преговори за прекратяване на огъня и де-ескалация, определяйки и зоните в южната част на Сирия.Три кръга консултации са проведени в столицата на Йордания, както и в една от европейските столици, заявява израелският вестник Haaretz, цитиран от ТАСС и позовавайки се на източници в Министерството на външните работи на Израел и неназован западни такива.Според изданието, израелските дипломати са категорично против споразумението за зони на де-ескалация, защото представителите на Москва и Вашингтон, по тяхно мнение, не обърнали необходимото внимание на нарастващото влияние на Иран в региона.Израел призовал Русия и Съединените щати да поискат оттеглянето от територията на Сирия, на иранските сили, бойците от \"Хезболла\" и шиитските милиции, лоялни на Техеран.\"Основната тема на разговорите беше желанието на Израел да запази споразумението за прекратяване на огъня на дългосрочна основа и да се определи степента на бъдещето на влиянието на Иран в Сирия в края на Гражданската война. Американците и руснаците бяха фокусирани върху нещо друго: премахването на \"Ислямска държава\" и бързото стабилизиране на ситуацията, - (според вестника) - Израел изрази загриженост, че Сирия може да се превърне в ракетна база и потенциална заплаха за него и Йордания от страна на Иран\", коментира Haaretz.Следва да се отбележи, че в разговорите в Аман присъстваха и представен Йордания, чиято позиция съвпада с Израел заради страх от заплахата от Техеран, допълва изданието.\"Когато няколко дни по-късно (8 юли), проект за споразумение е изпратен в Израел, в Йерусалим са шокирани да открият, че духа на документа е в противоречие с почти всички позиции, които Израел е представил на американците и руснаците\", съобщава вестникът.Достигнато е споразумение за осигуряване на примирие в южната част на Сирия по време на срещата на президентите на Русия и САЩ на 7 юли на срещата на върха на Г-20. На 16 юли в Париж, израелския министър-председател Бенямин Нетаняху заяви, че силно се противопоставя на Русия и САЩ за постигнатото примирие.", "date": "2017.08.09", "title": "Израел, САЩ и Русия тайно преговаряли за Сирия"}
{"url": "https://news.bg/crime/mele-mezhdu-tsiganski-familii-v-tsarevo.html", "text": "Вчера, 8 август, около 22.30 часа в Районното управление в Царево е получен сигнал за възникнало масово сбиване между две цигански фамилии в ромския квартал \"Мандрата\" в град Царево.На мястото веднага са бил изпратени екипи на полицията, които овладели ситуацията.Вследствие на предприетите действия полицаите са задържали 6 лица за срок до 24 часа. Установено е, че всичките 6 задържани са участвали в масовото сбиване.Изяснено е и че причината за инцидента е битов скандал между ромските фамилии. Конфликтът се е развил локално в ромския квартал.В инцидента не са били засегнати туристи и други жители на морския курорт.По случая е образувано досъдебно производство.", "date": "2017.08.09", "title": "Меле между цигански фамилии в Царево"}
{"url": "https://news.bg/crime/petima-arestuvani-v-slanchev-bryag.html", "text": "Петима мъже бяха арестувани за 24 часа в комплекса \"Слънчев бряг\", след информация за спречкване, съобщава БНР. От полицията разясняват, че причината е спор за финансови взаимоотношения с дискотека, свързвана с Божидар Кузманов - Кравата.В района на инцидента били разположени екипи на полицията. От МВР уточниха, че не е имало масов бой и не съобщиха имената на задържаните.Дискотеката, за която е възникнал спорът, се свързва с името на Божидар Кузманов-Кравата. Той беше замесен в стрелбата срещу Димитър Желязков-Очите през миналата година.Припомняме, че стрелбата в Слънчев бряг стана на 8 юни 2016 г. При престрелката загина един от бодигардовете на Митьо Очите, а самият той получи 5 огнестрелни рани и беше с опасност за живота. Няколко дни след стрелбата трима души бяха обвинени. Тодор Славов получи обвинение за убийството на гарда на Очите и съдружник в \"Аркус Сигурност България\" Александър Алексиев. За опита за убийство на Желязков бяха обвинени Георги Иванчев и Радослав Димитров. По-късно прокуратурата образува и дело за организирана престъпна група с лидер Божидар Димитров - Кравата.", "date": "2017.08.09", "title": "Петима арестувани в \"Слънчев бряг\""}
{"url": "https://news.bg/press/nov-udar-po-turizma-v-balgariya-2-bona-pazyat-bloka-ot-malnii.html", "text": "Нов удар по туризма в БългарияВъпреки летните жеги животните са принудени да теглят тежки файтони или да стоят часове наред на твърдия асфалт под жаркото слънце. Непрекъснато се случва коне да рухват от изтощение.За мъчение на конете, впрегнати във файтони по време на големите горещини, предупреждава РЕТА. И всичко това в името на туризма.Задграничният паспорт вече ще важи 10 годиниЗадграничните паспорти да са с двойна по-дълга валидност и да важат за срок от 10 години. Това предлага вицепремиерът и външен министър Екатерина Захариева с промени в Закона за българските лични документи. Предлага се също така сънародниците ни в чужбина да получават паспортите само с едно посещение в консулска служба.Паспортите вече няма да са валидни 5, а цели 10 години, колкото и личните карти на пълнолетните българи. Предвидено е изменението да влезе в сила от 01 януари 2020 г., тъй като е необходимо да се предприемат действия по промяна на технологията на издаване.2 бона пазят блока от мълнииОт 2 до 4 хил. лв. такса трябва да платят собствениците на сгради, за да си направят качествена защита от мълнии на не много голяма жилищната кооперация. Това съобщи за \"Монитор\" инж. Георги Алексов от една от фирмите, занимаващи се с монтажа и поддръжката на подобни съоръжения. Макар подобни проверки да са задължителни по наредба, много малко хора изпълняват този ангажимент. В същото време не е ясно дали има санкция за непроверени гръмоотводи, които са довели до смъртни случаи например.Равносметката от \"безплатното\" саниране - по милион лева за блокКъм 15 юли \"безплатно\" санираните блокове в България са всичко на всичко 515. В тях има близо 30 000 апартамента, в които живеят точно 62 252 щастливи обитатели - щастливи, защото сметките им за отопление занапред ще са с около 50% по-ниски. Това е записано в междинен отчет на ресорния министър Николай Нанков за напредъка и финансирането на Националната програма за енергийна ефективност на многогофамилни сгради. От документа става ясно, че средният разход за саниране на стар панелен блок по програмата за \"безплатно саниране\" е 1.06 млн. лева.Заповедта за Калиакра остава въпреки протеститеЗаповедта на екоминистъра Нено Димов за забрана на земеделски и строителни дейности в защитените зони на Калиакра остава, докато не бъде изготвена друга, координирана с кметовете. Забраната от края на юли предизвика протести на земеделци, рибари и представители на туристическия бизнес от общините Каварна, Шабла и Балчик, които се опасяваха, че рестрикциите ще засегнат поминъка им.От петък започва преразглеждане на интегрирания план, но на място \"нива по нива, бостан по бостан\" по думите на премиера Бойко Борисов. Стопаните, чиито земи са в защитена зона, ще бъдат компенсирани.Засега не е необходимо да бъдат демонтирани ветрогенераторите, построени в границите на защитената зона, стана ясно от думите на Димов.Хотел \"Маринела\" поиска да настани европейските лидериИнтересът към хотелското настаняване на европейските лидери и предвидените за това около половин милион лева е слаб. При изтичането на срока само две туристически агенции и собственикът на хотел \"Маринела\" (бившият \"Кемпински\" в столичния квартал \"Лозенец\") подадоха оферти.С поръчката се покрива само малка част от делегатите, които ще пристигнат в София по време на българското председателство на Съвета на ЕС между 1 януари и 30 юни 2018 г. В случая се търси настаняване на министри от страни - членки на ЕС, заедно с един придружител. Това е и единственият хотелски престой, за който страната домакин, т.е. България, поема разходите. Другите гости сами ще избират и плащат хотелите.", "date": "2017.08.09", "title": "Нов удар по туризма в България, 2 бона пазят блока от мълнии"}
{"url": "https://news.bg/entertainment/pochina-kantri-legendata-glen-kembal.html", "text": "На 81 година почина една от легендите на кънтри музиката Глен Кембъл, съобщи Си Ен Ен.Тъжната новина съобщиха неговите близки във Фейсбук. През последните години той водеше борба с Алцхаймер.От средата на 60-те години на миналия ХХ в. до края на 80-те години на миналия ХХ в. Глен Кембъл беше един от символите на кънтри музиката.По време на бляскавата си кариера той е свирил на една сцена с Рей Чарлз, Джони Кеш, Том Джоунс и още много други.Глен Кембъл има четири брака и осем деца. Дори диагнозата за болестта Алцхаймер не му попречи през 2011 г. да запише албума \"Ghost on the Canvas\".", "date": "2017.08.09", "title": "Почина кънтри легендата Глен Кембъл"}
{"url": "https://news.bg/world/ruski-programist-e-koshmarat-na-kazinata.html", "text": "Руски програмист е кошмарът на казината. В социалните медии той се похвали, че е разбил алгоритъма на всички игрални автомати по света. Ако това е вярно комарджиите ще могат да надхитрят всяко казино.Специалният математически модел позволявал да се избере нужния момент, за да се дръпне ръчката на игралния автомат или да се натисне копчето, след което електронната рулетка издава печелившата комбинация. По този начин се печелят около четвърт милиона долара на седмица.Все пак той е използвал и помощници, които са заснемали игралните автомати, а програмистът ги е анализирал.", "date": "2017.08.09", "title": "Руски програмист е кошмарът на казината"}
{"url": "https://news.bg/world/tramp-postavi-ultimatum-na-kim.html", "text": "Президентът на САЩ Доналд Тръмп отправи ултиматум към Северна Корея, предупреждавайки Ким Чен - ун да не отправя повече заплахи срещу САЩ или те ще \"се сблъскат с пожар и ярост, които светът никога не е виждал\".Твърдите думи следват докладите, че американските разузнавателни анализатори са преценили, че Северна Корея е произвела миниатюрна ядрена бойна глава. Това е изводът от многобройни източници, запознати с анализа на програмата на Северна Корея. Не се вярва, че бомбата е била тествана, според източниците.\"Северна Корея най-добре да не отправя повече заплахи към Съединените щати, те ще бъдат посрещнати с огън и ярост, които светът никога не е виждал ... \", каза президентът.Той направи коментарите по време на фоторепортаж в Националния голф клуб\" Тръмп \"в Бетминстър, Ню Джърси.", "date": "2017.08.09", "title": "Тръмп заплаши Пхенян с \"огън и ярост\""}
{"url": "https://news.bg/world/disney-se-otkazva-ot-netflix.html", "text": "Disney се отказва от Netflix. За целта компанията ще свали всички свои филми от платформата, съобщава Си Ен Би Си.Все пак от Disney смятат да пуснат свой сайт за разпространение на своите филми.Акциите на Netflix паднаха с 5% след новината за намеренията на Disney.", "date": "2017.08.09", "title": "Disney се отказва от Netflix"}
{"url": "https://news.bg/bulgaria/balgariya-i-rumaniya-sa-rekordyori-v-es-s-tineydzharki-rodilki.html", "text": "България и Румъния са рекордьори в ЕС по тинейджърки родилки, се посочва в анализ на Евростат.В балканските държави повече от едно на десет първи раждания са от жени под 20-годишна възраст. В Италия, Холандия и Словения майките под 20 години с първо раждане са под 2 на сто.Евростат отчита нарастваща тенденция в ЕС за отлагане на първото раждане.Почти половината от жените в ЕС - 47%, които са родили първото си дете през 2015 г., са били на възраст между 20 и 29 години, а 45% са били на възраст 30 - 39. 4%, или 93 хил. от жените, родили първо дете, са били тийнейджъри. Също 4% или 87 хил. са жените, родили на 40 и повече години.Най-голям е делът на майките тинейджъри, родили първото си дете през 2015 г., в Румъния -12,3% и в България - 11,9%. Следват Унгария - 9%, Словакия - 8,4%, Латвия - 5,5%, Литва и Великобритания и двете с по 5,4%, а Полша е с - 4,8%.От друга страна, майките в тинейджърска възраст са по-малко от 2% в Италия - 1,2%, Холандия и Словения с по 1,3%, Дания и Швеция с по 1,4%.Противоположната тенденция - деца да се раждат на 40 и повече години, е регистрирана в Италия - 8% и Испания - 7,4%, като следват Гърция - 5,5%, Ирландия - 4,9% и Люксембург -4,5%. В България жените, родили първо дете на 40 години и повече, са били 811, или 2,4%. По-малко от 2% от майките са били на 40 и повече години в Литва и Полша с по 1,1%, Латвия и Словакия с по 1,5%, Румъния - 1,6%, Малта - 1,7% и Чехия - 1,8%.През 2015 г. повечето жени, родили първо дете, са били на възраст 20 - 29 години. Изключение са някои държави, където повечето жени раждат първото си дете на възраст 30 - 39 години. Това са Испания с 61,6%, Гърция - 57,2%, Ирландия - 57%, Италия - 56,2%, Люксембург - 54,1% и Португалия - 53,7%.", "date": "2017.08.09", "title": "България и Румъния са рекордьори в ЕС с тинейджърки родилки"}
{"url": "https://news.bg/world/v-holandiya-sazdadoha-zelena-kola-ot-zahar.html", "text": "Какво е това, което е създадено от захар, но може да превозва до 4 души и да развива до 80 км/ч.Това е новата тенденция в автомобилостроенето, твърдят холандски изобретатели. Те посочват, че това е стъпката към създаване на изцяло екологична кола.Електрическа кола, създадена от студенти в Холандия, е изработена от смола, произведена от захарно цвекло и покрита с листа от отглеждан в Холандия лен.\" все още не са базирани на биологични материали\", каза Янич ван Рийл, един от разработчиците в екипа от Технологичния университет в Айндховен.Колата, която те наричат ​​Лина тежи едва 310 кг.Но прототипът все още не е преминал тестове за катастрофа, защото материалът \"няма да се огъва като метал, а ще се счупи\", каза лидерът на екипа Нуд ван де Гевел.Исканията за намаляване на замърсяването на въздуха и справяне с изменението на климата са принудили автомобилните компании към алтернативни проекти, но повечето от тях все още се нуждаят от много енергия.\"Енергията, която се спасява по време на шофиране, се изразходва по време на производствената фаза\", каза Ван де Гевел.Екипът планира да тества Лина по-късно тази година, след като получи зелена светлина от Холандския орган за превозните средства.", "date": "2017.08.09", "title": "В Холандия създадоха зелена кола от захар"}
{"url": "https://news.bg/world/povreda-v-rotora-svalila-germanski-helikopter-v-mali.html", "text": "Повреда в ротора и неговото спиране е основната причина за катастрофата с германски хеликоптер в Мали.Това съобщава Ройтерс. Агенцията се позовава източници от военното министерство в Берлин.При катастрофата в Мали загинаха двама души. Експертна група от германската армия беше изпратена в Гао, за да направи оценка на произшествието и да извлече данни от черната кутия на машината.Разбилият се хеликоптер беше на германския контингент на мироопазващата мисия на ООН в Мали. Около 875 германски войници участват в мисията в западноафриканската страна, където от 2012 г. действат радикални ислямисти.", "date": "2017.08.09", "title": "Повреда в ротора свалила германски хеликоптер в Мали"}
{"url": "https://news.bg/world/el-mundo-v-moskva-razbraha-tova-e-finalat.html", "text": "По-лошо е било само 1917 г., когато Вашингтон беше принуден да затвори своето посолство в Москва заради болшевката революция, пише кореспондентът на испанския в. \"Ел Мундо\" Хавиер Колас.\"Путин реши да намали персонала на дипломатическата мисия на САЩ в Русия със 755 души, които преди 1 септември трябва да напуснат страната. Това е просто жестока мярка - да се намали броят на дипломати с 62%. Това е безпрецедентно. Това е не само един шамар за Доналд Тръмп лично, но също така и удар на възможностите на дипломатическия корпус във Вашингтон, които до голяма степен са намалени. В допълнение, САЩ престанаха да използват имението в Серебряни бор и няколко склада, \"пише Хавиер Колас.Кореспондентът подчерта, че \"тази мярка е отговорът на Кремъл за експулсирането от Барак Обама на 35 руски дипломати от Америка, и затварянето на две комплекся, един - в Мериленд, а вторият - в Ню Йорк през декември 2016.Путин бавеше отговора с надеждата, че Доналд Тръмп, който зае президентския пост, ще отмени санкциите. Но затоплянето, което той се опитваше да получи, беше неуспешно, с изключение на Сирия, където главата на Белия дом развърза ръцете на Русия. \"\"В Москва вече осъзнаха, че да се разчита на Тръмп като човек, който е способен на рестартиране на руско-американските отношения, не е необходимо: на американския президент му се налага да жертва своето поведение на външнополитическата сцена с цел да реши вътрешно-политически проблеми, и на първо място - да остане в поста си\" - обобщава журналистът.За Русия търговските и икономическите контакти с САЩ спират да имат първостепенно значение, и отношенията с Европейския съюз са на преден план. На свой ред, САЩ с новите си антируски санкции бута само Москва към прегръдката на Брюксел.", "date": "2017.08.09", "title": "\"Ел Мундо\": В Москва разбраха - това е финалът"}
{"url": "https://news.bg/world/19-zaginali-247-raneni-40-ot-koito-seriozno-sled-zemetresenieto-v-kitay.html", "text": "Второ мощно земетресение за по-малко от 7 часа удари тази сутрин друг район на Китай - Синцзян-Уйгурския, който се намира край границата с Казахстан, предаде ТАСС.19 загинали, 247 ранени - 40 от които сериозно, е равносметката от силния трус в Китай към момента.Евакуирани са над 45 хиляди туристи и над 5 хиляди превозни средства от най-засегнатия район. Още около хиляда туристи чакат да бъдат превозени.По последни данни 13 души са загинали, съобщава се за нови 19 ранени, 90 къщи са унищожени и са активизирани 4 свлачища.Силата на труса е 6,6 по Рихтер. Епицентърът е бил в слабо населен район на 374 км западно от провинциалната столица Урумчи и на 104 км от казахстанския град Достик, на дълбочина 11 км.Късно снощи трус с магнитуд 6,5 разлюля югозападната провинция Съчуан. До момента е известно за 9 убити и за над 160 пострадали там. Има и сериозни разрушения. Там вече са регистрирани 769 вторични труса, като магнитудът на повечето от тях не е превишавал 3,9.Разстоянието между двата труса е 2200 км.", "date": "2017.08.09", "title": "19 загинали, 247 ранени - 40 от които сериозно, след земетресението в Китай "}
{"url": "https://news.bg/world/severna-koreya-vze-na-mushka-guam.html", "text": "Северна Корея \"внимателно проучва\" план да нанесе ядрен удар със стратегически балистични ракети по американския тихоокеански остров Гуам, където се намира голяма база на ВВС на САЩ, предаде Ройтерс.Режимът в Пхенян обяви това часове, след като американският президент предупреди комунистическия режим в Пхенян, че всяка нова заплаха към САЩ ще бъде посрещната \"с огън и ярост\".Говорител на Корейската народна армия, цитиран от официалната информационна агенция на страната (KCNA), каза, че КНДР \"е готова във всеки момент да нанесе последователен и мащабен удар\" по този военен обект, след като съответно решение вземе държавният глава Ким Чен-ун.Друг военен говорител отбелязва пред KCNA, че Северна Корея може да предприеме такава превантивна операция в отговор на американска \"провокация\".Гуам е ключът към американското военно присъствие в Тихия океан и е дом на хиляди американски служители и техните семейства.Новините идват на фона на притесненията на американците, че Северна Корея представлява много сериозна заплаха за Съединените щати, според ново проучване на Си Ен Ен, проведено от Галъп.Почти две трети от анкетираните, 62%, твърдят, че изолираната диктатура на Ким Чен - ун представлява сериозна заплаха за САЩ, от 48%, които заявиха същото през март, а най-високата цифра е в изборите от 2000 г.Тази промяна се дължи на факта, че 77% заявяват, че смятат, че Северна Корея е в състояние да пусне ракета, която ще успее да удари САЩ.", "date": "2017.08.09", "title": "Северна Корея заплаши Гуам с ядрена атака"}
{"url": "https://news.bg/world/sasht-prashtat-samoletonosach-vav-vietnam.html", "text": "САЩ пращат самолетоносач във Виетнам, съобщи Ройтерс.Агенцията се позовава на изявление на Пентагона.Възможността за първи път от края на войната във Виетнам през 1975 г. американски самолетоносач да акостира в района на Индокитай е била обсъдена от военния министър Джим Матис по време на неговата визита в Ханой.Отношенията между САЩ и Виетнам отбелязаха сближаване на фона на ескалацията на китайското военно присъствие в Южнокитайско море.Доналд Тръмп прие през май китайския премиер в Белия дом.", "date": "2017.08.09", "title": "САЩ пращат самолетоносач във Виетнам"}
{"url": "https://news.bg/world/nikolas-maduro-tragna-kam-diktatura.html", "text": "Президентът на Венецуела Николас Мадуро тръгна към диктатура, съобщи АП.Поредната крачка беше направена от новоизбраното Учредително събрание. Депутатите приеха декрет, с който забраниха да се оспорват приетите от него решения.От своя страна вярната на президента армия блокира сградата на парламента. По този начин опозицията не може да провежда заседания.От месеци Венецуела е разкъсвана от протести срещу режима на Николас Мадуро.", "date": "2017.08.09", "title": "Николас Мадуро тръгна към диктатура"}
{"url": "https://news.bg/regions/i-dnes-ni-ochakvat-visoki-temperaturi-no-i-valezhi.html", "text": "Днес, преди обяд ще е предимно слънчево, но в следобедните часове ще се развива купесто-дъждовна облачност, а на отделни места в Югозападна България, планинските райони в масивите от Западна България ще има краткотрайни валежи с гръмотевици.Има условия и за градушки. Ще духа слаб до умерен вятър от изток-североизток, като максималните температури ще са между 34 и 39 градуса, а в столицата около 34 градуса.По Черноморието ще е предимно слънчево. Ще духа умерен североизточен вятър. Максималните температури ще са от 28 до 31 градуса.Температурата на морската вода е между 26 и 28 градуса.", "date": "2017.08.09", "title": "И днес ни очакват високи температури, но и валежи"}
{"url": "https://news.bg/education/792-lv-minimalna-zaplata-poluchavat-starshite-uchiteli-ot-septemvri.html", "text": "Министерство на образованието и науката обяви минималните работни заплати в училищното образование от 1-и септември, съобщи БНТ. От следващия месец педагогическите специалисти ще взимат с 15% повече.Проектът е обсъден и одобрен от социалните партньори в Отрасловия съвет за тристранно сътрудничество, уточняват от МОН.Минималното възнаграждение на училищен директор от 1-и септември вече ще е 950 лв., а на заместник-директорите - 887 лв. Минималната заплата за главен учител ще е 836 лв., а за старши учител - 792 лв.Учителите, възпитателите, логопедите, психолозите, педагогическите съветници, корепетиторите, хореографите, треньорите по вид спорт, рехабилитаторите на слуха и говора, ръководителите на направление ИКТ ще получават заплати, които започват от 760 лв.Във връзка с намерението на правителството, да се стартират специални междуинституционални мерки по задържане и обхващане на деца и ученици в задължителната предучилищна и училищна възраст, се въвеждат и две нови допълнителни трудови възнаграждения за педагозите. От 1-и януари 2018 г., 4% към заплатата ще получават учителите, които участват в съвместните екипи за обхващане и задържане на ученици, които не желаят да получат образование в задължителната предучилищна и училищна възраст, както и учителите, които провеждат допълнително обучение на учениците, които не са усвоили учебната програма, както и на деца, които не владеят български език.", "date": "2017.08.09", "title": "792 лв. минимална заплата получават старшите учители от септември"}
{"url": "https://news.bg/world/natsionalna-kampaniya-sreshtu-trudovata-eksploatatsiya-na-balgari-v-chuzhbina.html", "text": "Започва национална кампания срещу трудовата експлоатация на българи в чужбина и трафика на хора.В хода на кампанията се работи срещу рисковете от това съгражданите ни да станат жертви на трудова експлоатация. Кампанията се провежда за трета поредна година.Кампанията цели и да се намерят решения за това как сънародниците ни извън страната да разпознават съмнителни оферти, които могат да ги направят жертва на експлоатация. Често хората стават жертва на трудова експлоатация, тръгвайки за гурбет.Според данни на Международната организация на труда 21 милиона души стават жертва на трудова експлоатация годишно в световен мащаб. В Югоизточна Европа процентът на жертвите е изключително висок, съобщава Нова телевизия.В България трафикът на хора с цел трудова експлоатация е на второ място по брой на жертви. Повече са само жертвите на сексуалната експлоатация.", "date": "2017.08.09", "title": "Национална кампания срещу трудовата експлоатация на българи в чужбина"}
{"url": "https://news.bg/crime/zatvornik-izbyaga-godina-predi-da-poluchi-svobodata-si.html", "text": "Затворник избяга от старозагорския затвор, предаде bTV, позовавайки се и на Министерството на правосъдието.Избягалият е Петър Попов - Пъпеша. Той е излежавал 12 годишна присъда за грабеж. Оставала му година и половина от присъдата и затова и той бил на облекчен режим. Не е имал провинения. Във вторник е бил на работа, но след приключване на работния ден изчезнал мистериозно.От старозагорския затвор също потвърдиха, че мъжът се издирва, но отказаха всякакъв коментар.Петър Попов е извършител на много въоръжени грабежи. Последният грабеж Попов извършил на 27 август 2007 година край хасковското село Корен. Пъпеша откраднал таксиметров автомобил на фирма от Кърджали, след като заплашил шофьора с оръжие. Шофьорът разпознал нападателя си и така се стигнало до ареста му през септември 2007 г.", "date": "2017.08.09", "title": "Затворник избяга година преди да получи свободата си"}
{"url": "https://news.bg/education/otpuskat-80-mln-lv-za-15-uvelichenie-na-uchitelskite-zaplati-ot-1-vi-septemvri.html", "text": "Правителството отпуска 80 млн. лв. за 15% увеличение на учителските заплати от 1-ви септември. Това обяви министърът на образованието и науката Красимир Вълчев. Решението е в изпълнение на управленската програма на правителството за двойно увеличение на учителските заплати в управленския мандат от четири години.Това става в изпълнение на публикуваната вчера и предложена за обществено обсъждане проект на наредба за нормирането и заплащането на труда в системата. Новата най-ниска минимална заплата ще бъде 760 лв. В проектът се предлага и увеличение на процентът за диференцирано заплащане от 3,5% на 4%. Очаква се и подписването на анекс към колективния трудов договор в системата на образованието.Стипендиите на студентите от историческите български диаспори се увеличават от 150 на 200 лв. Увеличението става с решение на правителството. Министър Вълчев уточни, че това са предимно студентите от Молдова и Украйна, които учат в български висши училища и стипендията е ключова за тяхното обучение в България. Очаква се от идната учебна година над 800 студенти да бъдат приети в първи курс.Министър Вълчев заяви, че ще бъде предложен механизъм за диференцирано и по-високо финансиране на училищата в малки и отдалечени населени места - Северозападна България, Родопите, Странджа Сакар, но и малките и отдалечени общини също.Министър Вълчев посочи, че неравномерното възрастово разпределение на учителите е един от проблемите в системата. Така годишно у нас в пенсионна възраст навлизат около 5000 учители. \"Факт е, че по-голямата част от учителите са на възраст над 50 години, тоест предстои до 10-12 години да навлязат в пенсионна възраст\", коментира министър Вълчев.По думите му годишно с педагогическа правоспособност завършват около 5000 студенти. Затова според него е много важно да бъде увеличена склонността на завършващите да се включват в педагогическа професия.Освен това МОН предвижда изграждането на електронна платформа, която да отчита търсенето и предлагането на педагогическите специалисти и броя на завършващите студенти с педагогическа правоспособност. Имаме райони, в които имаме недостиг на учители, заяви Вълчев. Затова там се предвижда специална програма за задържане на учителите след пенсионна възраст на педагогическите специалисти.Предвижда се допълнително възнаграждение и за учителите, които ще се занимават с ученици, за които българския език не е майчин.Министерски съвет прие проект на решение, с което са приети изменения на решенията, с които са одобрени разходните стандарти за делегираните дейности по образованието - средствата, които се предоставят на училищата и детските градини.\"С друг акт бяха предоставени допълнително 80 млн. за първостепенните разпоредители с бюджет за увеличаване на заплатите на учителите с 15%, считано от 1-ви септември\", заяви Вълчев. \"През следващите три години ще бъдат предоставени допълнителни средства. Такива са заложени в одобрената от правителството средносрочна бюджетна прогноза за периода 2018-2020 г. в размер на 330 млн. лв. всяка година\", допълни той.\"Това не е единствено и само изпълнение на ангажимента ни от управленската програма, но и израз на нашето отношение към проблемите на социално икономическото ни развитие, за които ние разчитаме на учителите. Учителите са тези, на които разчитаме да интегрират децата от уязвими групи в образователната система и обществото, да направят децата и обществото по-добри\", заяви Вълчев.Той още веднъж потвърди ангажимента на правителството да провеждаме политиката за поддържане на средната учителска заплата над средната за страната. \"Считаме, че това е задължително. Страните, които са направили този политически и бюджетен избор са и тези, които отбелязват най-прогрес. За нас е важно да имаме мотивирани млади хора в учителската професия\", коментира още просветният министър.", "date": "2017.08.09", "title": "Отпускат 80 млн. лв. за 15% увеличение на учителските заплати от 1-ви септември"}
{"url": "https://news.bg/society/uvelichavat-se-opasnite-yavleniya-preduprezhdavat-meteorolozi.html", "text": "Напоследък се наблюдава по-голяма честота на опасните метеорологични явления. Това заяви пред Нова телевизия метеорологът Анастасия Стойчева.Според Стойчева повечето краткотрайни валежи през лятото са съпроводени с гръмотевична дейност. По думите ѝ гръмотевичните бури винаги са опасно явление. Бурите били най-опасни в планинските райони.Метеорологът призова хората да се съобразяват с прогнозите за времето и да не омаловажат природните стихии.Припомняме, по-рано днес експертът по мълниезащита от Камарата на инжерерите инж. Христомир Иванов също заяви, че през последните години гръмотевичната активност се е увеличила от 3 до 6 пъти в световен мащаб.Експертът по мълниезащита Радослав Калчев коментира действията, които трябва да предприемем в случай, че сме застигнати от гръмотевична буря на отрито.\"Всичко, което е по-високо от нивото на земята, привлича мълнии\", обясни Калчев и допълни, че в такива ситуации хората трябва да избягват близостта до дърветата, защото те са силен проводник на електричество.По думите му в подобни моменти хората могат да се крият в автомобилите си. В автомобилите било безопасно, защото купето на колата е изолирана спрямо почвата от гумите и не може да протече ток.Припомняме и че през последните дни няколко души станаха жертви на мълнии в страната.В понеделник, 7 август, работник почина, след като беше ударен от мълния в София. По първоначални данни строежът, на който мъжът работил, .Стана ясно и че пастир в пловдивското село Маноле и друг мъж от град Стамболийски също са починали вследствие на удар от мълния.  и са в болница с тежки изгаряния.", "date": "2017.08.09", "title": "Увеличават се опасните явления, предупреждават метеоролози"}
{"url": "https://news.bg/politics/maya-manolova-napomni-na-tsik-za-simulatsiite-s-distantsionno-glasuvane.html", "text": "Омбудсманът Мая Манолова изпрати напомнящо писмо до Централната избирателна комисия (ЦИК). В него тя предупреждава, че остават по-малко от пет месеца, в които според действащото изборно законодателство трябва да се проведат три симулации на дистанционно електронно гласуване, съобщиха от администрацията на националния обществен защитник.Темата бе подробно обсъдена по време на работната среща на Мая Манолова с българи, които живеят зад граница.Изборният кодекс императивно предвижда при провеждане на избори след 1 януари 2018 г., да се създаде възможност за експериментално дистанционно гласуване до края на 2017 г. За целта трябва да има три последователно проведени избора, включително частични, при което се гласува за несъществуващи партии, коалиции или кандидати. Съгласно разпоредбите на ИК, разходите по електронното дистанционно гласуване се осигуряват от държавния бюджет.\"С безпокойство установих, че до момента не е проведена нито една симулация. Няма данни да е сформирано и предвиденото в Изборния кодекс постоянно действащо специализирано звено към ЦИК за техническо осигуряване и технически контрол на дистанционното електронно гласуване\", пише омбудсманът до членовете на ЦИК.Тя категорично заявява своето опасение от \"повторение на ситуацията с неосъщественото машинно гласуване\".Омбудсманът предупреждава, че започнатият европейски проект с бенефициент Държавната агенция за електронно управление и партньор ЦИК, с предмет \"Изграждане и внедряване на система за дистанционно електронно гласуване\". Срокът за този проект е близо две години. По никакъв начин не може да бъде аргумент или оправдание за нереализирането на експерименталното гласуване, тъй като това ще е в нарушение на императивните текстове на Изборния кодекс, е позицията на омбудсмана. В писмото си тя припомня, че възможностите за електронно дистанционно гласуване бе един от въпросите на проведения национален референдум през 2015 г.", "date": "2017.08.09", "title": "Мая Манолова напомни на ЦИК за симулациите с дистанционно гласуване"}
{"url": "https://news.bg/economics/otritsatelno-e-vanshnotargovskoto-ni-saldo-s-es-za-yanuari-may-2017-g.html", "text": "С 10.8% е увеличен износът на България за ЕС през периода януари - май 2017 г. спрямо същия период на 2016 г., съобщиха от Националния статистически институт (НСИ).Износът е на стойност 13 283.0 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 68.9% от износа за държавите - членки на ЕС.През май 2017 г. износът за ЕС се увеличава с 19.5% спрямо същия месец на предходната година е в размер на 2 864.4 млн. лева.При износа на България за ЕС, разпределен според Стандартната външнотърговска класификация, през периода януари - май 2017 г. в сравнение със същия период на предходната година най-голям ръст е отбелязан в секторите \"Минерални горива, масла и подобни продукти\" (42.9%) и \"Артикули, класифицирани главно според вида на материала\" (34.3%). Най-голям спад се наблюдава в сектор \"Храни и живи животни\" (7.7%).Вносът на България от ЕС през периода януари - май 2017 г. се увеличава с 13.0% спрямо същия период на 2016 г. и е на стойност 14 912.7 млн. лева по цени CIF.Най-голям е стойностният обем на стоките, внесени от Германия, Италия, Румъния, Испания и Гърция.През май 2017 г. вносът на България от държавите - членки на ЕС, нараства с 20.0% спрямо същия месец на предходната година и е в размер на 3 154.2 млн. лева.При вноса от ЕС, разпределен според Стандартната външнотърговска класификация, през периода януари - май 2017 г. в сравнение със същия период на 2016 г. най-голямо процентно увеличение е отчетено в сектор \"Минерални горива, масла и подобни продукти\" (66.4%). Намаление се наблюдава единствено в сектор \"Безалкохолни и алкохолни напитки и тютюн\" (9.8%), показват данните на НСИ.Външнотърговското салдо (износ FOB - внос CIF) на България с ЕС за периода януари - май 2017 г. е отрицателно и е на стойност 1 629.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 914.2 млн. лева.През периода януари - юни 2017 г. износът на България за трети страни се увеличава с 25.4% в сравнение със съответния период на предходната година и е на стойност 8 798.8 млн. лева.Основни търговски партньори на България са Турция, Китай, Руската федерация, Сърбия, Египет и бившата югославска република Македония. Те формират 51.4% от износа за трети страни.През юни 2017 г. износът на България за трети страни нараства с 23.1% спрямо същия месец на предходната година и е в размер на 1 554.4 млрд. лева.При износа на България за трети страни, разпределен според Стандартната външнотърговска класификация, през първите шест месеца на 2017 г. в сравнение със същия период на 2016 г. най-голям ръст е отбелязан в секторите \"Артикули, класифицирани главно според вида на материала\" (55.6%) и \"Разнообразни готови продукти\" (47.0%). Най-голям спад се наблюдава в сектор \"Храни и живи животни\" (7.7%).Вносът на България от трети страни през периода януари - юни 2017 г. се увеличава с 33.0% в сравнение със съответния период на предходната година и е на стойност 10 412.1 млн. лева (по цени CIF) (табл. 1 и 2 от приложението). Най-голям е стойностният обем на стоките, внесени от Руската федерация, Турция, Китай и Сърбия.През юни 2017 г. вносът на България от трети страни нараства с 25.1% спрямо същия месец на предходната година и е в размер на 1 764.2 млрд. лeвa.При вноса от трети страни, разпределен според Стандартната външнотърговска класификация, през периода януари - юни 2017 г. спрямо същия период на 2016 г. най-голямо процентно увеличение е отчетено в секторите \"Необработени (сурови) материали, негодни за консумация (изкл. горивата)\" (86.4%) и \"Минерални горива, масла и подобни продукти\" (46.0%).Външнотърговското салдо (износ FOB - внос CIF) на България с трети страни през периода януари - юни 2017 г. е отрицателно и е в размер на 1 613.3 млн. лева.По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 100.2 млн. лева.През юни 2017 г. външнотърговското салдо (износ FOB - внос CIF) с трети страни е отрицателно и е на стойност 209.8 млн. лева.През периода януари - юни 2017 г. от България са изнесени стоки общо на стойност 25 131.3 млн. лева и в сравнение със съответния период на предходната година износът се увеличава с 15.8%.През юни 2017 г. общият износ възлиза на 4 603.9 млрд. лв. и нараства с 16.3% спрямо същия месец на предходната година.През периода януари - юни 2017 г. в страната са внесени стоки общо на стойност 28 437.3 млн. лв. (по цени CIF), или с 18.8% повече спрямо същия период на 2016 година.През юни 2017 г. общият внос се увеличава с 13.1% спрямо същия месец на предходната година и възлиза на 4 876.7 млрд. лева.Общото външнотърговско салдо (износ FOB - внос CIF) е отрицателно през периода януари - юни 2017 г. и е на стойност 3 306.0 млн. лева.По цени FOB/FOB (след елиминиране на разходите за транспорт и застраховки при внос на стоки) салдото през периода януари - юни 2017 г. също е отрицателно и е в размер на 1 921.8 млн. лева.През юни 2017 г. общото външнотърговско салдо (износ FOB - внос CIF) е отрицателно и е на стойност 272.8 млн. лева. По цени FOB/FOB салдото също е отрицателно и е в размер на 32.7 млн. лева.", "date": "2017.08.09", "title": "Отрицателно е външнотърговското ни салдо с ЕС за януари - май 2017 г."}
{"url": "https://news.bg/society/asotsiatsiya-balgarsko-chernomorie-gotova-da-razminira-zashtitenite-teritorii.html", "text": "В официална декларация до премиера Бойко Борисов, зам.-министър председателят Валери Симеонов и до екоминистъра от Националната асоциация ,,Българско Черноморие\" (НАБЧ) се възмущават на \"минирането\" на българската земя.След като \"консултантите\" създават идеални условия за безпрепятствено \"миниране\" на 38.5 % от територията на България, започват създаването и на самите \"минни полета\", наречени ЗЗ от Натура 2000, протестират от НАБЧ. Първата мина гръмна в трите общини Шабла, Каварна и Балчик, казват от асоциацията и посочват, че според тях ще гръмнат още стотици \"мини\", които са вече заложени и активирани.Членовете на НАБЧ поставят пред обществото въпроса за неправилния начин за създаването на защитените зони в България, които са част от Европейската мрежа от защитени зони Натура 2000.В декларацията се изтъква, че от 2013 г. НАБЧ е информирала за това, че документираната от \"природозащитни\" НПО мрежа от защитени зони Натура 2000 в България създава предпоставки за конфликт между природата и човека, природата и устойчивото развитие, природата и развитието на регионите.От НАБЧ смятат, че конфликтите са заложени умишлено още при създаването на Закона за биологичното разнообразие.В писмото си организацията се усъмнява в целите на НПО, които са участвали, защото \"Колкото повече обявени квадратни километри за защитени зони, толкова повече пари в бюджета и за \"природозащитните\" НПО, участвали в правенето на ЗБР\"От НАБЧ заявяват, че са готови да помогнат на правителството да минимизира щетите от \"взривове от минното поле България\". В декларацията предлагат помощ с рационални спешни мерки за неутрализиране на щетите в общините Шабла, Каварна и Балчик, изготвянето на предложение за промяна на ЗОЗЗ, да дадат предложения за промяна на ЗБР и ЗООС и да окажат съдействие за стартирането на процедури по досегашния ЗБР.Припомняме, казусът \"Калиакра\" се зароди миналата седмица, след като , с която привежда в изпълнение мерките по защита на териториите от НАТУРА 2000 в Добруджа и спира налагането на санкции от страна на ЕК на страната. По-късно обяви, че д, докато не се намира консенсусно решение. от общините Балчик, Каварна и Шабла протестираха по време на организираното обществено обсъждане и се стигна и до напрежение с жандармерията. , които според тях засягат и развиването на земеделие и риболов.Премиерът Бойко Борисов, вицепремиерът Валери Симеонов и екоминистърът Нено Димов водиха преговори , като тогава бе свикана и . На нея стана ясно, че до септември месец трябва да бъде изготвен планът по общини.В това време прокуратурата обаче вече се активира и ", "date": "2017.08.09", "title": "Асоциация \"Българско Черноморие\" готова да \"разминира\" защитените територии"}
{"url": "https://news.bg/int-politics/keniyskata-politsiya-otkri-ogan-po-protestirashti.html", "text": "Полицията на Кения откри огън по протестиращите, които не приемат резултатите от проведените в страната президентски избори, предадоха Асошейтед прес и РИА Новости.По информация на полицията в окръг Кисия имаше стълкновения между протестиращи и полицаи.Опозиционната коалиция в Кения опроверга предварителните резултати, според които Ухуру Кениата води с 55,1 процента от гласовете, а неговият опонент - Райла Одинга има 44 процента. Маржът е от близо 1,4 милиона гласа, при повече от 80 процента от избирателните секции.Бившият премиер на Кения Райла Одинга заяви, че базата данни на избирателната комисия е била атакувана от хакери и в резултат на това изборите са били опорочени. Шефът на изборната комисия Уабула Чебукати заяви, цитиран от BBC, че има доверие в системата, но претенциите ще бъдат разследвани.Мнозина се страхуват от повтаряне на насилието след спорни избори преди 10 години. Тогава повече от 1100 кенийци загинаха и 600 000 души бяха разселени след гласуването през 2007 г. Избирателните представители заявяват, че при 91% от резултатите, Кениата води с около 54,5%, на 44,6% на Одинга.Поддръжниците на опозицията протестираха в един от крепостите на Одинга - в столицата Найроби. Междувременно, в опозиционната крепост Кисму, в западна Кения, репортер на BBC видя група от няколкостотин от неговите поддръжници да излязат по улиците, като викат: \"Не Райла, няма мир\". След това те бяха разпръснати от полицията, която използва сълзотворен газ.Инцидентите изглеждат изолирани. Пред журналисти в столицата Найроби, министърът на вътрешната сигурност Фред Матианджи призова кенийците да продължат нормалната си дейност. Той заяви, че не е получил никакви сведения за безредици след гласуването.Вътрешният министър предупреди, че достъпът до социални медии може да бъде ограничен, ако \"заплашва сигурността на страната\".Междувременно опозиционният лидер Одинга заяви, че хакерите са получили достъп до компютърната система на Независимата избирателна и гранична комисия (IEBC). Те са използвали самоличността на IT мениджъра на комисията Крис Месадо, който беше убит миналия месец.", "date": "2017.08.09", "title": "Кенийската полиция откри огън по протестиращи"}
{"url": "https://news.bg/int-politics/polititsite-da-pomagat-za-duhovnite-mostove-prizova-glavchev-v-bigorskiya-manastir.html", "text": "Председателят на Народното събрание Димитър Главчев посети Бигорския манастир и разговаря с архимандрит Партений и монасите от светата обител, съобщиха от парламента.Игуменът - архимандрит Партений, поздрави своя гост за това, че посещава манастира непосредствено след подписването на договора за приятелство, добросъседство и сътрудничество между България и Македония.От своя страна председателят на парламента благодари на архимандрита за високата оценка на сключения договор между двете държави.Той отбеляза, че когато има духовни мостове между двете държави и техните народи, политиците трябва да помагат, каза Главчев.Председателят на парламента подари на архимандрит Партений икона на Св. Йоан Кръстител.", "date": "2017.08.09", "title": "Политиците да помагат за духовните мостове, призова Главчев в Бигорския манастир"}
{"url": "https://news.bg/politics/prezidentat-opredeli-chlenovete-na-kzd.html", "text": "Президентът Румен Радев определи своята квота от членове на Комисията за защита от дискриминацията (КЗД).В съответствие със Закона за защита от дискриминация, президентът посочи за членове на КЗД Владимира Владимирова Стоименова-Делийска, Наско Руменов Атанасов, Петър Илиянов Кичашки и София Кирилова Йовчева.От Администрацията на държавния глава оповестиха предварително номинациите за членове на независимия антидискриминационен орган още на 21 юли.", "date": "2017.08.09", "title": "Президентът определи членовете на КЗД"}
{"url": "https://news.bg/regions/zhiteli-na-obshtina-svoge-gotvyat-blokadi-zaradi-bezvodieto.html", "text": "Читатели на News.bg сигнализираха за воден режим и кална вода в селата в Община Своге. Проблемът с водата в района продължавал от години.Най-засегнати от безводието били селата Владо Тричков и Томпсън. Селата се намират на по-малко от 20 км от София. Местните жители готвят протест - готови са да блокират движението по пътя София - Своге, ако институциите не започнат да обръщат внимание на проблема им.Според местните режим на водата имало почти всяко лято. Някои части на селото оставали по 36 часа без вода в летните 40-градусови температури. Селото не се захранвало от язовира, който се намирал на по-малко от 10 км.Местните разчитали на водоподаване от няколко каптажа в района, част от които били частни - направени от местните жители. Тези каптажи не се стопанисвали от ВиК. Но през лятото водата свършвала и в тях - реките и кладенците били с дебит до 50% от обичайното.Оказва се, че части от селото са били свързани с ВиК. Дружеството носело отговорност за почистването на каптажите и за редовното водоснабдяване. ВиК отговаряли и за смяната на водопроводите. Останалата част от селото обаче използвала частните каптажи. Тези жители не плащали за изразходваната вода. Тази вода не се пречиствала, защото каптажите не се стопанисвали. Заради това били и проблемите с мръсната вода - тя била направо кална.Според сигнала в една от махалите в селото вече 8 дни нямало вода. Също така режим имало и в село Томпсън - по 8 часа всеки ден. Това продължавало вече от 5 дни.Относно тези проблеми зам.-кметът на Община Своге инж. Георги Петков заяви за News.bg, че режимът в селата е наложителен. По думите му, заради чистия въздух и близкото разположение до столицата, село Владо Тричков е било пренаселено.По официални данни към 2015 година в селото живеят 1 319 души. Това обаче не било така - в селото непрекъснато се нанасяли нови хора, които предпочитали провинцията пред града. В летния сезон селото достигало до 3 000 - 3 500 души, посочи Петков.По думите на Петков проблеми с водата има в цялата община - каптажите в района не могат да смогнат на потреблението на хората. Това се получавало заради големия брой на населението, както и заради това, че хората нямали култура на ползване на водния ресурс. Често се случвало местните да използват малкото вода за поливането на градини и пълненето на басейни.\"От 10 години населението се е разраснало много. Водопроводът е правен да захрани 700 души. Селото е близо до София и непрекъснато се заселват нови жители. За жалост, някои от тях не са и регистрирани. През летния сезон селото достига до 3 500 души. Реките в района пресъхват, а хората нямат култура на ползване на водата. Дойде ли водата, те веднага пускат крана докрай и започват да поливат домати\", обясни Петров.Зам.-кметът на Община Своге не се ангажира със срок, в който проблемът ще бъде решен. Той сподели, че в момента единият от частните каптажи в махала в Владо Тричков се ремонтирал. Общината нямала собствени средства и за това се предприели и други мерки - обмисляло се искане към Министерството на регионалното развитие и благоустройството да се изготви проект за финансиране, чрез който да се изгради връзка към язовира над селото.В селото се обмисляло и всички частни каптажи, които не се експлоатират от ВиК, да бъдат актувани като общински. Целта - да започне да се събира такса от хората, които до сега не са плащали за изразходването на водата. Тези средства щели да отидат за поддръжката на каптажите. Броят на каптажите, които не се експлоатират от ВиК бил около 200.Според Петков ВиК също нямали средства. Той лично бил поставил въпроса, но резултат нямало.Петков отрече в части от селото водата да е била спирана за 36 часа. Гражданите били оповестени за режима на водата. Водоподаването се изпълнявало по график. Той допълни и че когато местните закъсат, в селото се карали и водоноски, които да облекчат временно нуждите им.На 11 август, петък, от 19 часа в Владо Тричков ще се проведе среща с институциите на местно ниво. Жителите на селото обаче са песимистично настроени.\"\", заплашват местните в сигнала към News.bg.", "date": "2017.08.09", "title": "Жители на Община Своге готвят блокади заради безводието"}
{"url": "https://news.bg/int-politics/rusiya-i-prizrakat-na-latinoamerikanskiya-maydan.html", "text": "\"Социалистическите правителства по традиция създават финансова бъркотия. На тях винаги им свършват чуждите пари.\" Това знаменито изказване на Маргарет Тачър прекрасно описва случилото се във Венецуела под управлението на покойния Уго Чавес и на неговия наследник Николас Мадуро.Така нареченият \"боливийски социализъм\" се пука по шевовете под натиска на масите хора, на които вече до гуша им е дошло от инфлацията, дефицита, насилието на картелните органи и техните \"доброволни помощници\" от средите на местните лумпени. Режимът на Мадуро е изправен пред алтернатива: или доброволно да слезе от сцената (което е малко вероятно), или пък да се превърне в същинска диктатура и да рухне по-късно (което е по-вероятно).Кремъл нервно следи ситуацията в Каракас. Призракът на \"латиноамериканския Майдан\" дразни руското ръководство. Всъщност, него го плаши всяко народно надигане срещу авторитаризма в която и да е страна по света. Макар че Венецуела все пак е особен случай. Москва в продължение на 15 години отглежда първо Чавес, после неговия наследник. И то не само поради желанието си да подкрепи поредния враг на САЩ (какъвто мотив винаги присъства в действията на Русия). Не, не е само това, има и още една причина.Най-добрите приятели на \"Роснефт\" Държавната петролна компания PDVSA е вторият по важност партньор на \"Роснефт\" след американската ExxonMobil. А ако отчетем мащаба на проектите на руската компания във Венецуела и получените от нея преференции, то тази страна може да бъде обявена за площадка номер едно, където Игор Сечин демонстрира възможностите на корпорацията, която се ръководи от него и от Кремъл.Ето защо Москва всячески се старае да помогне на чавистите. На 10 юли Путин разговаря по телефона с Мадуро. Според официалната версия, двамата са обсъждали развитието на съвместните проекти в енергийната сфера. Мисля обаче, че най-вероятно венецуелският клиент е молил своя московски покровител за преструктуриране на държавния дълг към Русия в размер на един милиард долара. Съдейки по всичко, Мадуро е получил положителен отговор и дългът не само ще бъде преструктуриран, а и изцяло опростен.Москва се оказва една от малкото столици, които продължиха да поддържат Мадуро след пролетния референдум за свикване на Конституционна асамблея. Повечето страни по света осъдиха опита да се промени конституцията на страната, така че опозицията да изгуби парламентарното си мнозинство, а режимът да получи неограничени пълномощия. Осъдиха го дори няколко благосклонни към Каракас латиноамерикански съседи.Силата на Тръмп и безсилието на КремълДнес Москва все по-горещо се солидаризира с Мадуро и компания, които - както и обитателите на Кремъл - станаха обект на американски санкции. Москва дори иска да направи за Каракас нещо повече, от това просто да преструктурира дълга и да му дава безсилна словесна подкрепа.Кремъл не може да окаже военна помощ на режима във Венецуела, пък и такава помощ едва ли е необходима в сегашната ситуация. Да го подтикне към разправа с опозиционерите, както навремето постъпи с Виктор Янукович, едва ли се налага - той и сам е готов да ги преследва и убива. Мигар биха му изпратили някакви руски \"съветници\", спешно \"уволнили се\" от специалните подразделения, които да обучат венецуелските колеги в точна стрелба и ефикасни методи за разпит на задържани?Тъй че на Кремъл не му остава нищо друго, освен да чака как ще приключи венецуелската драма. И да си задава неприятни въпроси. Например: Ще наложи Доналд Тръмп ембарго върху доставките на петрол от Венецуела?Какво ще е стане след края на Мадуро?Впрочем, изходът на драмата във Венецуела е предрешен: режимът на Мадуро ще слезе от сцената. Въпросът е само кога и колко още невинни живота ще отнесе със себе си в гроба? А когато режимът падне, новото, прозападно правителство на страната рязко ще смени политиката си към Русия. То може дори да отмени дипломатическото признаване на Абхазия и Южна Осетия - една от главните услуги, които Чавес направи на Путин.Освен това позициите на \"Роснефт\" във Венецуела сериозно ще се разклатят, а в един краен вариант - концернът просто ще бъде изгонен от страната. Още повече, че безпрецедентно благоприятните условия, които режимът в Каракас осигури на московските си \"приятели\", може би ще дадат на новото правителство повод да обяви сделката между PDVSA и \"Роснефт\" за неравноправна.Между другото, ако опозицията вземе властта в Каракас, печеливш може да се окаже другият главен партньор на \"Роснефт\" - ExxonMobil. Защото тъкмо тази американска компания Чавес изгони от Венецуела преди 10 години. Exxon и до днес не приема това решение и го обжалва пред различни съдилища.Завръщането на Exxon по блестящ и ироничен начин би увенчало безславната венецуелска епопея на Кремъл. Защото да залагаш на една диктатура - това вреди не само на репутацията, но и на бизнеса.Този урок обаче Кремъл сякаш никога няма да научи.", "date": "2017.08.09", "title": "Русия и призракът на \"латиноамериканския Майдан\""}
{"url": "https://news.bg/politics/borisov-poiska-proverka-na-zavedenieto-nachislyavalo-taksa-stol.html", "text": "По разпореждане на министър-председателя Бойко Борисов министърът на туризма Николина Ангелкова назначи незабавна проверка за категоризацията на заведението Miloz Fish & Grill в Созопол, което според сигнал е начислявало на посетителите такса от 20 лв. за празен стол, съобщиха от Министерството на туризма.Според сигнала, заведението е искало от клиентите за заплащат за това, че на масата са останали незаети места - таксувало ги е с касова бележка, като за четири празни стола е трябвало да заплатят 80 лева.Предстои експерти да направят цялостна инспекция за работата на заведението.От министерството са сигнализирали в Комисията за защита на потребителите да бъдат взети мерки срещу подобна нелоялна практика, която вреди на имиджа на българския туризъм.Междувременно от Комисията за защита на потребителите съобщиха ,че са извършили незабавна проверка в обекта. Съобщава се, че клиентите не са заплатили изисканата такса.От комисията посочват, че подобни опити за накърняване на потребителските права не могат да бъдат поощрявани.През миналата година бяха наложени санкции за друг случай на нелоялна практика - на ресторант в Стара Загора, където се изискваше клиентите да заплащат такса от минимум 20 лв., ако детето им играе в заведението.", "date": "2017.08.09", "title": "Борисов поиска проверка на заведението, начислявало такса \"стол\""}
{"url": "https://news.bg/int-politics/polsha-ima-sledi-ot-vzriv-po-samoleta-s-koyto-pri-smolensk-zagina-leh-kachinski.html", "text": "Следи от взрив са открити по лявото крило на самолета, с който при руския Смоленск през 2010 г. загина почти целия политически елит на Полша, съобщиха полските медии.Информацията беше отгласена от полската комисия, която извършва повторно разследване на самолетната катастрофа.В изявление на комисията се отхвърля версията, че пораженията по крилото са вследствие на сблъсък с бреза, като се посочва, че то е започнало да се разпада още преди сблъсъка.При \"многобройните разрушения по лявото крило на Ту-154М има признаци на взрив\", подчертават експертите.Припомняме, на 10 април 2010 г. до руския град Смоленск катастрофира самолет Ту-154, на борда на който бяха президентът Лех Качински, съпругата му и още 86 представители на политическия елит на страната, заедно с 8-членен екипаж.Полската делегация пътуваше към Катин, за да отдаде почит на убитите в Катинската гора поляци по време на Втората световна война. Служители на съветския НКВД избиват там 22 хиляди полски офицери и интелектуалци.При катастрофата нямаше оцелели. Руската страна заяви, че вината е на полския екипаж, но от самото начало се породиха съмнения, че самолетът е свален умишлено.Информацията, че самолетът на Качински е бил взривен, беше огласена през април като предварителна констатация на базата на проведените експерименти. Въз основа на работата по случая през следващите месеци комисията потвърди тезата за взрива.", "date": "2017.08.09", "title": "Полша: Има следи от взрив по самолета, с който при Смоленск загина Лех Качински"}
{"url": "https://news.bg/int-politics/fbr-obiskira-doma-na-pol-manafort.html", "text": "Служители на ФБР претърсиха дома на Пол Манафорт, който оглавяваше предизборния щаб на президента Доналд Тръмп, предаде Би Би Си. Конфискувани са документи и други материали.Според информация на в. \"The Washington Post\", обискът в дома на Манафорт в щата Вирджиния е проведен на 26 юли.Ден по-рано той беше изслушан в комисията по разузнаването в американския сенат във връзка с намесата на Русия в американските избори и връзките между щаба на Тръмп и представители на Кремъл.Припомняме, Пол Манафорт напусна щаба на Доналд Тръмп няколко месеца преди вота - през август 2016 г., именно заради разкрития по руската афера.Засега не е известно какви документи са иззети на 26 юли. Преди това Манафорт предаде документи в правната комисия на сената, както и в комисиите по разузнаването към сената и конгреса, във връзка с разследването на руската намеса.Съобщава се, че става дума за записки от срещите между сина на Доналд Тръмп и руската адвокатка Наталия Веселницка в Ню Йорк през 2016 г.Пресаташето на Манафорт потвърди, че федерални агенти са \"провели обиск в едно от жилищата на Манафорт\". По думите му, той сътрудничи на разследването.", "date": "2017.08.09", "title": "ФБР обискира дома на Пол Манафорт"}
