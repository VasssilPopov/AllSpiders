{"url": "https://news.bg/world/butilka-s-nadpis-ebola-panikyosa-mayorka.html", "text": "Бутилка с надпис \"Ебола\" паникьоса Майорка. Това съобщава в. \"Дейли мейл\".Бутилката с тъмночервената течност и надпис \"Ебола\" предизвикаха паника сред жителите на жилищна сграда в испанския град Палма.Според публикацията, вечерта на 25 май местен жител открил подозрителната бутилка на пощенските кутии. След това повикал службите за спешна помощ.Досега не е известно какво точно има вътре в бутилката, но вероятно е неуспешна шега на някой, пише вестник \"Дейли мейл\". Полицията възнамерява да интервюира наематели в блока.Самата бутилка е изпратена за изследване.", "date": "2018.05.26", "title": "Бутилка с надпис \"Ебола\" паникьоса Майорка"}
{"url": "https://news.bg/society/svetlin-rusev-pochina.html", "text": "Почина големият български художник Светлин Русев.Българският художник, общественик и колекционер на произведения на изкуството Светлин Русев ни напусна на 84-годишна възраст.Светлин Русев е роден на 14 юни 1933 година в село Върбица, Плевен. През 1959 година той завършва живопис при професор Дечко Узунов в Националната художествена академия \"Николай Павлович\".Светлин Русев е председател на Съюза на българските художници от 1973 до 1985 година. От 1985 до 1988 година Русев е директор на Националната художествена галерия.Русев е действащ член на Българската академия на науките от 2003 година.Големият български художник е награждаван многократно за дейността си. Той е носител на много награди за изкуство, между които голямата награда на Съюза на българските художници (1986), награда \"Владимир Димитров - Майстора\" (1987), награда за портрет Радом - Полша, награда \"Габриел Оливие\" - Монако. Той е носител на държавната награда \"Паисий Хилендарски\".Светлин Русев е удостоен и с държавното звание Народен художник.Творби на художника са изложени в Националната художествена галерия в София. Неговите произведения влизат в много художествени галерии и частни колекции в България и по света.Поклон пред паметта му!", "date": "2018.05.26", "title": "Светлин Русев почина"}
{"url": "https://news.bg/crime/5-kg-treva-zaloviha-mitnicharite-na-lesovo.html", "text": "При съвместна проверка граничарите и митничарите на ГКПП \"Лесово\" откриха близо 5 килограма марихуана.Вчера, 25 май, около 8.30 часа на гранични пункт пристигнал лек автомобил с българска регистрация. Автомобилът бил в трасето за излизане от България в посока Турция.Тогава служителите на \"Гранична полиция\" поискали автомобилът да бъде претърсен щателно, с което се заели митничарите на пункта.В хода на проверката униформените установили, че автомобилът има тайници в праговете. От тайниците митничарите извадили 14 пакета, пълни с канабис.Общото тегло на наркотика е 4 992 грама.Водачът на колата - български гражданин - е задържан. По случая е образувано досъдебно производство, действията по което се извършват от разследващ митнически инспектор от Митница \"Бургас\".Работата по случая продължава под надзора на Окръжната прокуратура в Ямбол.Припомняме, вчера, 25 май, на територията на страната бяха заловени на два пъти големи количества наркотици.На ГКПП \"Капитан Андреево\" на влизане в страната беше .Наркотикът беше намерен с помощта на митническо куче.Камионът, в който се пренасял хероинът, бил с турска регистрация, а в него се превозвал теракол.Стойността на наркотика възлиза на 12 милиона лева.По-късно стана ясно и че са задържани  на пристанището във Варна.Наркотикът бил в 300 чувала, поместени в контейнер, който пристигнал в България с кораб. Подателят бил гражданин на ЕС.Контейнерът е селектиран за проверка, при която се установява, че веществото не е лимонена киселина, както пишело в документите на контейнера. По случая тече разследване.", "date": "2018.05.26", "title": "5 кг трева заловиха митничарите на \"Лесово\""}
{"url": "https://news.bg/world/borisov-otkri-pametnik-na-ivan-vazov-v-zagreb.html", "text": "Министър-председателят Бойко Борисов и министърът на външните и европейските въпроси на Хърватска Мария Бурич откриха паметник на Иван Вазов в Загреб.Паметникът е разположен в парка Бундек на Алеята на поетите, където са и монументите на Александър Пушкин и Сергей Есенин.Под бюста на патриарха на българската литература е изписан стих от \"Моите песни\":\"\"\"Вижте надписът колко е пророчески, земен, обикновен и в същото време гениален, отчитайки не само характера на българина, а може би и на целите Балкани\". Това заяви Борисов на откриването на паметника на великия българин.На церемонията премиерът благодари, че голяма част от произведенията на Иван Вазов са преведени на хърватски език. Според Борисов паметта за Вазов винаги ще бъде гарант за чистотата на българския език.Инициативата за издигането на паметника на Иван Вазов в хърватската столица е на посолството на България, като изграждането и поставянето на бюста е финансирано със средства от дарения.Идеята за поставяне на паметник е вдъхновена от дългогодишното лично приятелство на патриарха на българската литература с хърватския новелист и преводач д-р Фран Гундрум-Ориовчанин. Хърватинът е превел редица творби на Иван Вазов, включително \"Под игото\", публикуван в гр. Крижевци през 1898 г.Откриването на настоящия паметник е от изключително значение за демонстриране на дълбоките исторически връзки между нашите две държави в областта на културата и образованието, пишат от пресслужбата на МС.", "date": "2018.05.26", "title": "Борисов откри паметник на Иван Вазов в Загреб"}
{"url": "https://news.bg/world/vandal-razkaza-zashto-e-naranil-kartina-na-ilya-repin.html", "text": "Мъжът, наранил картината на Иля Репин \"Иван Грозни и неговия син Иван - 16 ноември 1581 г.\" в Третяковската галерия заявил, че е налетял на платното след като изпил 100 г водка и тя го е \"завладяла\". Това става ясно от видео, което е разпространено от Министерството на вътрешните работи на Русия, цитирано от РИА Новости.\"Дойдох да види картината. В осем вечерта на път да си тръгна в бюфета изпих 100 г водка и ... Водка не пия, но ето че тя ме превзе\", призна той, потвърждавайки, че е нанесъл удар по картината с метална стойка.Източник от правоохранителните органи разказа пред руската агенция, че мъжът е дошъл от Воронеж.Реставраторите са направили неотложни аварийни дейности - извлекли са осколки, свалили са рамката и самата картина е пренесена в реставрационната. Те проучват повредата на картината и изработват програма за възстановяването й.Това не е първата атака срещу този шедьовър на Иля Репин. Още докато художникът е жив на 16 януари 1913 г. иконописецът-старообрядец Абрам Балашов по време на душевна болест нанесъл три удара с нож на картината. Тогава е силно повредено лицето на изображението и се е наложило Репин практически да го създаде отново.Картината \"Иван Грозни и сина му Иван - 16 ноември 1581 г.\" (по-известна като \"Иван Грозни убива сина си\") е нарисувана през 1883-1885 г. Първото й показване пред публика е през 1885 г.", "date": "2018.05.26", "title": "Вандал разказа защо е наранил картина на Иля Репин"}
{"url": "https://news.bg/world/pusnaha-harvi-uaynstiyn-sreshtu-usd1-000-000-garantsiya.html", "text": "Обвиненията в изнасилване на две жени и сексуален тормоз холивудски продуцент Харви Уайнстийн беше пуснат от ареста под гаранция.Съдът пусна продуцента срещу гаранция от 1 милион долара, съобщиха световните информационни агенции.Припомняме, спрямо Уайнстийн са повдигнати 4 обвинения за изнасилване и сексуален тормоз. Вчера продуцентът сам се предаде на властите.Уайнстийн отрича обвиненията. По думите му той не е правил секс с жените, без да е получил тяхното съгласие.Адвокатът на продуцента ще пледира \"невинен\" по всичките обвинения, пише \"The New York Times\".Харви Уайнстийн трябва да носи непрекъснато проследяващо устройство. За да не се укрие, бившият продуцент се е съгласил да предаде и международния си паспорт.", "date": "2018.05.26", "title": "Пуснаха Харви Уайнстийн срещу $1 000 000 гаранция"}
{"url": "https://news.bg/health/kasata-pokriva-dve-novi-lekarstva-za-mnozhestvena-skleroza.html", "text": "Два нови медикамента за лечение на Множествена склероза (МС) вече се покриват от Здравната каса. Това съобщи проф. Ивайло Търнев, началник на Клиниката по неврология в Александровска болница, цитиран от БНР.Проф. Търнев направи изявлението си по време на национална среща в областта на здравеопазването, която се провежда в Албена.\"Множествената склероза засяга най-често хората между 20 и 50 години. Здравната каса покрива всяка година нови медикаменти, част от които са и профилактиращи, каза професор Ивайло Търнев. Има обаче пациенти, които не се повлияват от никое от познатите за последните 20 години лекарства\", призна медикът.По думите му за тези пациенти е изключително важно лечението с новия клас медикаменти. Специалистите ги наричат втора линия - които имат много по-силен ефект. Тази година всъщност се въведоха два нови медикаменти и вече ще можем да ги изписваме именно при тези много по-тежки, бързо инвалидизиращи случаи, обясни проф. Търнев.", "date": "2018.05.26", "title": "Касата покрива две нови лекарства за множествена склероза"}
{"url": "https://news.bg/politics/tatyana-doncheva-borisov-da-si-izyasni-pozitsiyata-za-aets-belene.html", "text": "Отсъства синхрон между програмите на президента Бойко Борисов и на премиера Румен Радев. Това заяви пред БНТ лидерът на \"Движение 21\" Татяна Дончева.За предстоящото посещение на премиера Борисов в Москва тя е категорична, че той трябва да обясни какво иска да направи с АЕЦ \"Белене\". \"В понеделник е гьол, в сряда - обратното. Това е поведението на човек от неговия кръг, който не изпитва неудобство сутрин и вечер да говори различно за едно и също нещо\", допълни Татяна Дончева.Липсата на синхрон тя си обяснява с отношенията между представителите на двете институции. Според Дончева, основната вина за неразбирането е на премиера. Те се държат безобразно с президента, заяви тя.По думите ѝ това е нежелание да се приеме, че и президентът съществува, конституционно уреден. Не може да се изживяваш като \"Краля Слънце\", това е липса на прилично отношение, категорична е Дончева, известна с прякора си \"Поразяващата уста\".Президентът Радев трябва да има някаква външнополитически отношения, насреща няма хора, с които да ги съгласува. Като има такива отношения, няма да взима министри със себе си, това е повече от ясно, категорична е Татяна Дончева.Припомняме, мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ през 2012 г. Преди дни обаче лично премиерът Бойко Борисов се изказа в посока той да отпадне, а и министър Теменужка Петкова лансира проекта в рамките на участието си в международния форум \"Атомекспо\".В началото на март месец тази година Народното събрание поръча на Министерството на енергетиката да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.Припомняме, темата за проекта АЕЦ \"Белене\" стана отново актуална, след като от Българска академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката. БАН публикува доклада си в началото на годината, след изрично разрешение от БЕХ (като поръчител), но дори и това не намали споровете за целесъобразността на изграждането на нова ядрена централа.На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът с оборудването на ядрената централата, което е изготвено от Русия по договор и на което Българската държава е реален собственик.Според Теменужка Петкова не се изключва възможността и Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът Борисов излезе с още една авангардна идея проектът \"Белене\" да стане общобалкански проект, който да се осъществи с европейско финансиране.", "date": "2018.05.26", "title": "Татяна Дончева: Борисов да си изясни позицията за АЕЦ \"Белене\""}
{"url": "https://news.bg/int-politics/maykal-koen-se-sreshtnal-s-ruski-oligarh-malko-predi-tramp-da-stane-prezident.html", "text": "Адвокатът на Тръмп Майкъл Коен се е срещнал с руски олигарх, свързан с Кремъл, по-малко от две седмици преди Тръмп да встъпи в длъжност като президент на САЩ, предаде \"Ройтерс\".Срещата била в Trump Tower в Ню Йорк и се провела 11 дни преди официалната церемония по встъпването в длъжност на Тръмп.Коен се срещнал с руския бизнесмен Виктор Векселберг, спряган като .В хода на срещата двамата разговаряли за подобряването на отношенията между Москва и Вашингтон.Само преди няколко дни излезе информацията, че Коен е получил стотици хиляди долара от американска фирма, която е свързана с руския олигарх. Информацията тогава съобщи Майкъл Авенати, адвокат на порноактрисата Сторми Даниълс, която съди Тръмп. Авенати публикува документ в \"Туитър\", който разобличава Коен.Името на фирмата, от която е получена сумата, е Columbus Nova. Тя се управлява от братовчеда на Виктор Векселберг. Фирмата е описана като американски филиал на Renova - руска компания за инвестиции, на която Векселберг е президент.Малко след това проучване на вестник \"Ню Йорк таймс\" показа, че проверка на финансовите документи доказва получаването на въпросната сума от страна на личния адвокат на Тръмп.Според изданието плащанията са направени към фиктивната компания Essential Consultants LLC, създадена от Коен. От тази фирма Коен платил на порноактрисата Сторми Даниълс, за да си мълчи, след като тя имала афера с президента на САЩ Тръмп през 2006 година.", "date": "2018.05.26", "title": "Майкъл Коен се срещнал с руски олигарх малко преди Тръмп да стане президент"}
{"url": "https://news.bg/economics/mitnichari-zadarzhaha-nad-11-000-starinni-moneti.html", "text": "Над 11 000 старинни монети, пръстени и фигурки задържаха митничарите на Лесово, съобщиха от агенция \"Митници\".Ценните находки са открити при проверка на лек автомобил с белгийска регистрация, управляван от турски гражданин на 25 май 2018 г.В следобедните часове автомобилът влиза в България от Турция през Митнически пункт Лесово и е селектиран за щателна проверка.Митничарите откриват в различни кухини в багажника, както и зад предните подкалници укрити общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък. По случая, под надзора на Окръжна прокуратура Ямбол, се води досъдебно производство по описа на Митница Бургас.", "date": "2018.05.26", "title": "Митничари задържаха над 11 000 старинни монети"}
{"url": "https://news.bg/world/falshiva-trevoga-zatvori-pet-stantsii-ot-metroto-v-kiev.html", "text": "Пет станции от метрото в украинската столица Киев са затворени. Неизвестни са съобщили за миниране на станциите, съобщи УНИАН, позовавайки се на пресслужбата на \"Киевски Метрополитен\".След проверка за наличие на взривни устройства бяха отворени петте станции на метрото в Киев, съобщиха от \"Киевски метрополитен\". Станциите са проверени и са открити за пътници. Не са намерени взривоопасни предмети, се казва в съобщението.\"Внимание! Постъпиха анонимни сигнали за миниране в станциите \"Днепър\", \"Хидропарк\", \"Левобрежная\", \"Арсеналска\" и \"Героите от Днепър\", се казва в съобщението.На сигналите веднага са се отзовали екипи от патрулната полиция, следствено-оперативната група на районите, специалисти по взривотехника, кинолози, спасители и медици.Полицията евакуира пътниците и персонала на метрото и щателно проверява метростанциите.Полицията решава дали да открие наказателно производство за лъжливо съобщение за заплаха на сигурносттостта на хората, според Наказателния кодекс на Украйна.Както съобщи УНИАН, сега в Киев се провежда финалния мач на Шампионската лига, в която играят испанския \"Реал\" (Мадрид) и английския \"Ливърпул\". Заради мача в града са хиляди чуждестранни фенове.Това е причината от 21 май до края на Лигата в Кииев да е повишена опасността от терористична заплаха.", "date": "2018.05.26", "title": "Фалшива тревога затвори пет станции от метрото в Киев"}
{"url": "https://news.bg/int-politics/liderite-na-severna-i-na-yuzhna-koreya-imaha-dvuchasova-sreshta.html", "text": "Президентът на Република Корея Мун Чже-ин се срещна с лидера на Корейската народно-демократична република Ким Чен-ун в пограничния пункт Пханмунджом. За това съобщиха от пресслужбата на южнокорейския президент, цитирани от ТАСС.\"Двамата лидери проведоха искрен разговор и обмениха мнения за изпълнение на Пханмунджомската декларация от 27 април, а също и за необходимостта от успешно провеждане на срещата на върха КНДР-САЩ\", заяви прессекретарят на президента Юн Йон Чжан.\"В съответствие с договореностите между страните, Мун Чже-ин обяви резултатите на сегашната среща в неделя сутринта\", заяви той. Според разпространената информация срещата е била в южната част на Пханмунджм между 15 и 17 часа (от 9 до 11 часа българско време).Лидерите на Република Корея и КНДР за пръв път от десетилетие проведоха двустранна среща на върха на 27 април т.г. В резултат бе подписана Пханмунджомската декларация, в която страните определиха договореност за сътрудничество, ядрено разоръжаване и изграждане на мир на Корейския полуостров.В четвъртък Тръмп уведоми Ким Чен-ун, отправяйки му писмо, за решението да се , която бе планирана на 12 юни в Сингапур.При това, държавният глава на Белия дом се опита да прехвърли отговорността на КНДР за случилото се, , пише ТАСС.КНДР в четвъртък напълно демонтира ядрения полигон в Пхунгери. Точно там между 2006 до 2017 г. бяха проведени всички шест изпитания, включително и на термоядрена бомба.В отговор на тази стъпка от Вашингтон първият зам.-външен министър на КНДР Ким Хе Хван заяви в петък на севернокорейската агенция ЦТАК, че Пхенян както по-рано е готов да проведе преговори с представители на САЩ \"по всяко време и във всеки формат\".По думите на дипломата, решението на Тръмп да отмени срещата демонстрира до колко сериозна остава враждебността между САЩ и КНДР и само подчертава необходимостта от среща между лидерите на двете страни.Междувременнно още в петък Тръмп написа в Twitter, че Вашингтон и Пхенян водят продуктивни преговори по организацията на срещата на върха. Мястото и времето за неговото провеждане могат да останат непроменени.", "date": "2018.05.26", "title": "Лидерите на Северна и на Южна Корея имаха двучасова среща"}
{"url": "https://news.bg/world/48-dushi-sred-koito-16-detsa-zaginaha-v-katastrofa-v-uganda.html", "text": "48 души загинаха в катастрофа с автобус в района на Киряндонго в северозападна Уганда. За това съобщи агенция Франспрес, цитирана от ТАСС. Информацията е подадена от Червения кръст в Уганда.По-рано бе съобщено за 20 загинали при сблъсък на автобус с трактор и камион, превозващ бира.\"Числото на загиналите се увеличи до 48 души, сред тях - 16 деца\", съобщиха официалния представител на организацията Ирен Накасита.По данни на угандийския вестник Daily monitor, в нощта на петък срещу събота автобус с пътници от град Лир към столицата на Уганда Капала се вряза в трактор, който се движел в насрещното с изключени фарове. След като автобусът се обърна в него се вряза камион с ремарке, който превозва бира.", "date": "2018.05.26", "title": "48 души, сред които 16 деца, загинаха в катастрофа в Уганда"}
{"url": "https://news.bg/regions/zatvoren-e-rishkiyat-prohod.html", "text": "Затворен е Ришкият проход заради катастрофал молдовски ТИР, съобщи БНР.Към момента има няколко опита камионът да бъде изтеглен, но те са неуспешни. Стоката от катастрофиралия камион се прехвърля в друг, за да може тирът да бъде изправен.", "date": "2018.05.26", "title": "Затворен е Ришкият проход"}
{"url": "https://news.bg/int-politics/amerikanska-delegatsiya-podgotvya-sreshtata-sasht-kndr.html", "text": "Делегация от Белия дом на САЩ потегля за Сингапур, за да планира подготовката на срещата между лидерите на САЩ Доналд Тръмп и КНДР Ким Чен-ун, съобщи прессекретарят на американския президент Сара Сандерс, цитирана от РИА Новости.Срещата на върха на САЩ и КНДР бе планирана за 12 юни в Сингапур, но Доналд Тръмп я отмени. По-късно американският президент не изключи, че среща все пак може да има в запланирания срок.\"Преговорната група на Белия дом се отправи в Сингапур, както бе планирано, за да направи подготовка, ако срещата на върха се състои\", заяви тя на журналистите без да уточнява за какви срокове става дума.Припомняме, по-рано през деня в погранично селище имаше двучасова среща между лидерите на КНДР и на Република Корея.", "date": "2018.05.26", "title": "Американска делегация подготвя срещата САЩ-КНДР"}
{"url": "https://news.bg/int-politics/11-politsai-i-glaven-redaktor-sa-raneni-pri-protesti-v-tirana.html", "text": "Хиляди граждани, представители на опозицията и техните поддръжници протестираха в Тирана срещу албанския премиер Еди Рама, съобщи македонският Канал 5.По информация на БГНЕС единадесет полицаи и главен редактор са били ранени по време на митинга на албанската опозиция в Тирана.Протестът се проведе поради предполагаемото асоцииране на Рама с организираната престъпност.Демонстрантите, водени от опозиционния лидер на Демократическата партия, Лулзим Баша, минаха през главните улици на Тирана и по булеварда на мъчениците.Гражданите призоваваха: \"Рама, иди си\". Те носеха антиправителствени плакати и флагове на Албания и на ЕС.Демократите обвиняват вътрешния министър Фатмир Джафери, че подкрепя брат си Агрон в продажбата на наркотици.Агрон се предаде на италианските власти в началото на месеца, в който от 2002 г. насам трябва да бъде съден.", "date": "2018.05.26", "title": "11 полицаи и главен редактор са ранени при протести в Тирана"}
{"url": "https://news.bg/politics/za-svobodnoto-izuchavane-na-balgarski-ezik-v-ukrayna-se-obyavi-borisov.html", "text": "За безпрепятственото изучаване на български език, култура и история от  българската общност се застъпи българският премиер Бойко Борисов по време на посещението си в Украйна, съобщиха от МС. Той е първият български правителствен ръководител, направил посещение в Украйна от 14 години. Министър-председателят е в Киев по покана на президента на Украйна Петро Порошенко. Ангажираността на България се изразява и в отпуснатите средства за образование в Украйна, уточни Борисов. До момента с българска помощ са изградени 10 компютърни кабинета на обща стойност близо 200 хиляди евро. Предстои да бъдат изградени още два нови за чужди езици в Лвовския национален университет \"Иван Франко\" и в Киевският национален университет \"Тарас Шевченко\", обяви премиерът.Той приветства подписаната в края на април Декларация за гарантиране на правото на българите, които живеят в Украйна, да изучават майчин език и да учат на майчин език. Българският премиер посочи, че се очаква през есента провеждане на сесия на смесената междуправителствена комисия, която да разгледа възможностите за сътрудничество между университетите на двете страни и подпомагане на обучението в сферата на висшето образование.За постигане на мир и стабилност, които да носят полза и блага на всички народи се обяви премиерът. Според него изходът от кризата в Украйна, е в спазването на Минските договори от всички страни и изрази очакване, че чрез преговори това може да бъде постигнато.Борисов потвърди, че разглежда изграждането на инфраструктура като възможност за постигане на стабилност, икономически растеж и подобряване на доходите и живота на хората.Украйна заема важно място сред външнополитическите приоритети на България. С вашата страна ни свързват приятелски отношения, стъпили на историческата, културна, езикова и религиозна близост между нашите народи, както и от наличието на най-голямата българска етническа общност извън страната, обяви Борисов.Президентът Петро Порошенко благодари за позицията на България в подкрепа на териториалната цялост на страната, както и за отношението на правителството ни по теми като визовите облекчения и икономическите връзки със страните от ЕС.Порошенко заяви, че разчита на България и на Българското председателство така, както е поставило въпроса за Западните Балкани, да разглежда и инициативата на ЕС за Източното партньорство. За нас свързаността и особено изграждането на коридор №4 е от изключително значение, допълни Порошенко по време на разговорите.По-рано през деня сигнал за бомби затвори пет метростанции в Киев. След проверка се оказа че сигналът е фалшив.", "date": "2018.05.26", "title": "За свободното изучаване на български език в Украйна се обяви Борисов"}
{"url": "https://news.bg/world/68-podkrepiha-pravoto-na-abort-v-eyre-spored-exit-poll.html", "text": "С висока избирателна активност и при очаквана победа на поддръжниците на правото на аборт е приключил референдумът в Ейре. Това показват първите резултати.Според exit poll, около 68% от гласувалите са казали \"да\" за отпадането на забраната, която в момента действа в законодателството.Около два милиона души или 60% от регистрираните гласоподаватели отидоха на изборите, за да гласуват в историческия референдум, за да решат дали да се запази Осмата поправка, забраняваща абортите в нашата Конституция, или да я премахне.Двата резултата бяха очаквани, тъй като предварителните проучвания сочеха висока активност и подкрепа за абортите.Очаквано, огромна част, 87%, от гласоподавателите на възраст между 18 и 24 години са заявили, че са гласували \"Да\".Седемдесет процента от жените гласуваха \"да\", срещу 65% от мъжете, а всички възрастови групи под 65 г. подкрепиха гласуването.Избирателните секции затвориха в полунощ българско време и скоро след това бяха оповестени първите резултати.Допитването дори надминава масовата избирателна активност от малко над 62% за референдума за равенство на брака през 2015 г.Социологическите проучвания показаха, че избирателите ще отхвърлят една от най-големите забрани в света за прекратяване на бременността. Премиерът Лео Варадкар, който подкрепя промяната, нарече шанс, който се случва \"веднъж на поколение\".Страната узакони развода през 1995 г., а преди три години се превърна в първата държава в света, която одобри еднополовите бракове на референдум.Кампанията за \"Да\" твърди, че повече от 3 000 жени пътуват до Великобритания всяка година, за да направят аборт, а други незаконно поръчват лекарства в интернет.Правителството иска да отпаднат ограниченията за аборт до дванадесетата седмица от бременността.Потребителите на социалните мрежи са разделени относно резултатите. Очаквано,  католическата църква и консервативните кръгове обявиха, че \"Това е тъжна новина за Ейре, но битката продължава\", докато жените и по-либерално настроените ирландци се поздравиха с победата за правото на жената да има избор и \"Влизането на страната в 21-и век\".", "date": "2018.05.26", "title": "68% подкрепиха правото на аборт в Ейре, според exit poll"}
{"url": "https://news.bg/society/chereshova-zadushnitsa-3.html", "text": "Черешова задушница се отбелязва ден преди големия християнски празник Петдесетница.Черешовата задушница е свързана с поверието за прибирането на душите на всички покойници, които са били на свобода след Велики четвъртък.На този ден Православната църква извършва специално богослужение в памет на починалите християни. Общата панихида е позната като Черешова задушница. На този ден чрез богослужението в църквата измолваме прошка от Бога за нашите покойници. Живите се молят за отминалите от този свят, защото телесната смърт не прекъсва единството между вярващите.В памет на покойниците, наред с молитвите, от нас се изискват и дела на благотворителност. \"\" - четем в Библията.Благотворителен характер имат и общите трапези, които вярващите правят на Черешова задушница, отбелязва bTV. Приготвят се жито, хляб, вино, плодове и други храни, които се раздават. Житото символизира възкресението, а хлябът - Исус Христос.На Черешова задушница християните посещават гробовете на близките си покойници, почистват ги, прекадяват, преливат ги с вода и с червено вино. Запалват свещ и раздават житото, хляба и първите череши, дали името на тази панихида.", "date": "2018.05.26", "title": "Черешова задушница"}
{"url": "https://news.bg/regions/katastrofa-na-tir-zatrudni-dvizhenieto-po-patya-karnobat-shumen.html", "text": "Катастрофа на ТИР затрудни движението по път II - 73 Карнобат - Шумен.Това съобщиха от АПИ.В участъка Веселиново - Камчия (Ришки проход), движението се извършва в една лента.Трафикът се регулира с пътни знаци.Шофьорите трябва да се движат с повишено внимание и съобразена скорост.", "date": "2018.05.26", "title": "Катастрофа на ТИР затрудни движението по пътя Карнобат - Шумен "}
{"url": "https://news.bg/press/novite-pravila-za-lichnite-danni-zatrudniha-bolnitsi-i-banki-7-9-mln-lv-darzhavni-sredstva-otivat-za-namalyavane-na-bezrabotitsata.html", "text": "Промени. \"Сега\":Новите правила за личните данни затрудниха болници и банкиОще в първия ден от действието на Новия регламент за защита на личните данни, у нас възникнаха проблеми. За затруднения сигнализираха лекари и пациенти, предаде Дарик. В някои здравни заведения прегледите се бавят, заради попълването от пациентите на декларации, че са съгласни болницата да ползва личните им данни.В Националната кардиологична болница са поискали от пациент от провинцията първо да дойде лично да попълни декларация за съгласие да се ползват личните му данни, след което ще му насрочат час за друга дата, което означава да пътува до столицата отново. Новите по-строги правила за защита на личните данни свариха неподготвени и някои банки, където за да извършиш превод или плащане, също трябва да попълниш лично декларация за ползването на личните ти данни. Според банкови служители такава декларация ще се попълва и при всяка следваща операция. Средства. \"Монитор\":7.9 млн. лв. държавни средства отиват за намаляване на безработицата7.9 млн. лв. държавни средства отиват за намаляване на безработицата, съобщиха от социалното министерство. Разпределението на финансите се извършва по области на база на средногодишното равнище на безработица през предходната година.Работодателите (областните и общинските администрации) и партньорите ще се включат в изпълнението на програмите със средства в размер на около 234 хил. лева. Те ще бъдат насочени към финансиране на материалните разходи и обезпечаването на разкритите работни места.Заетостта ще се осъществява в дейности с местно значение, като поддържане и опазване на паметници на културата, училища, детски градини и читалища, облагородяване и почистване на детски площадки, паркове, алеи и места за отдих, поддържане на пътища. Визита. \"Сега\":Папа Франциск е обещал да посети България през 2019 г.Папа Франциск е обещал да посети България, вероятно през 2019 г. Това обяви премиерът Бойко Борисов след аудиенция при Светия отец във Ватикана, предаде БНР.\"Решихме, макар и трудно, настоявах много да посети България. /.../ Ще говорим и със Светия синод, всички да знаят. И догодина обещаха да мислят заедно с държавния секретар Паролин, който, знаете, беше в София, добър наш приятел./.../ да подготвят догодина едно такова посещение, тъй като най-малко им трябват пет месеца да подготвят посещението на папата\", заяви Борисов.Според премиера визита на папа Франциск у нас би допринесла за задържане на вниманието към евроинтеграцията на страните от Западните Балкани. \"Да не пада темата за Западните Балкани.  Удар. \"24 Часа\":Задържаната пратка хероин на \"Капитан Андреево\" била за над 12 млн. леваРекордна за последната година пратка от 191,220 кг. хероин на стойност 12,415 милиона лева е разкрита и задържана от митничари на пункта с Турция \"Капитан Андреево\". Случаят бе обявен на съвместен брифинг на директора на Агенция \"Митници\" Георги Костов, главния секретар на МВР Младен Маринов и зам.-окръжния прокурар на Хасково Дарина Славова, предава БТА.Това е станало на 23 май сутринта на входно трасе на тежокотоварни автомобили, съобщи Георги Костов. Тирът с турска регистрация с водач 61-годишен турски гражданин по документи е превозвал керамично лепило теракол от югоизточната ни съседка за Белгия, като товарът е бил окомплектован с апарати за механотерапия за Холандия, уточни Костов.По негови думи при започване на обработката на камиона е сработил рисков профил, заложен от МВР. ", "date": "2018.05.26", "title": "Новите правила за личните данни затрудниха болници и банки; 7.9 млн. лв. държавни средства отиват за намаляване на безработицата"}
{"url": "https://news.bg/world/putin-ne-vyarva-che-skripal-e-otroven-s-novichok.html", "text": "Руският президент Владимир Путин счита, че е невъзможно бившият двоен агент Сергей Скрипал и дъщеря му Юлия да са били отравяни с новичок, защото щяха щяха да умрат веднага.Това заяви той в отговор на журналистически въпроси. Путин говори пред ръководителите на международни информационни агенции, включително Асоциацията за пресата, в кулоарите на Международния икономически форум в Санкт Петербург (SPIEF).На въпроса кой е отговорен за тяхното отравяне в Салсбъри на 4 март, руският лидер заяви, че иска обективно разследване.Миналата седмица стана ясно, че Сергей Скрипал е изписан от болницата.Сергей Скрипал и дъщеря му Юлия бяха открити на пейка в английския град Солсбъри на 4 март. Обединеното кралство обвинява Русия, че е използвала химически агент новичок, но Москва отрича информацията. Случаят доведе до най-голямото експулсиране на руски дипломати от западни държави от Студената война.Двамата бяха настанени в интензивното отделение в окръжната болница в Солсбъри, където бяха стабилизирани след атаката с новичок.Правителството на Обединеното кралство обвинява руската държава за нападението срещу тях.Самата Юлия не обвини директно Москва, но вярва, че са били отровени.", "date": "2018.05.26", "title": "Путин не вярва, че Скрипал е отровен с новичок"}
{"url": "https://news.bg/world/tramp-pregovorite-s-kndr-sa-produktivni.html", "text": "Президентът на САЩ Доналд Тръмп каза в петък във Вашингтон, че Съединените щати разговарят интензивно с Корейската народнодемократична република (КНДР), а планираната среща с най-добрия лидер на страната Ким Чен Ун  все пак може да се случи. Той направи изявлението само ден, след като отмени среща в четвъртък, предаде \"Синхуа'.Говорейки с медиите в Белия дом, Тръмп каза, че срещата с Ким \", добавяйки, че както КНДР, така и Съединените щати искат срещата да се случи.По-рано в петък, Тръмп коментира, че последното изявление на КНДР относно срещата е \"продуктивно\", наричайки го \"много добра новина\".\"Скоро ще видим къде ще доведе, надявайки се, че ще продължи дълго и трайно благоденствие и мир\", обяви той чрез познатия за него начин - в профила си в \"Туитър\".В отговор на писмото първият вицепремиер на КНДР Ким Гуан заяви рано в петък, че страната е готова да преговаря със Съединените щати по всяко време, за да реши проблемите, които съществуват между тях.В изявлението за официалната корейска централна информационна агенция Ким Кий Гуан също заяви, че решението на Тръмп да анулира срещата не е в съответствие с стремежа на международната общност за мир и стабилност на Корейския полуостров и в целия свят.", "date": "2018.05.26", "title": "Тръмп: Преговорите с КНДР са продуктивни "}
{"url": "https://news.bg/world/stoltenberg-optimist-za-reshavaneto-na-spora-mezhdu-gartsiya-i-makedoniya.html", "text": "Генералният секретар на НАТО Йенс Столтенберг изрази надежда, че Гърция и Македония ще могат да намерят решение на десетилетия стар спор относно името на бившата югославска република, така че Скопие да получи покана за присъединяване към алианса.В ексклузивно интервю с RFE / RL на 25 май, той заяви, че  за пълноправно членство, след като поканата е била удължена.\" каза той.Черна гора се присъедини към НАТО през юни 2017 г., след като получи поканата през декември 2015 г., но генералният секретар на НАТО предупреди, че времето \"е различно за отделните страни\" и добави:\"Пратеникът на ООН, който отговаря за разрешаването на спора между Гърция и Македония, заяви пред репортери на 25 май, че двете страни са решени да постигнат споразумение.Пратеникът на ООН Матю Нимиц каза пред репортери, че разговорите \"са значително по-интензивни\" след срещите, започнали на 24 май с гръцкия външен министър Никос Коциас и македонския външен министър Никола Димитров.Той каза, че министрите ще продължат преговорите в Брюксел.Вчера за пореден път гръцкият премиер Алексис Ципрас защоти гръцката позиция по въпроса, като посочи какви са корените на македонците и какво общо имат те исторически с Македония.", "date": "2018.05.26", "title": "Столтенберг оптимист за решаването на спора между Гърция и Македония "}
{"url": "https://news.bg/weather/dazhdovna-sabota-ni-ochakva-opasnost-ot-gradushki.html", "text": "Дъждовна събота ни очаква, съобщиха от НИМХ на БАН. На места ще прегърми.Ще има условия и за градушки.Очаква се да духа слаб до умерен вятър.Максималните температури ще са между 24 и 29 градуса.Атмосферното налягане ще е малко по-високо от средното за месеца. Не се очаква съществена промяна през следващите дни. ", "date": "2018.05.26", "title": "Дъждовна събота ни очаква, опасност от градушки"}
{"url": "https://news.bg/bulgaria/zabrani-i-ogranicheniya-prechat-na-dvizhenieto-po-patishtata.html", "text": "Редица забрани и ограничения пречат на движението по пътищата и днес. Това съобщават от АПИ.Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:- Ограничено е движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.Област Пловдив: Временно движението по АМ \"Тракия\" от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.Движението на МПС над 12 тона по АМ \"Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив - Бургас.Обходни маршрути:В посока София - Бургас се отклонява при пътен възел \"Пловдив - изток\" на км 133, по път II-56, път I-8, път II-66 - Мирово - Плодовитово - път III-666 - пътен възел Оризово /Плодовитово/ и включване на АМ \"Тракия\" при км 165, или по маршрут пътен възел Чирпан на км 174, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133+2.В посока Бургас - София се отклонява при пътен възел Чирпан на км 184, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133. Срок до 30.06.2018 г.Област Стара Загора: Временно движението по АМ \"Тракия\" от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.Област Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.АМ \"Хемус\":Област София:Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението по АМ \"Хемус\" от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.АМ \"Струма\": няма.АМ \"Марица\":Област Пловдив:Движението на МПС над 12 тона по АМ \"Марица\" в участъка от км 0 до км 2 в посока София е ограничено поради ремонтни дейности.Обходен маршрут: в посока Свиленград - София се отклонява при п.в. Оризово /Плодовитово/ по път II-66 Плодовитово - Мирово, по път I-8, път II-56 и включване на АМ \"Тракия\" при пътен възел \"Пловдив - изток\" при км 133. Срок до 30.06.2018 г.АМ\"Черно море\":Движението по АМ \"Черно море\" Варна - Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт \"Звездица\". Срок до 15.10.2018 г.АМ \"Люлин\":Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Срок до 30.06.2018 г.Движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.;Област Перник: Движението по АМ \"Люлин\" при км 16+460 в платно в посока София - Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.05.26", "title": "Забрани и ограничения по пътищата"}
{"url": "https://news.bg/crime/patnata-bezopasnost-se-upravlyava-s-improvizatsii-skochi-bivsh-shef-na-kat.html", "text": "Средата в КАТ е силно токсична. Това коментира бившият шеф на КАТ Богдан Милчев пред Нова. За да се реши проблемът с корупцията в КАТ, трябва да се промени средата. \"Средата отвътре не може да се промени\", подчерта Милчев.Политиците у нас искали да променят ситуацията, но сами не могат. Затова трябвало да се вслушат в експертите.Решението е в извънсистемния контрол, смята Милчев. Досегашните мерки не дават резултат. За пример посочи въведените мерки, че катаджиите ще проверяват с видеокамери проверките на нарушителите. Мярката е въведена без разчети в следствие, на което двойно са се увеличили пътните травми заради занижения контрол.Проблемът с пътната безопасност е заплаха за националната сигурност, категоричен е бившият шеф на КАТ. По думите му пътната безопасност у нас се управлява с импорвизации. Корупцията е навсякъде в системата на пътната безопасност, допълни още Милчев.", "date": "2018.05.26", "title": "Пътната безопасност се управлява с импровизации, скочи бивш шеф на КАТ"}
{"url": "https://news.bg/politics/prezidentat-izpalni-misiyata-si-v-rusiya-pohvali-go-jotova.html", "text": "Президентът Румен Радев изпълни своята мисия в Русия. Това коментира пред Нова вицепрезидентът Илияна Йотова относно визитата на Радев в Руската федерация и срещите му  и .Целите на визитата са постигнати според Йотова, но тя е огорчена, че не се е чуло за културните дни в Москва. Иначе Румен Радев провел важни разговори в Русия.\"Важен е конкретният резултат\", подчерта Илияна Йотова.Предстоящата среща на Бойко Борисов с Владимир Путин и предхождащата я визита на Радев щели да постигнат националните ни цели.Радев не отишъл във федерацията, за да възкресява един или друг проект, допълни Йотова. Според нея пет години по времето на Росен Плевнелиев като държавен глава сме пропуснали много ползи. Посещението на Румен Радев станало жертва на много ниски политически страсти, по думите й.Илияна Йотова очаква да види какъв ще е резултатът от разговорите на министър-председателят.Йотова каза, че има война между \"Дондуков\" 1 и \"Дондуков\" 2. Тя предположи, че самият Бойко Борисов се изненадал, че Русия обявила посещението му в Москва.Иначе вицето е убедена, че трябва да се завърши атомната централа в Белене.Йотова оцени добре европредседятелството. Във външната ни политика членството в ЕС е отправна точка.За Русия Йотова смята, че ни приляга да сме посредник между федерацията и общността.е безспорен успех, отсече вицепрезидентът. Размразили се отношенията между самите страни от региона. \"Интеграцията на тези страни ще помогне да е спокойна Европа\", заяви тя. Иначе  след срещата можел да е по-амбициозен. Не й харесва, че думата разширяване е заменена с партньорство. \"Европа още не е готова да ги приеме\", смята Илияна Йотова.", "date": "2018.05.26", "title": "Президентът изпълни мисията си в Русия, похвали го Йотова"}
{"url": "https://news.bg/politics/albaniya-ni-blagodari-za-evroperspektivata.html", "text": "Председателят на парламента в Албания Грамоз Ручи благодари на България за безспорния успех на председателството ни да очертае ясна европейската перспектива за страните от Западните Балкани.Според Ручи европейската и евроатлантическата линия на развитие на страните от региона са ключови за сигурността и стабилността. По думите му добрите отношения между премиерите Бойко Борисов и Еди Рама допринасят и за силната връзка между двете държави.Ручи се срещна с председателят на ПГ на ГЕРБ Цветан Цветанов в рамките на регионалната Балканска молитвена закуска в Тирана.От своя страна Цветанов отправи благодарности към Ручи за това, че . Зам.-председателят на ГЕРБ посочи, че това е поредния знак за топлите отношения и взаимното уважение между България и Албания.В Тирана Цветанов се срещна и с председателя на македонския парламент Талат Джафери. Двамата обсъдиха .В тази връзка Джафери заяви, че историческият документ е отворил вратата за очертаването на трайна и устойчива европейска перспектива за Македония. От своя страна Цветанов определи договора не само като знак за силните политически връзки между двете страни, но и като гарант за сигурността в региона.Талат Джафери заяви, че в региона не можем да забравим историята, но не трябва винаги да се връщаме към нея. \"Това няма да ни позволи да изградим бъдеще на стабилност и просперитет за гражданите на страните от Западните Балкани\", категоричен бе той.По време на регионалната Балканска молитвена закуска председателят на ПГ на ГЕРБ проведе работна среща и с заместник-председателя на сръбския парламент Владимир Маринкович.Маринкович благодари на Цветан Цветанов, че 15 години по-късно Българското председателство на Съвета на ЕС е успяло да върне Западните Балкани във фокуса на европейския дневен ред. Той подчерта ключовото значение на , която е позволила страните от региона да получат по-ясна европейска перспектива.", "date": "2018.05.26", "title": "Албания ни благодари за европерспективата"}
{"url": "https://news.bg/education/nad-600-detsa-sa-napusnali-uchilishte-v-dobrich.html", "text": "В рамките на учебната 2017 - 2018 година над 600 ученици от област Добрич са напуснати образователната система. Това сочат данни на Националния статистически институт (НСИ).Данни показват, че в областта е намалял броят на учебните заведения и възпитаниците, които се обучават в тях, предаде БНР.Близо 60% от учениците са прекъснали образованието си, защото са заминали в чужбина.158 деца са напусналите по семейни причини, а 9% са отпаднали поради нежелание да учат.През настоящата учебна година в детските градини са записани с 5 000 деца по-малко от предходната.За учебната година в областта са закрити 4 училища.", "date": "2018.05.26", "title": "Над 600 деца са напуснали училище в Добрич"}
{"url": "https://news.bg/regions/v-strelcha-nyama-da-praznuvat-praznika-na-rozata.html", "text": "Розопроизводителите в страната отбелязват днес традиционният Празник на розата. Тази година обаче празникът е частично помрачен поради протестите на розопроизводителите от региона срещи ниската изкупна цена на розовия цвят.Председателят на Националния съюз на производителите на етерично-маслени култури Зара Клисурова заяви пред БНР, че днес в Карлово няма да има протести, а празник.Традиционно днес много българи и чужденци се събират в розовите полета край Карлово, където наблюдават ритуала \"розобер\".И тази година след розобера се провежда шествие до площад \"20-и юли\". След шествието на площада на града ще започне и специална празнична програма с фолклорен танцов спектакъл. И тази година ще бъде избрана Царица на розата.По думите на Клисурова ситуацията около изкупните цени на розовия цвят се е нормализирала след протестите на земеделците. Според нея кампанията на розопроизводителите е към своя край, дестилериите в района вече изкупували суровината.\"Цените се покачват - сега отиват 2,20 - 2,40 - 2,50 лева. Нормално влиза цветът в розоварните вече, защото не е голямо количество. Така че самият процес от само себе си се нормализира\", обясни тя.В Карлово протести няма да има. В Стрелча обаче за първи път от 22 година празникът няма да бъде отбелязан.Вместо да празнуват, розопроизводителите ще протестират срещу ниските изкупни цени на продукцията им. В знак на протеста си земеделците ще посипят целия център на Стрелча с розов цвят.Към момента цената за килограм е между 1.80 и 2 лева. Въпреки това продукцията не се изкупува всеки ден, алармират местните.Тази цена обрича производителите на фалит, хората няма как да покрият разходите си по беритбата. За това те искат държавата да се намеси и да регулира отношенията в сектора.Протестът в Стрелча започва в 17 часа. Очаква се на него да присъства омбудсманът Мая Манолова.", "date": "2018.05.26", "title": "В Стрелча няма да празнуват Празника на розата"}
{"url": "https://news.bg/politics/premierat-na-harvatska-kam-borisov-17-may-shte-ostane-v-istoriyata.html", "text": "Министър-председателят Бойко Борисов днес е на . Пристигайки в столицата Загреб, премиерът беше посрещнат от своя колега Андрей Пленкович с думите: \"17 май ще остане в историята\".Според премира на Хърватска датата 17 май, когато се проведе , ще остане в историята като ключова дата за държавите от Балканския полуостров, както за тези, които са вече част от ЕС, така и тези държави, които получиха заслужената европерспектива на срещата на лидерите на Европа.\"Срещата беше послание към всички наши съседни държави да продължат с реформите, а съвместно с тях и да изграждаме свързаност - транспортна, дигитална инфраструктура\", коментира хърватският премиер.Борисов и Пленкович разговаряха, като фокусът беше поставен именно върху сближаването със страните от Западните Балкани и осигуряването на непрекъсваемост на процеса, започнал в София.От своя страна Борисов заяви, че Австрия е поела ангажимент темата \"Западни Балкани\" да продължи да стои на дневния ред на ЕС и по време на Австрийското председателство на Съвета на ЕС, което започва на 1 юли тази година.Според прмиера ако не се гарантира, че темата за Западните Балкани ще остане в дневния ред на ЕС, това би означавало, че Срещата на върха в София е била просто една добра среща. \"Трябва да направим всичко възможно да не допуснем отново конфликт като този в бивша Югославия. Това са нашите Балкани, нашата Европа и затова трябва да положим огромни усилия\", призова Борисов.Борисов благодари също така на Пленкович за това, че Хърватия ще поеме щафетата за организирането на ова среща между лидерите на ЕС и държавите от региона.Припомняме, на 16 май Борисов и Пленкович проведоха среща, на която премиерът на Хърватска потвърди, че ще инициира . Срещата ще бъде през 2020 г.На днешната среща между двамата Борисов изрази удовлетворение от това, че ЕС разбира нуждата на държавите от региона да излязат от изолацията, в която се намират. В същото време държавите членки на Общността разбират и че не трябва да се допускат .На свой ред министър-председателят на Хърватия поздрави Борисов за начина, по който България изпълнява своето председателство на Съвета на ЕС и реализира приоритетите от програмата си.На пресконференцията след срещата Борисов заяви, че ако държавите от Балканите са обединени, те могат да свършат много работа. Той подчерта, че диалогът може да доведе до разбирателство, дори между държави с многогодишни проблеми помежду им като България и Македония. В тази вързка премирът разказа за  - отдаването на почит в Рим на делото на светите братя Кирил и Методий.Пленкович пък коментира чудесните политически и икономически отношения между Хърватия и България и подчерта, че ще продължи съвместното сътрудничество за влизане на страните в Шенгенското пространство и в еврозоната.", "date": "2018.05.26", "title": "Премиерът на Хърватска към Борисов: 17 май ще остане в историята"}
{"url": "https://news.bg/crime/sadat-ostavi-v-aresta-shofyora-na-tir-hvanat-s-nad-191-kg-heroin.html", "text": "Хасковският окръжен съд остави в ареста 61-годишния Дурсун Хамзаоглу. Той ешофьор на камиона, в който бяха открити 191 килограма хероин, съобщава БНР.Рекордната пратка на стойност над 12,5 млн. лева, беше заловена на 23 май на граничния пункт\" Капитан Андреево\".На Хамзаоглу е повдигнато обвинение за пренасяне на наркотик в особено големи размери, за което законът предвижда от 15 до 20 години затвор. Определението може да бъде обжалвано пред Апелативния съд в Пловдив.​До разбиването на международния наркоканал се стигна след сигнал от европейски партньорски служби, а пътят на дрогата е бил от Иран до Белгия.Днес в съда стана ясно, че хероинът, пакетиран фабрично в торби със строително лепило, за да остане невидим за ренгена, е бил претоварен в митнически склад в Истанбул, където камионът е останал два дни, уточнява бТВ.След това отново под надзора на турските митници, тирът е бил дотоварен в Чорлу с друга стока и му е било поставено проследяващо устройство.На турския пункт \"Капъкуле\" камионът е бил щателно проверен с рентген и две кучета, но не е открито нищо. Днес в съда трима адвокати на шофьора Дорсун Али твърдяха, че той не е част от престъпната схема.", "date": "2018.05.26", "title": "Съдът остави в ареста шофьора на тир, хванат с над 191 кг. хероин"}
{"url": "https://news.bg/world/frantsiya-stachkuva-sreshtu-reformite-na-makron.html", "text": "Франция стачкува срещу реформите на Макрон, съобщава Ройтерс. Протестите са организирани от опозиционната левица, основните синдикати и други 80 организации.От синдикатите обявиха, че 80 000 души са участвали в протеста в Париж, а 250 000 са излезли по улиците на цяла Фрнация. Полицията обаче заяви, че протестът е събрал 21 000 души в Париж.Това не попречи на лидерът на левицата Жак-Люк Меланшон да обвини Еманюел Макрон, че не изпълнява предизборните си обещания. Това е изправило пред колапс основни структури на обществото като болници, полиция и образование.\"Ние не ви вярваме, защото лъжете\", репликира комунистът Жан-Люк Меланшон. Той припомни, че правителството на Макрон е дало данъчни облечения от €4,5 млрд. за богатите, вместо да ги вложи в болници.Освен социални лозунги беше издигнат и \"Да направим Франция велика отново\"Френският министър на вътрешните работи Жерар Коломб заяви, че полицията се е намесила в Париж, след като група протестиращи с качулки се опитала да проникне в банка.Седем полицейски служители бяха ранени, каза Коломб. Той заяви, че 35 демонстранти са били задържани за различни престъпления.40-годишният Макрон, който дойде на власт преди една година, обещавайки да прокара трудни реформи, досега не показа никакви признаци за отстъпване от обещанията.", "date": "2018.05.26", "title": "Франция стачкува срещу реформите на Макрон"}
{"url": "https://news.bg/world/22-ubiti-v-katastrofa-v-uganda.html", "text": "Най-малко 22 души загинаха, а други 14 бяха ранени при верижна катастрофа в Уганда, съобщи АП.Агенцията се позовава на информация от полицията. От Червения кръст на Уганда уточняват, че катастрофата е станала на около 260 км от столицата Кампала. От неправителствената организация съобщават за над 40 души загинали.В момента е известно, че автобус се блъснал в трактор и в бирен камион.Катастрофите са често явление в Уганда. Много от пътищата са тесни и пълни с дупки. Властите обвиняват пияни шофьори за броя на катастрофите.Над 9500 души са загинали в катастрофи в Уганда между 2015 г. и 2017 г..", "date": "2018.05.26", "title": "22 убити в катастрофа в Уганда"}
{"url": "https://news.bg/world/irlandiya-glasuva-za-razreshavaneto-na-abortite.html", "text": "Ирландия гласува с категорично \"Да\", за да се промени конституцията на страната и да се позволи на жените да извършват аборт, предаде Си Ен Ен.Наблюдатели посочват, че гласуването се е провело в исторически и емоционално зареден референдум.При висока избирателна активност от 64,13%, 66,4% гласуваха за разрешаването на абортите, а други 33,6% бяха против.Само един окръг гласува с твърдо \"не\" на допитването. Това е селския и религиозно - консервативния Донегал. Той е разположен в северозападна Ирландия.", "date": "2018.05.26", "title": "Ирландия гласува \"за\" разрешаването на абортите"}
