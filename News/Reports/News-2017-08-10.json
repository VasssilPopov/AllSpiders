{"url": "https://news.bg/world/tramp-gradira-izyavleniyata-si-kam-kndr.html", "text": "Президентът Доналд Тръмп заяви, че Северна Корея трябва да е \"много, много нервна\", ако дори мисли за атака срещу Съединените щати или техните съюзници. Това той каза по повод речта си за Северна Корея в четвъртък след като Пхенян заяви, че планира да стреля с ракети над Япония, Близо до територията на Тихия океан на Гуам. Тръмп каза, че думите му към КНДР \"огън и ярост\", може би не е са били достатъчно твърди, предаде Ройтерс.\"Народът на нашата страна е в безопасност, нашите съюзници са в безопасност, заяви Тръмп пред репортери в Ню Джърси, където се срещна с екипа си за национална сигурност.\"Ако Северна Корея прави нещо, дори да мисли за атака на някой, когото обичаме или ние представляваме, или наши съюзници или нас, те трябва да бъдат много, много нервни. Нещата ще се случват с тях така, както никога не са смятали за възможни\", добави Тръмп.Съединените щати и Южна Корея продължават технически да водят война със Северна Корея, след като корейският конфликт от 1950-53 г. завърши с примирие, а не с мирен договор.Напрежението в региона се повиши рязко, откак републиканската комунистическа страна, която организира изпитанията на две ядрени бомби през миналата година, започна два интерконтинентални теста за балистични ракети през юли т.г., в нарушение на правилата на международното право. Тръмп заяви, че няма да позволи на Пхенян да развие ядрено оръжие, способно да удари САЩ.Армията на Северна Корея ще изпълни плановете си в средата на август да изстреля четири ракети със среден обсег на действие над Япония, за да пристигне близо до Гуам, когато те ще бъдат готови за нареждане на лидера на Ким Ченг Он, съобщиха от държавната агенция KCNA. Плановете предвиждат ракетите да кацнат в морето на 30-40 км (18-25 мили) от Гуам.", "date": "2017.08.10", "title": "Тръмп градира изявленията си към КНДР"}
{"url": "https://news.bg/world/v-oae-zabraniha-vid-soev-sos.html", "text": "От Министерството на околната среда и климатичните промени на ОАЕ обявиха, че властите са спрели използването на соевия сос \"Киккоман\", защото в него е открит алкохол, съобщиха The National и РИА Новости.\"Решението бе основано на резултатите на изпитания, проведени в специализирана акредитирана лаборатория, която потвърди, че няколко образеца на продукта с разни дати на производство са нарушили правилата\", цитира изданието заявлението на министерството.В ОАЕ продажбата на алкохол се контролира. Алкохолната продукция е достъпна само в специални лицензирани търговски обекти и лицензирани хотели и барове. Сосът \"Киккоман\" се произвежда в САЩ, Холандия, Китай, Канада, Сингапур и Тайланд.Сос \"Киккоман\" е природен продукт като виното или бирата. Съгласно сайта на компанията, той се произвежда от соя, пшеница, сол и вода. В процеса на ферментация пшеничното нишесте се разделя на захар, а част от захарта се превръща в спирт. Установено е, че японския сос съдържа в себе си около 1,5-2% спирт от общия обем.", "date": "2017.08.10", "title": "В ОАЕ забраниха вид соев сос"}
{"url": "https://news.bg/regions/do-dni-otvaryat-patya-do-skalniya-manastir-sv-sv-konstantin-i-elena.html", "text": "Пътят до скалния манастир \"Св. Св. Константин и Елена\" ще бъде разчистен до дни, обещаха от Природен парк \"Русенски Лом\". След проливните дъждове в началото на летния сезон пътят до скалния манастир \"Св. Св. Константин и Елена\" беше недостъпен.Големият Нисовски скален манастир \"Св. Св. Константин и Елена\" в поречието на река Русенски Лом е от ХI-ти век след Христа. Част от пътеките в парка вече са достъпни и за велосипедисти.Канят се доброволци за прочистване на друг маршрут, който е един от най-красивите у нас, към Ивановските скални църкви, които са паметник от списъка на ЮНЕСКО.", "date": "2017.08.10", "title": "До дни отварят пътя до скалния манастир \"Св. Св. Константин и Елена\""}
{"url": "https://news.bg/world/ukrainski-deputat-iska-otmyana-na-dogovor-sas-sasht.html", "text": "Лидерът на украинската Радикална партия депутат от Върховната рада Олег Ляшко поиска страната да отмени договора за купуване от САЩ на газ, предаде ТАСС.В същото време той иска да стимулира родното производство и да не бъдат изнасяни въглища, които се продават по-евтино от чуждите. «Обърнах се към премиера Владимир Гройсман с искане да отмени решението за покупка на газ. Искам от правителството да закупи украински въглища, да обезпечи работата на нашите миньори и да погаси задълженията по техните заплати», написа депутатът във Фейсбук.По думите му, правителството позволява на държавната компания «Центроенерго» - една от водещите компании за производство на ток в страната, да «харчи валута за износ на ненужните за Украйна въглища марка «Г», при това родните миньори, които добиват тези въглища, имат проблем с финансирането и са принудени да съкращават добива.Според Ляшко, покупката на газ от САЩ ще нанесе дългосрочен удар по електрическата безопасност на страната, доколкото разрушава украинския въгледобивен отрасъл. «Такава е политиката на властта - това е загуба на бюджетни средства, злоупотребление и корупция, която увеличава безработицата и стойността на комуналните услуги», заяви Ляшко.На 31 юли «Центренеро» подписа с американската компания Xcoal Energy & Resources договор за доставка на 700 хил. тона въглища до края на годината.Американският антрацит ще бъде по-скъп от аналогичните марки въглища от Русия и Донбас. Това може да оскъпи тока. Руският антарцит Украйна купуваше по 60-70 щ.д. за тон. Заради блокадата на Донбас в Киев търсят алтернатива.", "date": "2017.08.10", "title": "Украински депутат иска отмяна на договор със САЩ"}
{"url": "https://news.bg/world/arestuvaha-dvama-v-holandiya-zaradi-opasnite-yaytsa.html", "text": "Холандски следователи арестуваха двама заподозрени за инфектирани с инсектицида фипронил яйца. Скандалът се разпространи на изток с откриването на тон замърсен жълтък в Румъния, съобщи medicalxpress.com.Яйчен жълтък, заразен с фипронил, купен в Германия, беше открит в западния румънски окръг Тимиш, съобщиха от администрацията за санитарно-ветеринарен контрол и безопасност на храните.Партидата била запечатана в склад. Продуктът не е стигнал до търговската мрежа и ще бъде унищожен. В момента се проверяват птицефермите в цялата страна.От началото на август от този химикал пострадаха Белгия, Холандия, Германия, Великобритания, Люксембург, Франция, Швейцария, Швеция, където от магазините са изтеглени милиони яйца.\"Става дума за двама управители в компанията, за която се предполага, че е използвала веществото в птицеферми\", заяви говорителят на прокуратурата Мариеке ван дер Молен за арестуваните. Холандски медии съобщиха, че компанията се нарича \"Чикфренд\" (Chickfriend).Скандалът със заразените яйца избухна преди дни. Милиони яйца бяха изтеглени от продажба в Германия, Холандия и Белгия. Установено беше, че в тях се съдържа отровното вещество фипронил. Почти 180 холандски ферми бяха временно затворени.Говорителката на Европейската комисия Анна Итконен увери, че отровните яйца \"са блокирани, а ситуацията е под контрол\".Фипронилът се съдържа в продукти за борба срещу бълхи, въшки и кърлежи при животните. От няколко години в ЕС има забрана той да се употребява върху растения и животни, които да се консумират от хора.Според BBC, около 700 000 яйца са били изпратени в Обединеното кралство от потенциално замърсени холандски ферми. Предишната информация беше за 21 000.От Агенцията по хранителните стандарти (FSA) заяви, че е малко вероятно, че съществува риск за общественото здраве. Въпреки това, 11 продукта, съдържащи яйца, включително сандвичи и салати, са били изтеглени от супермаркетите.От FSA заявиха, че 700 000 броя са 0.007% от яйцата, които се консумират във Великобритания всяка година. В Обединеното кралство холандските яйца не се продават като яйца с черупки, но се използват в храни с много други съставки - предимно сандвичи или други охладени храни.Следите от фипронил, които могат да бъдат вредни за хората, са били смесени с други яйца, така че химическите остатъци биха били \"силно разредени\". Съветът на британската яйчна промишленост заяви, че яйцата с черупки, продавани на потребителите в Обединеното кралство, не са засегнати.Супермаркетите в Белгия, Холандия и Германия са изтеглили милиони яйца от продажба. Във Великобритания обработени храни, съдържащи яйца, включително сандвичи и салати, са били изтеглени от Sainsbury's, Morrisons, Waitrose и Asda.", "date": "2017.08.10", "title": "Арестуваха двама в Холандия заради опасните яйца"}
{"url": "https://news.bg/int-politics/uikiliyks-publikuvaha-novi-dokumenti-na-tsru.html", "text": "Уикилийкс публикуваха нова порция секретни документи на Централното разузнавателно управление. Този път темата е за следене на видеопотоци, става ясно от Портала.Документите са Ръководство за потребителя на проекта CoachPotato на ЦРУ. CouchPotato е отдалечен инструмент за събиране на видео потоци по RTSP / H.264.Той осигурява възможността за събиране на потока като видеофайл (AVI) или за заснемане на неподвижни изображения (JPG) от кадри от потока, които имат значителна промяна от предварително заснетите рамки.Програмата използва ffmpeg за видео и изображение кодиране и декодиране, както и RTSP свързаност. CouchPotato разчита на това, че се стартира в съвместим товарач ICE v3 Fire and Collect.", "date": "2017.08.10", "title": "Уикилийкс публикуваха нови документи на ЦРУ"}
{"url": "https://news.bg/world/ispanskite-vlasti-zadarzhaha-dvama-balgarski-moryatsi.html", "text": "Двама български моряци са задържани край Алмери. Те били на кораб, задържан от испанските правохранителни органи. На плавателния съд бяха открити 18 тона хашиш, съобщи руското издание \"Аргументи и факти\", позовавайки се на агенция EFE.Съобщава се, че корабът Lady Boss е плавал под флага на Коморските острови. Той е прихванат около 60 км от крайбрежието на Алмери. При акцията е задържан 13-членния екипаж, сред които са двама българи и 11 украинци.Отбелязва се, че операцията е започнала още преди седмица. Тогава коръбт е забелязан от въздуха. Сега арестуваният кораб е на пристанището на Алмерия. Арестуваните ще бъдат предадени на съд.", "date": "2017.08.10", "title": "Испанските власти задържаха двама български моряци"}
{"url": "https://news.bg/crime/28-godishen-zadarzhan-za-brutalnoto-iznasilvane-vav-varna.html", "text": "28-годишен мъж е извършителят на бруталното изнасилване от 8 август във Варна.За неговото задържане съобщава МВР-Варна. Припомняме, посегателството беше извършено в ранните часове на 8 август в района на улица \"Струга\" в града. Още същия ден полицаите от Варна започнаха разследване, като беше съобщено, че . Изнасилването е станало в светлата част на деня, в оживен район близо до гарата. Задържаният 28-годишен с инициали К.П. е от Варна. Регистриран е за различни криминални престъпления.Той е задържан в полицейския арест за срок до 24 часа. Повдигнато му е обвинение. Работата по образуваното досъдебно производство продължава под ръководството на Районна прокуратура - Варна.", "date": "2017.08.10", "title": "28-годишен задържан за бруталното изнасилване във Варна"}
{"url": "https://news.bg/society/sluzhitelite-v-dunarit-iskat-obratno-krastyo-krastev-v-rakovodstvoto.html", "text": "Близо 500 души и служителите в завода \"Дунарит\" в Русе излязоха на протест на ГКПП \"Дунав мост\", съобщи БНР.Работниците в завода излязоха на мирен протест пред граничния пункт \"Дунав мост\" в знак на несъгласието си спрямо решението да се отнемат лицензите за производство, търговия и съхранение на оръжие в завода.На протеста пристигна и министърът на икономиката Емил Караниколов. По думите му държавата няма намерение да закрива завода и служителите на предприятието ще запазят работните си места.Караниколов обясни, че заводът е изключително важно за всички дружества от военно-промишления комплекс и за това няма да бъдат предприемани действия по затварянето на обекта. Министърът поздрави и ръководството на завода за предприетите мерки. Това означавало, че управниците на обекта \"милеят за дружеството\".Припомняме, по-рано днес стана ясно, че изпълнителният директор на \"Дунарит\" Кръстьо Кръстев и двама членове на управителния съвет - Никола Стоянов и Тодор Трифонов са депозирали оставките си.Според работниците от дружеството обаче Кръстев бил начело на завода от 2001 година насам. Неговото ръководство било успешно - обектът имал печалба от 26 млн. лв. за миналата 2016 година. Всички служители имали осигуровки и добра социална програма.По време на общото си недоволство протестиращите посочиха желанията си на министъра. Работниците бяха категорични, че си искат работните места. Те заявиха и че искат Кръстев да остане начело на завода. \"Доволни сме от заплатите си. Има договори. Има работа\", аргументираха се те.Те пожелаха от Караниколов да изясни позицията на държава относно военно-промишления комплекс - \"какви мерки вземат те да не се затваря фабриката и какво мислят да правят, след като на интервал от две години създават неприятности и тревоги на хората\".Протестът премина мирно, както заявиха синдикатите. Въпреки това защитниците на служителите в завода се надяват на проблема с военно-промишления комплекс да се обърне по-сериозно внимание в обществото.", "date": "2017.08.10", "title": "Служителите в \"Дунарит\" искат обратно Кръстьо Кръстев в ръководството"}
{"url": "https://news.bg/world/savetat-na-es-dopalni-spisaka-sas-sanktsii-kam-kndr.html", "text": "Съветът на ЕС допълни списъка със санкции за КНДР с девет физически и четири юридически лица, включително Държавната банка за външна търговия, съобщи Интерфакс.Списъкът препоръчва замразяване на активите и забранява влизане в страните на ЕС. Той е разширен в изпълнение на последните санкции на резолюция на Съвета за сигурност на ООН по отношение на КНДР, прието на 5 август в отговор на продължаващата дейност на КНДР в сферата на ядрените оръжия и създаване на балистични ракети в нарушение на предишните резолюции на Съвета за Сигурност, се казва в разпространено съобщение от пресслужбата на Съвета на ЕС.Последната резолюция на Съвета за Сигурност на ООН бе приета единодушно. С нея се забраняват, в частност, износа от КНДР на железа, желязна руда, въглища, морски дарове.Както се отблелязва в съобщение на пресслужбата на Съвета на ЕС, след разширение на списъка със санкции по отношение на КНДР са включени 62 физически лица и 50 организации, които са и в списъка на ООН. Допълнително са 41 лица и 7 организации, включително и ЕС самостоятелно.Юридическите актове бяха приети с писмена процедура. Те ще бъдат публикувани в \"Официалния вестник\" на ЕС на 11 август.Припомняме, Северна Корея обяви, че ще е готова с план за нанасяне на ракетни удари по американската тихоокеанска територия остров Гуам до средата на август.Планът ще бъде представен на държавния ръководител Ким Чен-ун, който ще вземе решение дали да го приложи, предадоха световните агенции. Това бе в отговор на думите на американския президент Доналд Тръмп по време на брифинг на частното му голф игрище в щата Ню Джърси, по време на своя отпуск, че: \"Заплахите на Ким Чен Ун излизат извън нормалните рамки и ще бъдат посрещнати с огън и ярост, каквито светът не е виждал\".", "date": "2017.08.10", "title": "Съветът на ЕС допълни списъка със санкции към КНДР"}
{"url": "https://news.bg/regions/organizatsiya-na-dvizhenieto-na-orlov-most.html", "text": "Заради ремонтните дейности на кръстовището на \"Орлов мост\" се налага временна организация на движението в района.Припомняме, от утре, 11 август, до 17 август ще се извършват ремонтни дейности на кръстовището на \"Орлов мост\". Кръстовището ще бъде затворено частично.От Столична община посочват, че във връзка с ремонтните дейности на \"Орлов мост\" се налага промяната на маршрута на движение на автобусна линия № 213.В посока Централна гара движението на автобусна линия № 213 ще се осъществява от Орлов мост, направо по бул. \"Цар Освободител\", надясно по булевард \"Васил Левски\", надясно по улица \"Шипка\", наляво по булевард \"Евлоги и Христо Георгиеви\". След това автобусната линия № 213 ще продължи по обичайния си маршрут.В посока \"Младост 4\" маршрутът на линия № 213 няма да бъде променян.Маршрутите на автобусните линии № 9, 72, 75, 76, 84, 184, 280, 304, 306, 505, 604 остават без промяна.Във връзка с ремонтните дейности на \"Орлов мост\" се налага отварянето на временна спирка \"пл. Орлов мост\" в посока Софийски университет \"Св. Климент Охридски\". Спирката ще се намира непосредствено след кръстовището на \"Орлов мост\".Тролейбусните линии № 4, 5, 8 и 11 ще се движат без промяна на маршрута си, като използват дизелови двигатели от спирка \"Полиграфически комбинат\" до временната спирка \"пл. Орлов мост\".Организацията на движението е подготвена съвместно с \"Пътна полиция\".Ремонтът на \"Орлов мост\" ще включи цялостно преасфалтиране, както на самото кръстовище, така и на няколко десетки метра от бившия хотел \"Плиска\", където също били констатирани нагъвания на самата настилка. \"Там, където има такива нагъвания асфалтът ще бъде фрезован в дълбочина, ще се положат няколко пласта асфалтова настилка с полимерно модифициран бетон, който да може да задържи настилката под натиска на тежките превозни средства, които минават оттам\", обясни ресорният заместник-кмет на София Евгени Крусев в края на месец юли.Ето и подробната организация на движението за ремонта на бул. \"Цариградско шосе\" и пл. \"Орлов мост\".От 24.00 часа на 11.08.2017 г. до 24.00 часа на 20.08.2017 г. се забрани влизането на пътни превозни средства по входното пътно платно на бул. \"Цариградско шосе\" (от страната на сграда \"Царевецъ\") от края на разделителната ивица /ул. Виктор Юго/ до бул. \"Евлоги и Христо Георгиеви\" /източно пътно платно/. Движението ще се извършва двупосочно в срещуположното пътно платно.От 24.00 часа на 13.08.2017 г. до 24.00 часа на 20.08.2017 г. се забранява влизането на пътни превозни средства по входното пътно платно през пл. \"Орлов мост\" ( бул \"Евлоги и Христо Георгиеви\") между североизточно и северозападно пътни платна.От 04.30 часа на 12.08.2017 г. до 24.00 часа на 20.08.2017 г. се променя маршрута на автобусна линия № 213: в посока Централна гара - от пл. \"Орлов мост\" направо по бул. \"Цар Освободител\", по бул. \"Васил Левски\", по ул. \"Шипка\", наляво по бул. \"Евлоги и Христо Георгиеви\" и по маршрута си. В посока ж.к. Младост 4, маршрутът на линията не се променя.Закрива се спирка с код: 1288 \"пл.Орлов Мост\" за тролейбусни линии №№ 4, 5, 8, 11 и за автобусни линии №№ 280 и 306.Разкрива се временна спирка с код: 6444 \"пл. Орлов мост\" на бул. \"Цар Освободител\" след пл. \"Орлов мост\" в посока бул. \"Васил Левски\", която ще обслужва тролейбусни линии №№ 4, 5, 8 и 11 и автобусни линии № 213, 280 и 306.Превозните средства от обществения транспорт ще спират на всички съществуващи спирки по променените маршрути.Превозните средства от тролейбусни линии №№ 4, 5, 8 и 11 ще се движат на дизелови двигатели в посока СУ \"Св. Климент Охридски\" от спирка с код: 1395 \"Полиграфически комбинат\" до временна спирка с код: 6444 \"пл. Орлов мост\".От 24.00 часа на 13.08.2017 г. до 24.00 часа на 20.08.2017 г. се променя маршрута на следните автобусни линии:Автобусна линия № 9, като в посока СУ \"Св.Климент Охридски\" ще се движи от ул. \"Оборище\" направо до бул. \"Васил Левски\", наляво по ул. \"Шипка\" с крайна спирка СУ \"Св. Климент Охридски\". В посока Автобаза Искър - от ул. \"Шипка\" без промяна в маршрута.Променя се и маршрута на автобусна линия № 72: в посока ж.к. \"Западен парк\" - от ул. \"Оборище\" направо до бул. \"Васил Левски\", по бул. \"Цар Освободител\", по бул. \"Евлоги и Христо Георгиеви\" и по маршрута си. В посока хотел \"Плиска\" - от бул. \"Евлоги и Христо Георгиеви\" наляво по ул. \"Ген. Гурко\", надясно по бул. \"Васил Левски\", надясно по ул. \"Шипка\", наляво по бул. \"Евлоги и Христо Георгиеви\", надясно по ул. \"Оборище\" и по маршрута си.Автобусна линия № 75: - в посока СУ \"Св. Климент Охридски\"- от бул. \"Мадрид\" направо по бул. \"Янко Сакъзов\", наляво по бул. \"Васил Левски\", наляво по ул. \"Шипка\" с крайна спирка СУ \"Св. Климент Охридски\". В посока Автостанция \"Гео Милев\" - от ул. \"Шипка\" наляво по бул. \"Евлоги и Христо Георгиеви\", по бул. \"Мадрид\" и по маршрута си.Автобусна линия № 213: - в посока Централна гара - от пл. \"Орлов мост\" направо по бул. \"Цар Освободител\", надясно по бул. \"Васил Левски\", надясно по ул. \"Шипка\", наляво по бул. \"Евлоги и Христо Георгиеви\" и по маршрута си. В посока ж.к. \"Младост 4\" - от бул. \"Евлоги и Христо Георгиеви\" /Театър София/ надясно по бул. \"Янко Сакъзов\", наляво по бул. \"Васил Левски\", наляво по бул. \"Цар Освободител\", направо по бул. \"Цариградско шосе\" и по маршрута си.Автобусна линия № 280: в посока СУ \"Св. Климент Охридски\" - от бул. \"Цариградско шосе\" налявопо бул. \"Евлоги и Христо Георгиеви\", по ул. \"Ген. Гурко\", по бул. \"Васил Левски\", по бул. \"Цар Освободител\". В посока Студентски град - от бул. \"Цар Освободител\" направо по бул. \"Цариградско шосе\" и по маршрута си.Автобусна линия № 306: в посока СУ \"Св. Климент Охридски\" - от бул. \"Цариградско шосе\" наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", по бул. \"Цар Освободител\". В посока ж.к. \"Младост 2\" - от бул. \"Цар Освободител\", по бул. Цариградско шосе и по маршрута си.Закрива се спирка с код: 1288 \"пл.Орлов Мост\" за тролейбусни линии №№ 4, 5, 8, 11и за автобусни линии №№ 280 и 306.Разкри се временна спирка с код: 6444 \"пл. Орлов мост\" на бул. \"Цар Освободител\" след пл. \"Орлов мост\" в посока бул. \"Васил Левски\", която обслужва тролейбусни линии №№ 4, 5, 8 и 11 и автобусна № 213.Превозните средства от обществения транспорт ще спират на всички съществуващи спирки по променените маршрути.Превозните средства от тролейбусни линии №№ 4, 5, 8 и 11 ще се движат на дизелови двигатели в посока СУ \"Св. Климент Охридски\" от спирка с код: 1395 \"Полиграфически комбинат\" до временна спирка с код: 6444 \"пл. Орлов мост\".", "date": "2017.08.10", "title": "Организация на движението на \"Орлов мост\""}
{"url": "https://news.bg/int-politics/10-pada-reytingat-na-merkel-shest-sedmitsi-predi-izborite.html", "text": "Рейтингът на германския канцлер Ангела Меркел е спаднал с 10 процентни пункта шест седмици преди изборите. Според публикувано днес изследване на агенция Infratest Dimap рейтингът на германския канцлер се е установил на 59 процента, пише Welt, поръчал проучването.Под 60% от избирателите смятат, че Меркел си върши работата добре, което е с 10 процента по-малко в сравнение само с миналия месец.Тя изостава от финансовия министър Волфганг Шойбле, макар че и при него също се отчита спад - от 1 пункт, но рейтингът му е 64 процента. На второ място по популярност е външният министър Зигмар Габриел със 63% одобрение. Така Ангела Меркел се нарежда едва на трето място, следвана от вътрешния министър Томас де Мезиер (50%) и баварския премиер и лидер на Християнсоциалния съюз Хорст Зеехофер с 40% одобрение.Също така спад отбелязва и рейтингът като цяло на федералното правителство - едва 45% от избирателите поставят добра оценка на работата му, което е със 7% по-малко от юли месец. За сметка на това запитаните, които категорично не одобряват политиката на правителството, са скочили с 6%, достигайки до 15%.Около 39 процента от анкетираните отговарят, че искат следващото правителство на Германия да бъде съставено от блока ХДС/ХСС, като така той остава основната сила на предстоящите избори. Социалдемократите почакват с един 1% и достигат до 24% от гласовете. Свободните демократи, Зелените и \"Алтернатива за Германия\" събират по 8%, а Левите - 9% от гласовете.Подкрепата за основния конкурент на Меркел за канцлерския пост, лидера на Германската социалдемократическа партия Мартин Шулц, обаче е достигнал също своята най-ниска стойност - 33 процента, което е спад с 4 пункта в сравнение с миналия месец.Допитвенето от тази седмица показва, че при преки избори за Меркел биха дали гласа си 52% от запитаните, а за Мартин Шулц - 30%. Нито за един от кандидатите не биха гласували 14% от респондентите.", "date": "2017.08.10", "title": "10% пада рейтингът на Меркел шест седмици преди изборите"}
{"url": "https://news.bg/world/povecheto-kamikadzeta-na-boko-haram-sa-zheni-i-detsa.html", "text": "Повечето камикадзета на радикалната групировка \"Боко Харам\" са жени или деца, показват резултатите от изследване на Центъра за борба с тероризма при Военната академия на САЩ (Уест Пойнт), съобщи РИА Новости.В Нигерия действа радикална ислямска групировка \"Боко Харам\". Нейните бойци се противопоставят на западните модели на образование и целят въвеждане на шериата в цялата страна. Групировката е в основата на множество терористични актове, регулярно извършвани в отговор на военната кампания срещу нея, водена от Нигер, Камерун и Чад.\"Редица данни свидетелстват, че от 11 април 2011 година до 30 юни 2017 г. \"Боко Харам\" е изпратила 434 терористи на 247 различни цели по време на 238 атаки на терористи-смъртника. Най-малко 56% от тях са жени и не по-малко от 81 смъртника са конкретно идентифицирани като деца или подрастващи\", се казва в изследването.Както отбелязва CNN, броят на жените-камикадзета се е увеличил след отвличането на 276 нигерийски ученички в Чибок, цитират доц. Джейсоъ Уорнер.\"Това е първата в историята терористична групировка, която използва повече жени камикадзета, в сравнение с мъже. Тя е в авангарда по използване на деца като терористи-смъртници\", каза Уорнер.Според авторите на изследването, има няколко причини за избора на жени и деца като камикадзета. Сред тях може да е и тази, че те са по-малко обискирани, а също така - жените и децата са по-възприемчиви към услията на групировката за набиране на персонал при помощ от насилие, \"промиване на мозъка\" и други методи.Припомняме, през април 2014 г. ислямската групировка \"Боко Харам\" похити 276 нигерийски ученички в Чибок, в Североизточна Нигерия. Главатарят на групировката предложи девойките да бъдат разменени срещу всички арестувани бойци, но правитеството отказа. През август 2016 г. бойците на \"Боко Харам\" публикуваха видеозапис, на който, по тяхно изявление, са заложничките, но на кадрите не бяха всички ученички.Бойците заявиха, че останалите девойки са загинали в резултат на авиоудари. Над 20 момичета бяха освободени през октомври м.г. с посредничеството на Международния комитет на Червения Кръст. Останалите избягаха или бяха спасени. 195 момичета се водят изчезнали. В началото на месец май властите на Нигерия съобщиха, че 82 ученички, похитени в Чибок през 2014 г., са освободени чрез размяна с бойци от \"Боко Харам\".", "date": "2017.08.10", "title": "Повечето камикадзета на \"Боко Харам\" са жени и деца"}
{"url": "https://news.bg/regions/mazh-s-paraplaner-padna-na-vitosha.html", "text": "Пострадал е мъж, който е управлявал парапланер над Витоша. Парапланеристът е наднал по време на полет.Инцидентът е станал в района на връх Ярловски Купен, информира Нова телевизия.Към момента е изяснено, че мъжът е бил само по време на полета с парапланер. След като паднал той успял да подаде сигнал за помощ чрез радиостанция.Мъжът е съобщил, че е паднал по гръб. Пострадалият споделил и че има болки и не може да стане. Мъжът не можел да прецени дали е наранил гръбначния си стълб.За спасяването на човека във Витоша е бил изпратен хеликоптер. Хеликоптерът обаче не намерил подходящ за кацане терен и се наложило да издърпа пострадалия на борда на хеликоптера с помощта на лебедка.Мъжът е транспортиран в болница \"Св. Анна\", където е приет за лечение.", "date": "2017.08.10", "title": "Мъж с парапланер падна на Витоша"}
{"url": "https://news.bg/regions/ogranicheno-dvizhenie-po-am-maritsa-zaradi-ptp.html", "text": "Временно е ограничено движението по АМ \"Марица\" в посока София заради пътнотранспортно произшествие.Инцидентът е станал при 46-и километър от АМ \"Марица\" в посока София.От Агенция \"Пътна инфраструктура\" посочват и обходния маршрут - водачите трябва да поемат през Харманли - път I-8 - Хасково - път I-5 - пътен възел \"Крепост\".Призовават се всички водачи да шофират с повишено внимание и съобразена скорост.", "date": "2017.08.10", "title": "Ограничено движение по АМ \"Марица\" заради ПТП"}
{"url": "https://news.bg/regions/observatoriyata-v-stara-zagora-stava-tsentar-za-lichnostno-razvitie.html", "text": "Астрономическата обсерватория \"Юрий Гагарин\" в Стара Загора става самостоятелен Център за подкрепа за личностно развитие, съобщиха от община Стара Загора. Със свое решение на последното си заседание Общинският съвет в града я извади от състава на Общинския център за подкрепа за личностно развитие.Дейността, функциите и структурата на Астрономическата обсерватория се уреждат съгласно Правилник за устройство и дейността на астрономическите обсерватории и планетариуми.\"Национална Астрономическа Обсерватория \"Юрий Гагарин\" се възражда като институция. Отново преминаваме на подчинение към МОН и ще си имаме своя организация, структура и делегиран бюджет\", съобщи астрономът Надя Кискинова.От местната обсерватория очакват до края на седмицата принципалът - Регионално управление на образованието Стара Загора, да назначи временно изпълняващ длъжността \"директор\". По-късно да бъде обявен конкурс за тази позиция. Очаква се също да се възстанови предишното щатно разписание - директор и астрономи.От създаването на първата астрономическа обсерватория у нас, предназначена за широката общественост в България през 1961г. до наши дни, Община Стара Загора нееднократно е подпомагала работата и развитието ѝ.На 26 юни 1994 г. при пожар в обсерваторията изгаря и планетариума. Само за година, благодарение на тогавашния кмет Антон Андронов, сградата е възстановена в сегашния си вид. През тази година предстоят ремонтни дейности в обсерваторията, които да освежат и подобрят работното място на астрономите.На 07 август 2017 г. старозагорската обсерватория разположи на площада пред общината част от наблюдателната си техника и я предостави безплатно на желаещите да наблюдават частичното лунно затъмнение. Астрономи обясняваха на любознателните граждани и други небесни явления.За 12-та поредна година обсерватория \"Ю. Гагарин\" ще участва активно в \"Нощта на изкуствата\". Астрономите подготвят изложби, лектории и евентуални наблюдения (зависещи от метерологични условия), с които да впечатлят жителите и гостите на града.В началото на ноември астрономите ще отбележат и Международната седмица на астрономията. Допълнителна информация относно проекти, курсове и история на обсерваторията може да бъде намерена на официалния ѝ сайт (http://aogagarin.com/).", "date": "2017.08.10", "title": "Обсерваторията в Стара Загора става Център за личностно развитие"}
{"url": "https://news.bg/regions/sedem-yazovira-v-haskovo-sa-osobeno-opasni-pokaza-proverka-na-damtn.html", "text": "Седем язовира в Хасково са особено опасни и трябва да бъдат празни. Това стана ясно по време на първата среща между ръководството на Държавната агенция за метрологичен и технически надзор (ДАМТН) и местната управа.От ДАМТН започват серия от срещи с областните управители, на чиито територии има множество неизрядни язовири, съобщиха от Държавната агенция. Целта е превантивно да се вземат необходимите мерки, с които да се избегнат инциденти.Първата среща беше по-рано през деня в Хасково. Това е областта с най-голяма концентрация на язовири - над 2 400. На нея присъстваха председателят на ДАМТН Петър Горновски, неговият заместник Валтер Василев, главният секретар на агенцията Валентин Чиликов и областният управител Станислав Дечев.Инспекторите от надзорната агенция са проверили повече от 1800 водни обекта в региона, като при 572 от тях са установени несъответствия, стана ясно от разговора. Особено тежко е положението на 7 язовира, които трябва да се поддържат на кота мъртъв обем - т.е. напълно празни.\"Тревожна е тенденцията както тук, така и на други места в страната, да не се предприемат действия по ремонт, въпреки неколкократните проверки и направените предписания от нашите експерти\", подчерта председателят на ДАМТН Петър Горновски. По думите му, в процеса по подобряване на общото състояние на язовирите в страната е много важна ролята на областните управители, които са представителите на държавата по места, за да се принудят собствениците да изпълнят разпорежданията за гарантиране на безопасността.След Хасково от ДАМТН се срещнаха и с областния управител на Ямбол Димитър Иванов и неговия заместник Волен Дичев. Там тече съвместна проверка на ДАМТН и областната администрация на всички над 400 язовири на нейна територия. На срещата бе обсъдено как тези инспекции да бъдат максимално ефективни и за това бяха обсъдени предстоящи промени в Закона за водите и в частност регламентацията на контролните правомощия на държавната агенция.Представени бяха и предложенията на ДАМТН за изменения на нормативната уредба и въвеждането на категоризация на язовирите в зависимост от обема и височината на стената, като по този начин ще се освободи административен капацитет за много по-засилен контрол на по-проблемните и тези със сериозни обеми.ДАМТН контролни функции на язовирите и съоръженията към тях. От началото на годината са извършени 2 459 проверки, издадени са над 2 500 предписания за отстраняване на неизправности и са съставени 207 акта.Само за последните три месеца, по разпореждане на министъра на икономиката Емил Караниколов, бяха направени последващи проверки на всички проблемни язовири, за да се установи тяхното състояние.", "date": "2017.08.10", "title": "Седем язовира в Хасково са особено опасни, показа проверка на ДАМТН"}
{"url": "https://news.bg/world/trafikanti-umishleno-udaviha-nay-malko-55-migranti.html", "text": "Най-малко 55 мигранти са загинали, удавени умишлено от трафиканти, след като 180 бежанци бяха принудени да скочат от лодка край бреговете на Йемен, смята агенцията на ООН за миграцията, цитирана от БиБиСи.Това е вторият инцидент за няколко дни, след като около 50 души загинаха вчера, след като бяха изтласкани от лодка от контрабандисти, които се опасяваха, че ще бъдат арестувани.Говорител на Международната организация по миграция - МОМ съобщава, че инцидентите \"може да са началото на нова тенденция\".\"Контрабандистите знаят, че ситуацията е опасна за тях и те могат да бъдат застреляни, затова просто ги хвърлят в близост до брега\", коментира говорителката.Организацията е открила телата на 29 мигранти в плитки гробове на плаж вчера. Смятат, че средната възраст на борда на лодките е 16 години.Само пет тела са открити след инцидента днес, като 50 са обявени за изчезнали и се предполага, че са мъртви.Около 55 000 мигранти са напуснали Африканския рог, за да дойдат до Йемен тази година, повече от половината са на възраст под 18 години, а една трета се предполага, че са жени, смята МОМ.Много други се опитват да достигнат до Европа през Либия и Средиземно море.", "date": "2017.08.10", "title": "Трафиканти умишлено удавиха най-малко 55 мигранти"}
{"url": "https://news.bg/crime/778-novi-politsai-naznacheni-tazi-godina.html", "text": "778 нови полицейски служители са назначени за първите 7 месеца на тази година. В сравнени с миналта година за този период назначените са били 197.Това обяви министърът на вътрешните работи Валентин Радев на брифинг, на който представи приоритети на министерството му по изпълнение на програмата на правителството.\"Една мантра имаше, с която и аз се подведох със синдикатите - че няма достатъчно желаещи за основните длъжности - полицаи, жандармеристи, граничари, пожарникари\", коментира Радев и посочи само един пример: за 9 места в Пловдив кандидатстват 120 души.Министър Валентин Радев увери, че ще настоява за още средства в бюджета за екипировка и оборудване. Отделени и предвидени са 200 000 лв. за закупуване и пълна подмяна на лични предпазни средства на пожарникарите.Още една мярка е увеличаването броя на стационарните и мобилните камери за контрол на пътя. Радев коментира, че е създадена организация за обявяване на обществена поръчка за доставка на 15 стационарни уреди за осъществяване на контрол на скоростта.Вътрешният министър посочи, че се готви стратегия за увеличаване на капацитета на академията на МВР, включително центровете за подготовка в Пловдив, Казанлък и Варна.Един от приоритетите на Министерството на вътрешните работи ще е миграционната политика - недопускане и връщане на незаконно пребиваващи мигранти. От началото на тази година се прилага план за осъществяване на политиката за връщане на незаконни мигранти. Регулярно се връщат граждани основно на Афганистан и Ирак, които не са получили международна закрила и статут на убежище, включително и през съда.Като друга цел министър Радев посочи повишаването на капацитета за охрана на границата. Автомобили с висока проходимост за гранична полиция ще бъдат купени със средства от 160-те млн. евро европейска помощ. Министърът обясни, че са удължили срока за усвояването на европейска помощ до октомври догодина.\"До момента са усвоени или буквално договорени и разплатени 57 087 659 млн.евро\", заяви Радев и допълни, че са в процес на провеждане 36 процедури за възлагане на обществен поръчки на обща стойност 15,5 мнл. евро. Други 41 процедури на обща стойност около 32,5 млн.евро са в процес на подготовка. Радев подчерта, че е уверен, че с удължаването на срока, тези 160 мнл.евро ще успеят да ги усвоят.Като други приоритети, който посочи вътрешният министър Радев, са противодействието на тероризма и организираната престъпност и корупцията.Министърът на вътрешните работи постави акцент върху ефективното противодействие на престъпните структури, които са специализирани в .", "date": "2017.08.10", "title": "778 нови полицаи назначени тази година"}
{"url": "https://news.bg/crime/otstraniha-shefa-na-politsiyata-vav-vratsa.html", "text": "Досегашният директор на Областната дирекция на МВР във Враца старши комисар Димитър Газибарски е бил отстранен от длъжност.Отстраняването на Газибарски идва вследствие на проверка, установяваща незадоволително състояние на управлението на областната дирекция.До приключването на разпоредената от министър Валентин Радев комплексна проверка на ОДМВР - Враца Газибарски ще бъде началник група в друго направление на дейност и в друго населено място.Преназначаването на старши комисар Димитър Газибарски нямало връзка с резултата от дисциплинарното производство и уволнението на младши инспектор в ОДМВР-Враца Цветан Благоев.", "date": "2017.08.10", "title": "Отстраниха шефа на полицията във Враца"}
{"url": "https://news.bg/tourism/proveryavat-videonablyudenieto-na-plazha-delfin.html", "text": "Предстои проверка по случая с поставените видеокамери на плаж \"Делфин\". Това заяви министърът на туризма Николина Ангелкова в Созопол.По думите на Ангелкова предстои да се направи проверка на плажа. В хода на проверката щяло да се установи дали поставените видеокамери са регистрирани според изискванията и дали има табела, която информира за тях, както изисква законодателството.Ако бъде констатирано нарушение, има вероятност договорът с наемателя на плаж \"Делфин\" да бъде прекратен.В Созопол Ангелкова обясни и че Министерството на туризма ще стартира съвместни инициативи с Министерството на културата за реклама на дестинация България. Предвидено е новата инициатива да използва културните центрове извън страната, с които България да се рекламира като туристическа дестинация. Целта е да се популяризира туризма у нас.Министърът припомни и че предстои съвместно с бизнеса да бъдат изготвени нови балнео и СПА дестинации. Тези дестинации, комбинирани с вече утвърдените културно-исторически маршрути, ще станат част от Националния туристически регистър наред с фестивалите и другите културни събития.\"С новите маршрути ще подпомогнем усилията на местната власт да разнообрази туристическите оферти и да предлагат типичните за региона услуги\", допълни Ангелкова.По време на срещата участие взе и кмета на Созопол - Панайот Рейзи. По думите му откриването на мощите на Йоан Кръстител е изключително важно за морския град. \"Успяхме да променим много града, който вече е една от емблемите на България\", допълни той.", "date": "2017.08.10", "title": "Проверяват видеонаблюдението на плажа \"Делфин\""}
{"url": "https://news.bg/crime/telefonnite-izmamnitsi-prioritet-na-mvr.html", "text": "Аз лично не мога да проумея как толкова хора се \"връзват\" и вярват на телефонните измамници. Това заяви пред журналисти след като представи приоритетите на правителството в областта на сигурността министърът на вътрешните работи Валентин Радев.Именно един от очертаните приоритети на МВР е борбата с продължаващите вече десетилетие телефонни измами.Министър Радев сподели иронично, че даже са си говорили с колеги да издирят измамниците и да ги вземат на работа към МВР, \"щом успяват така психологически да убедят възрастни хора, с опит и мъдри, да си дадат парите\".По думите му най-важното нещо, което трябва да се направи е начинът, по който работят телефонните измамници, да става достояние. \"Не само, че някой е бил измамен, а точно как е станало\", обясни министърът.В рамките на пресконференцията при представяне на приоритетите Валентин Радев открои като значимо сформирането на самостоятелен отдел \"Измами\" в областните дирекции на Плевен, Русе, В. Търново, които се борят с телефонните измамници. Именно на тези територии е концентриран криминалния контингент по този вид престъпност.Вече е осъществен контакт с колегите от Румъния, увери Валентин Радев във връзка с въпроса за използваните от измамниците карти от Румъния.Във връзка с междуетническото напрежение, което възникна в Асеновград, Радев заяви, че кметът на града е обещал до края на месеца да осигури временно място, където да се помещава полицейското управление.До края на този месец това трябва да се случи, обясни министър Радев и увери, че МВР е готово с щата.Разпорено е и се правят проверки на всички \"горещи точки\", които са свързани с такива случаи. Проверява се дали и в кои махали преди това е имало полицейски управления.", "date": "2017.08.10", "title": "Телефонните измамници - приоритет на МВР"}
{"url": "https://news.bg/world/amerikanski-razrushitel-proveri-svobodata-na-koraboplavane-v-yuzhnokitaysko-more.html", "text": "Американски разрушител извърши \"операция по свобода на корабоплаването\", на 12 морски мили от , съобщиха американски представители пред Ройтерс.Операцията се провежда в момент, в който администрацията на президента Тръмп търси китайско сътрудничество в справянето със севернокорейските ракетни и ядрени програми и може да усложни усилията за постигане на обща позиция.Служители, говорейки при условие на анонимност, заявяват, че USS John S. McCain плавал близо до Mischief Reef на островите Spratly.Това е третата операция \"свобода на корабоплаването\", провеждана по време на управлението на Тръмп. Нито китайското министерство на отбраната, нито външното министерство незабавно са отговорили на искане за коментар.Операцията е опит да се противопоставят на това, което Вашингтон вижда като усилията на Пекин да ограничи свободата на корабоплаването в стратегическите води и се случва, докато Тръмп търси сътрудничеството на Китай за задържане в Северна Корея.Напрежението нарасна, след като Северна Корея извърши две ядрени опита миналата година и два теста на междуконтинентални ракети миналия месец, което предизвика силен кръг от санкции в САЩ, които разгневиха Пхенян, който заплаши да даде на САЩ \"тежък урок\".Тръмп от своя страна отговори, като предупреди Северна Корея, че ще се изправи срещу \"огън и ярост\", ако заплашва САЩ.Американският министър на отбраната Джим Матис предупреди Северна Корея, като каза на Пхенян, че трябва да спре всякакви действия, които биха довели до \"края на режима и унищожаването на народа\".Администрацията на Тръмп беше обещала да проведе по-сериозни операции в Южнокитайско море.Китай предявява претенции Южнокитайско море, през което всяка година минават около 5 трилиона долара свързани с търговски кораби, като морските пътища се оспорват и от Бруней, Малайзия, Филипините, Тайван и Виетнам.", "date": "2017.08.10", "title": "Американски разрушител провери \"свободата на корабоплаване\" в Южнокитайско море"}
{"url": "https://news.bg/regions/patyat-mezhdu-plovdiv-i-asenovgrad-s-kapatsiteta-na-magistrala.html", "text": "Започнаха ремонтните дейности по разширяването и реконструкцията на пътя Пловдив - Асеновград.Дейностите обхващат 11-километровата отсечка от околовръстния път на Пловдив до кръговото кръстовище на Асеновград. Пътят е един от най-натоварените в страната. Пътят има и славата на една от отсечките с най-много регистрирани ПТП-та.Ремонтните дейности трябва да приключат за 15 месеца, до ноември 2018 година, информира БНР.По думите на министърът на регионалното развитие и благоустройството Николай Нанков ремонтът на пътя ще спомогне много за икономическото развитие на региона, защото пътят свързва градовете Смолян и Кърджали. Пътят осигурява и връзката с летище Пловдив.Нанков припомни и че проектирането на отсечката е започнало още пред 1982 година, когато се предвиждало пътят да бъде изграден с габаритите на автомагистрала. Той добави и че настоящият проект също предвижда разширение на пътя - \"\".Проектът възлиза на близо 24 млн. лв. и се реализира с финансиране по Оперативна програма \"Региони в растеж\". След приключването на проекта през края на 2018 г., ще започне и реконструкцията на пътя Кърджали-Асеновград.", "date": "2017.08.10", "title": "Пътят между Пловдив и Асеновград - с капацитета на магистрала"}
{"url": "https://news.bg/regions/mladezhi-postaviha-nova-kambana-v-kompleksa-kambanite.html", "text": "Нова камбана беше поставена в столичния парк-комплекс \"Камбаните\". Инициативата е на младежи от Съюза на транспортните синдикати в България. Те бяха подкрепени от техни връстници от Австралия, съобщи БНР.Камбаната е дарение от Австралийския моряшки синдикат.Мероприятието е част от инициативата \"Ек в бъдещето\", с която Съюза на транспортните синдикати в България отбелязват международния ден на младежта.Припомняме, преди 3 години, по време на провелия се в София 43-ти конгрес на Международната транспортна федерация млади транспортни работници от 117 държави подкрепиха идеята за възраждането на монумента \"Знаме на мира\". Събитието днес предоставя поредната камбана в комплекса.На церемонията присъства генералният секретар на Международната транспортна федерация Стивън Котън. Официалните представители на България бяха вицепремиерът Екатерина Захариева и кметът на София Йорднакна Фандъкова.", "date": "2017.08.10", "title": "Младежи поставиха нова камбана в комплекса \"Камбаните\""}
{"url": "https://news.bg/world/gorskite-pozhari-v-gartsiya-prodalzhavat.html", "text": "Пожарите в южната ни съседка продължават. На много места в Гърция са сформирани огнени фронтове, съобщи БНР.Според местните медии бедствието е най-силно в района на Аркадия, полуостров Пелопонес, както и на островите Законтос и Кеа в Централна Гърция.На някои места огнената стихия е в близост до населени места.Стана ясно и че полицията в Гърция е задържала 24-годишен мъж по подозрение за умишлени палежи в областта Атика.Припомняме, властите в Гърция забраниха навлизането на хора в горските райони в някои част от страната. Забраната е превантивна противопожарна мярка и се отнася за всички - местни и туристи.На входовете на горските райони са поставени информационни табели на няколко езика, според които нарушителите ги чака висока глоба. На някои места горските територии се охраняват и от патрули.", "date": "2017.08.10", "title": "Горските пожари в Гърция продължават"}
{"url": "https://news.bg/world/turtsiya-zadarzha-ekstremist-planiral-da-svali-samolet-na-sasht-kray-indzhirlik.html", "text": "Турските власти задържаха предполагаем боец на \"Ислямска държава\" ​​от руски произход, който според информация е планирал да използва дрон, за да свали американски самолет от въздушната база \"Инджирлик\", съобщава Dogan News Agency, цитирана от Ройтерс.\"Доган\", цитира служители по сигурността, които съобщават, че Ренат Бакиев, който е с руска националност е задържан, след като полицейско наблюдение е показало, че той разузнава южния град Адана, където се намира базата, с цел да извърши атаката си.Бакиев казал на властите, че е член на ислямската държава и планира да използва дрон, за да свали американски самолет и да извърши атака срещу американци.Властите съобщават, че той също така е разузнавал организация на религиозното малцинство Алеви в Адана. Той описва Алеви като \"врагове на Аллах\" и критикува президента Тайип Ердоган, докато е разпитван.Турция е партньор в ръководената от САЩ коалиция срещу \"Ислямска държава, осигурявайки на коалицията достъп до въздушната база \"Инджирлик\", откъдето се извършват удари срещу бойците.Турция е задържала над 5 000 заподозрени от \"Ислямска държава\" и е депортирала около 3 290 чуждестранни бойци от 95 различни страни през последните години, според турски официални лица.Също така е отказала достъп до страната на най-малко 38 269 лица.", "date": "2017.08.10", "title": "Турция задържа екстремист, планирал да свали самолет на САЩ край \"Инджирлик\""}
{"url": "https://news.bg/regions/matna-piteyna-voda-v-pleven.html", "text": "Граждани на Плевен са се оплакали от лошо качество на чешмяната питейна вода в града.Жители от три квартала в областния град са сигнализирали в социалните мрежи, че от чешмите им тече мътна вода.От ВиК - Плевен са признали за проблема. В официално съобщение от дружеството са се извинили на потребителите за \"получилото се замътване във водопроводната мрежа на град Плевен и селищата от водна група Черни осъм\". По-лошото качество на водата се дължало на подадените без предупреждение замътени води от ВиК - Ловеч, съобщи БНР.От снощи в Плевен вече се извършвала промивка на водопроводната мрежа.Според местните жители обаче ВиК е трябвало да уведоми обществото за проблема. Те недоумяват защо информацията е била забавена. В отговор на това дружеството посочи, че повечето от служителите били в отпуск.", "date": "2017.08.10", "title": "Мътна питейна вода в Плевен"}
{"url": "https://news.bg/crime/komisiya-kam-vss-razkritikuva-promenite-v-zakona-za-sadebnata-vlast.html", "text": "С последните промени в Закона за съдебната власт в частта за временното отстраняване от длъжност на магистрати на всяка цена се създава опасност от несъразмерна рестрикция, която ще се отрази на независимостта на съдиите, прокурорите и следователите. Това се посочва в становище на Комисията по правни и институционални въпроси на Висшия съдебен съвет (ВСС), взето вчера на извънредно заседание.Според Комисията това състояние е не по-малко опасно за правораздавателния процес от положението, при което привлечените като обвиняеми лица продължават да изпълняват функциите си.Комисията призовава всички органи, които участват във всички фази на законодателния процес, да потърсят решение, което да не създава за съдиите, прокурорите и следователите условия за неоправдано лишаване от правото да упражняват професията си и надвишаващо обществения интерес от прилагането на мярката \"временно отстраняване от длъжност\".Становището на Комисията е по повод приетите в края на юли от Народното събрание изменения в Закона за съдебната власт. Във връзка с приетите промени президентът Румен Радев беше призован да наложи , но и .Според ВСС едно тях задължава съвета \"във всички случаи на повдигане на обвинение от общ характер, без оглед на неговата тежест, степен на обоснованост и вид на вмененото престъпление, да прилага временното отстраняване от длъжност\".От комисията напомнят, че в началото на 2016 г. Конституционният съд беше сезиран с искане за обявяване за противоконституционни на ал. 1 и ал. 2 от чл. 230 от ЗСВ, защото съществено нарушават принципа на пропорционалност между отстраняването от длъжност за неопределено време и без възможност за последващ съдебен контрол, от една страна, а от друга - правото на труд и обществено осигуряване, свободата за избор на професия и други основни права и свободи.Затова тя призовава да се потърси решение, което не създава условия магистратите неоправдано да бъдат лишавани от правото да упражняват професията си.", "date": "2017.08.10", "title": "Комисия към ВСС разкритикува промените в Закона за съдебната власт"}
{"url": "https://news.bg/crime/angelkova-sanktsionira-sobstvenitsite-na-imoti-zad-plazh-koral.html", "text": "Липсата на заграждение и са основните причини за санкциониране на собствениците на частните имоти, разположени зад морски плаж \"Корал\".Проверки установяват нередностите в частните имоти зад плаж \"Корал\". Инспекция на един от трите плажа за природосъобразен туризъм показва, че има , разположени в имота на частна фирма и до тях са монтирани тоалетни.Сред откритите нарушения на морски плаж \"Корал\" е и това, че незаконно се черпи електроенергия и вода.При инспекцията се констатира незаконна постройка, разположена в имот държавна собственост, от която нерегламентирано се черпи електроенергия.Инспекциите се провеждали от министъра на туризма Николина Ангелкова и екипа й съвместно с кмета на Община Царево Георги Лапчев, представители на РИОСВ, РЗИ, МВР, областна управа.Според министър Ангелкова нарушенията на плажа \"Корал\" са още един пример за необходимостта от ясен регламент .Ангелкова и екипът ѝ направиха проверка и на морски плаж \"Нестинарка\". В хода на проверката не бяха открити нарушения.\"Плажът е много чист. Почиства се от машини и има нужните спасителни постове и медицински пунктове\", посочи Ангелкова и добави, че всичките заведения са разположени съобразно схемата, одобрена от Министерството на туризма.Стана ясно и че плажуващите могат да използват без проблеми душове и тоалетни, а допълнителните плажни принадлежности не са задължителни.Припомняме, в началото на месец юли в Министерството на туризма бяха постъпили сигнали за нередности на плажа \"Нестинарка\". Оплакванията бяха за това, че от плажуващите се търсели по 5 лева за шалте, а обявената в договора цена за чадър и шезлонг е по 36 стотинки. Тогава от Комисията за защита на потребителите (КЗП) .Днес Ангелкова констатира, че на плажа вече са поставени на видно място табели, с които се наемателя информира, че допълнителните плажни принадлежности извън чадър и шезлонг се предлагат на туристите само при желание от тяхна страна. Цените на чадър и шезлонг са по 0,36 лева, както бе заявено в договора с наемателя.Пред туристическата администрация почиващи изразиха задоволството си, че за първи път плаж \"Нестинарка\" е толкова поддържан и чист.", "date": "2017.08.10", "title": "Ангелкова санкционира собствениците на имоти зад плаж \"Корал\""}
{"url": "https://news.bg/world/keniya-potvardi-za-provalena-hakerska-namesa-v-izborite.html", "text": "Избирателната комисия на Кения е претърпяла опит за хакерска атака след гласуването вчера, но системата не е компрометирана, заяви председателят ѝ днес, цитиран от Ройтерс.\"Опитът беше извършен, но не успя\", заяви на пресконференция председателят на Комисията Уабула Чебуката. Припомняме, вчера Полицията на Кения откри огън по протестиращите, които не приемат резултатите от проведените в страната президентски избори. По информация на полицията в окръг Кисия имаше стълкновения между протестиращи и полицаи.Вчера президентът Ухуру Кениата получи вота на избиратели, след края на изборите в Кения. Опозиционният лидер Райла Одинга заявява, че хакери са разбили компютърните системи на избирателната комисия, което едовело до масови измами.Избирателната комисия заяви, че процесът на гласуване е свободен и справедлив и разследва дали компютърна система е била хакната или не.", "date": "2017.08.10", "title": "Кения потвърди за провалена хакерска намеса в изборите"}
{"url": "https://news.bg/politics/prezidentat-radev-ne-nalozhi-veto-varhu-promenite-v-zsv.html", "text": "Президентът Румен Радев не е наложил вето на промените в Закона за съдебната власт.Това окончателно ще стане факт утре, когато предстои да излезе броя на Държавен вестник. Днес бе огласено съдържанието на броя, в който са обнародвани измененията в съдебния закон.Припомняме, промените в ЗСВ бяха гласувани на второ четене от Народното събрание в края на юли месец и призив към президента да наложи вето бяха отправени от редица съсловни организации, неправителствени организации, някои политически партии, както и от Гражданския съвет на ВСС.  на Комисия по правни въпроси и институционални дейности към ВСС, които също призоваха към отлагане на промените.Изменението, срещу което има най-много възражения, е това в чл. 230 в ЗСВ. С него се предвижда задължително временно отстраняване от длъжност на магистрат при повдигнато обвинение за тежко умишлено престъпление от общ характер. Преди поправките в закона, ВСС отстраняваше само съдиите и прокурорите, обвинени за престъпление във връзка с правораздавателната им дейност.С промените в ЗСВ всички магистрати се задължават в 30-дневен срок от влизането им в сила да декларират пред ВСС всички свои \"дейности и членства в организации, включително тайни и/или неформални организации и общества, юридически лица с нестопанска цел и в граждански дружества или обединения\". Това задължение важи и за членовете на съдебния съвет, главния инспектор и инспекторите от ИВСС.", "date": "2017.08.10", "title": "Президентът Радев не наложи вето върху промените в ЗСВ"}
{"url": "https://news.bg/society/kzk-globi-tri-firmi-za-lazhlivi-etiketi-na-sirene.html", "text": "Комисията за защита на конкуренцията (КЗК) наложи санкции спрямо три дружества за това, че са поставили върху опаковките на бяло саламурено сирене некоректно обозначение на съдържанието на млечни мазнини.Срещу дружествата са наложени имуществени санкции в размер на 1% от нетните приходи от продажби на всяко от дружествата за предходната финансова година. Спрямо \"Рафтис - милк\" ЕООД глобата възлиза на 34 470 лева. Имуществената санкция спрямо \"Сирма Приста\" АД е в размер на 38 440 лева, а спрямо \"Чех - Йосиф Новосад\" ООД - 331 300 лева.В хода на анализа на продуктите КЗК установили, че всяко от трите дружества предлага на пазара продукт \"сирене от краве мляко\", в съдържанието на което има немлечни мазнини.Наличието на немлечните мазнини не е било отбелязано върху опаковката на продукта.Според КЗК наличието на немлечни мазнини в продукта \"сирене\" е от съществено значение за неговото определяне въобще като \"сирене\" или като имитиращ продукт.КЗК е определила санкциите на база на тежестта и продължителността на нарушението, ограничения географски обхват, както и икономическото състояние на ответните дружества.КЗК е отчела още, че нарушението създава опасност или уврежда живота или здравето на потребителите, тъй като нарушенията са извършени при производството и разпространението на хранителни продукти с некоректно описание на съществените им характеристики.", "date": "2017.08.10", "title": "КЗК глоби три фирми за лъжливи етикети на сирене"}
{"url": "https://news.bg/crime/pusnaha-balgarite-zadarzhani-na-kulata-promahon.html", "text": "Задържаните трима българи на ГКПП \"Кулата-Промахон\" са освободени, предаде bTV. Припомняме българите са били хванати заради нелегален внос на акцизни стоки.Те са освободени предстои пускането и на конфискуваните им автомобили.Георги Александров, началник на пункта разясни, че акцизните стоки, които са разрешени за транспортиране между страните членки са описани в европейска директива.Така минимумите акцизни стоки, които са разрешени и които трябва да се имат предвид от желаещите да летуват в Гърция са 800 цигари, 400 пурети, 200 пури, 1 кг тютюн, 10 литра спиртни напитки, 20 литра непенливо вино, 90 литра вино (от които не повече от 60 литра пенливо вино), 110 литра бира.Припомняме, властите в Гърция арестуваха на 3 август 12 души за незаконно диво къмпингуване, сред тях бяха и двама българи.Туристите къмпингували на крайбрежната зона на Ситония, Халкидики.", "date": "2017.08.10", "title": "Пуснаха българите, задържани на \"Кулата-Промахон\""}
{"url": "https://news.bg/regions/usileno-proveryavat-darvetata-okolo-uchilishta-gradini-i-bulevradi-v-stolitsata.html", "text": "След инцидентите с , тече засилена кампания за почистване, заяви кметът на София Йорданка Фандъкова пред БНТ.\"Търся мнението на най-добрите специалисти, за да поддържаме жива и в добро състояние зелената система. Поддържането й се прави съгласно всички изисквания\", допълни тя.Фандъкова добави, че кампанията ще продължи и през септември, като до края на август започва маркирането на част от дървесната растителност, която е опасна.Тя се обърна и към столичани и с молба за съдействие при разрешаването на проблема с изсъхналите дървета, призова за подаване на сигнали.Подмяната на растителността в столицата тече активно от години, подменят се и тополи, които са доста проблемни, допълни тя. Това е видимо за столичани, допълни кметът на София.Фандъкова съобщи, че в края на август ще е готов бул.\"Прага\", а до средата на септември ще бъде отворен участъка от Министерски съвет до ул \"Раковски\", след това ще бъде затворен участъка от ул.\"Раковски\" до бул. \"Васил Левски\" до края на октомври.За проблемите с асфалта на бул. \"Черни връх\" Фанфъкова коментира, че няма нищо общо с ремонта направен миналата година и това е спекулация.\"Тази авария не е в района на участъка, който бе ремонтиран. Фирмата възстанови за своя сметка, за да не дава пари Общината. Категорично не е вярно,че това е в следствие на ремонта. Няма нищо общо с него\", добави тя.До средата на септември ще приключи и ремонтът на булевард \"Овча купел\" и се извини на жителите за неудобството, тъй като там текът сериозни дейности.Фандъкова допълни, че подкрепя идеята на МОН предучилищната подготовка да започва от 4-годишна възраст, като общината няма проблем с местата за тях в детските градини.\"Тази мярка е изключително важна за достъпа на всички деца до качествено образование. Имаме около 300 свободни места за 4-годишните в София\", коментира тя.Допълни че през последните години има изградени и реновирани много детски градини.", "date": "2017.08.10", "title": "Усилено проверяват дърветата около училища, градини и булевради в столицата"}
{"url": "https://news.bg/world/sasht-izgoniha-dvama-kubinski-diplomati.html", "text": "Американският държавен департамент каза, че Вашингтон е изгонил двама кубински дипломати, след като персоналът на американското посолство в Хавана започна да страда от загадъчни симптоми, съобщава BBC.Все още не е ясно какво се е случило, обясни говорителката Хедър Науер. Тя посочи, че няма категорично становище по въпроса каква е причината за състоянието на хората от посолството.Държавен служител, цитиран от Ройтерс, пък заяви, че някои от работещите в посолството са загубили слуха си.Кубинското външно министерство разследва твърденията. От Куба смятат експулсирането на дипломатите за неоправдано, но заявиха, че са готови да си сътрудничат с Вашингтон, за да се изясни случаят.\"Куба никога няма да позволи на кубинска територия да бъдат използвани каквито и да е действия срещу акредитирани дипломати или техните семейства\", казаха от министерството.Има предположение, че загубата на слух може да е била причинена от някакъв звуков апарат, поставен извън домовете на дипломатите, който излъчва нечувствителни звукови вълни, които могат да причинят глухота.Г-жа Науер обясни, че персоналът е започнал да се оплаква от странните симптоми в края на миналата година. Макар проблемите да не бяха животозастрашаващи, Науер разкри, че в резултат на това няколко души са били върнати в САЩ.Науер изтъкна, че проблемът е особено важен за правителството и в момента тече разследване.Припомняме, че Вашингтон и Хавана възстановиха връзките си през 2015 г., след 50-годишен конфликт между двете страни.", "date": "2017.08.10", "title": "САЩ изгониха двама кубински дипломати"}
{"url": "https://news.bg/economics/5-mln-leva-za-niskolihveni-krediti-poluchavat-zarnoproizvoditeli.html", "text": "Зърнопроизводителите ще могат да се възползват от общо 5 млн. лева за целеви кредит за производството на пшеница от реколта 2018. Това реши на свое заседание УС на Държавен фонд \"Земеделие\".За финансовата подкрепа могат да кандидатстват физически и юридически лица, еднолични търговци както и кооперации, регистрирани като земеделски стопани. Те трябва да са изрядни платци към бюджета, да нямат просрочени задължения към ДФ \"Земеделие\", да не са свързани лица с търговеца на минерални торове и семена, да не са в процедура по несъстоятелност или в обявена такава, както и да не са в производство по ликвидация.Лихвата по кредита е в размер на 3%, но не по-малко от референтния лихвен процент, приложим към датата на сключване на договора за кредит. Средствата се предоставят от бюджета на ДФ \"Земеделие\" до изчерпване на финансовия ресурс. Всеки стопанин, който отговаря на изискванията, може да получи 80 лв./ха за закупуване на минерален тор и 40 лв./ха за закупуване на семена като максималният размер на кредита е 200 000 лв.Кредитните задължения се обезпечават чрез ипотека върху недвижимо имущество, особен залог върху машини и съоръжения, складови записи за вложено зърно на съхранение в публичните складове, залог на парична сума или банкова гаранция. Общата сума на обезпеченията следва да осигури покритие на кредита в размер на 135%.От 2 октомври до 15 ноември 2017 г. земеделските стопани могат да кандидатстват за целевите кредити. Документи за кандидатстване се приемат в отдел \"Прилагане на схеми и мерки за подпомагане\" на областните дирекции на институцията. Крайната дата за изплащане на средствата от ДФЗ е 20 декември 2017 г.Животновъдите ще получат държавна помощ de minimis в размер на 7 578 000 лева, съгласно Регламент (ЕС) 1408/2013. Това реши Управителният съвет на Държавен фонд \"Земеделие\" на свое редовно заседание.Минималната помощ de minimis се предоставя на регистрирани по Наредба 3 от 1999 г. стопани, които отглеждат млечни и месодайни крави, биволици, овце-майки и кози-майки. Размерът на индивидуалната помощ е определен както следва:- за земеделски стопани, отглеждащи над 10 броя млечни крави и/или биволици по 7 лв./ животно;- за земеделски стопани, отглеждащи над 5 броя месодайни крави - 7 лв./ животно;- за земеделски стопани, отглеждащи над 50 броя овце-майки и/или кози-майки - 3,73 лв./животно.На подпомагане по de minimis подлежат земеделски стопани, които са заявили едри и дребни преживни животни по схемите на директните плащания за Кампания 2017.ДФ \"Земеделие\" ще подготви указания за предоставяне на финансовата подкрепа. Индивидуалният таван за подпомагане по de minimis за един земеделски стопанин, както и за едно и също предприятие, не може да надхвърля левовата равностойност на 15 000 евро (29 337.45 лв.) за период от три бюджетни години (2015-2017 г.).", "date": "2017.08.10", "title": "5 млн. лева за нисколихвени кредити получават зърнопроизводители"}
{"url": "https://news.bg/crime/zadarzhaha-retsidivisti-telefonni-izmamnitsi-v-samokov.html", "text": "Полицията задържа телефонни измамници в Самоков, те са разкрити непосредствено след като взели парите на възрастна пенсионерка.Сигнал за извършената измама е получен в полицията на 8 август, следобед, когато 80-годишна жителка на самоковското с. Доспей се оплакала в полицейското управление, че по-рано през деня е била подведена по схемата \"съдействие на органите на реда срещу телефонни измамници\".Възрастната жена изпълнила заръките на човек, представил се по телефона като полицейски инспектор и оставила закачена на дворната врата на имота си торбичка със 780 лв. в банкноти по 10 лв.По случая било образувано досъдебно производство. В резултат на предприетите незабавни действия криминалистите скоро установили участниците в измамата и задържали 38-годишния Ю.И. и 35-годишния Б. И. от Самоков, криминално проявени и осъждани.Изяснено е, че при изпълнението на престъпния сценарий двамата се придвижвали с лек автомобил \"БМВ 318И\", предоставен им от 27-годишния Ш.Д., също от Самоков, и той криминално проявен и осъждан.Тримата са задържани в РУ за срок до 24 часа. У тях е намерена и иззета сумата, дадена от жената, както и три мобилни телефона. Извършени са необходимите процесуално-следствени действия под надзора на Районна прокуратура - Самоков. Продължава работата за пълното документиране на случая.", "date": "2017.08.10", "title": "Задържаха рецидивисти телефонни измамници в Самоков"}
{"url": "https://news.bg/crime/mitnichari-hvanaha-8-t-nelegalno-gorivo-pri-proverka-na-benzinostantsii.html", "text": "Митничари иззеха 8000 литра незаконно гориво от бензиностанция. Проверката, извършена на 8 август, е част от инспекциите под ръководството на Междуведомствения координационен център на ГДБОП и съвместните екипи.Властите осъществяват активен контрол над ведомствени бензиностанции през летния сезон. До момента са инспектирани 57 ведомствени обекта на територията на столицата и още 15 области в страната. Установените нарушения са повече от 90, съставени са общо 52 акта за установени административни нарушения, 2 констативни акта и са отдадени 29 писмени разпореждания. От НАП са запечатани 13 обекта, а други 15 предстои да бъдат запечатани.Нарушенията включват генериране на приходи от продажба на гориво, което собствениците декларират, че използват само за своята дейност. Най-честите констатации са липса на свързаност на измервателните уреди с електронната система на приходната администрация, използване на подвижни цистерни, регистрирани като стационарни, допълнителни съдове, съхраняващи гориво без документи за произход, както и нарушения на правилата и нормите за пожарна безопасност.От началото на лятото, под ръководството на Междуведомствения координационен център на ГДБОП, Икономическа полиция и експерти от Главна дирекция \"Пожарна безопасност и защита на населението\", Националната агенция за приходите и Агенция \"Митници\" се проверява дейността на ведомствени бензиностанции. Целта на проверките е повишаване на приходите от ДДС и установяване на нелегална продажба на горива.", "date": "2017.08.10", "title": "Митничари хванаха 8 т нелегално гориво при проверка на бензиностанции"}
{"url": "https://news.bg/regions/ministerstvo-obyasnyava-na-kmetove-kak-da-polzvat-evro-sredstva-za-internet.html", "text": "Министерството на транспорта, информационните технологии и съобщенията- МТИТС кани кметове от цялата страна на встъпителен информационния ден за инициативата на Съвета и на Европейския парламент - WiFi4EU безплатен достъп до безжичен интернет. Целта на форума е представителите на местната власт да бъдат запознати с възможността да получат средства за проекти за безплатен достъп до световната мрежа. Европейската комисия ще осигури финансиране на 100 % от разходите по проекта, като на бенефициентите ще се предоставят ваучери в размер на 20 000 евро.Във рамките на информационния ден ще бъде представен и проект \"Изграждане на ГИС базирана електронна платформа \"Единна информационна точка\". Той се осъществява от МТИТС с финансовата помощ на Оперативна програма \"Добро управление\".В рамките на проекта ще бъде създаден електронен регистър за съществуващата и планираната телекомуникационна инфраструктура и за възможности за изграждане на електронни съобщителни мрежи с минимални капиталови разходи.Информационният ден ще се проведе на 22 август от 9 и 30 часа в Дома на Европа, гр. София, ул. \"Г. С. Раковски\" № 124. Повече информация за темите на събитието и регистрацията за участие може ", "date": "2017.08.10", "title": "Министерство обяснява на кметове как да ползват евро средства за интернет"}
{"url": "https://news.bg/world/dvuetazhen-avtobus-se-vryaza-v-sgrada-v-london.html", "text": "Двуетажен автобус се вряза в сграда в южната част на Лондон, съобщава британската полиция цитирана от Ройтерс.Пострадали са няколко души, а двама пътници са затворени вътре.Полиция съобщава за сблъсък на Lavender Hill, близо до натоварената жп гара Clapham Junction в Лондон.\"Шофьорът е бил отведен в болница в южен Лондон. Много от пътниците са лекувани от бърза помощ на мястото\", съобщава полицията в изявление.\"Двама пътници остават в капан на горната част. Понастоящем пътят е затворен за движение\", допълва полицията.", "date": "2017.08.10", "title": "Двуетажен автобус се вряза в сграда в Лондон"}
{"url": "https://news.bg/crime/logvinenko-iska-tsyaloto-delo-da-mu-se-prevede-na-ruski-ezik.html", "text": "Съдът не даде ход на делото срещу Роман Логвиненко, сочен за организатор на опита за покушение над Алексей Петров.На днешното заседание по делото Логвиненко поиска обвинителният акт да бъде върнат на прокуратурата за 3-ти път. Причината - отново не разбира в какво го обвиняват. Съдът обаче не уважи искането.Логвиненко се обърна към съдебния състав и го попита защо делото не е преведено на руски. Той пожела да му бъдат предоставени преводи на всички свидетелски показания. Преди няколко месеца съдът му е дал преведени показания, посочени от самия Логвиненко. На днешното заседание обаче обвиняемият поиска да му бъдат предоставени всички останали.Като мотив Логвиненко изтъкна, че в противен случай не може да организира защитата си. Делото бе отложено за 24 октомври.Припомняме, атентатът срещу Петров беше извършен на 29 октомври 2015 г. в кв. \"Кръстова вада\" в София. Според обвинението, Логвиненко е подбудил Артьом Темпински, Максим Чорний и Йевен Балков да извършат нападението.То е станало докато Петров пътувал с шофьора си Стефан Борисов в брониран \"Мерцедес S 500 Гард\", Темпински и Чорний стреляли два пъти по автомобила с гранатометите, но снарядите не проникнали в него.", "date": "2017.08.10", "title": "Логвиненко иска цялото дело да му се преведе на руски език"}
{"url": "https://news.bg/crime/nad-20-tona-nelegalno-svinsko-spryaha-na-gkpp-ruse.html", "text": "ГДБОП предотврати нелегален внос в страната на над 20 тона свинско месо.По първоначални данни на 6 август контрабандната стока е била внесена в страната през ГКПП-Русе.На транспортното средство, в което се намирало месото, била поставена пломба с цел извършване на последващи контролни действия на заявеното от търговското дружество място за разтоварване на месото - складова база в софийското село Подгумер. Транспортното средство било управлявано от 32-годишен македонски гражданин.В хода на контролните действия били изпратени данъчни инспектори в село Подгумер. Там се явили двама мъже на 33 и 34-годишна възраст, които представили фалшиво пълномощно на данъчните инспектори.Междуведомственият координационен център на ГДБОП веднага е бил уведомен за извършената документна измама.В резултат на получена навременна информация в Междуведомствения координационен център на ГДБОП и изпратените под контрола му служители на Икономическа полиция и експерти от Българската агенция за безопасност на храните била наложена забрана за разпространението на свинското месо.Двамата мъже в село Подгумер са задържани с полицейска мярка за 24 часа в столичното Второ районно управление. По случая е образувано досъдебно производство.", "date": "2017.08.10", "title": "Над 20 тона нелегално свинско спряха на ГКПП-Русе"}
{"url": "https://news.bg/energy/ot-chez-prizovavat-kam-energospestyavane.html", "text": "От ЧЕЗ Разпределение призовават клиентите си ефективно да използват електроуредите. Това може да предотврати евентуални повреди и да намали сметките за електроенергия.Потреблението на електроенергия обичайно се повишава през летния сезон. Използвана енергия през първата седмица от август (1 024 MW) е с 6% повече спрямо последната седмица на юли (1 086 MW).ЧЕЗ напомня на своите клиенти, че при покупката на електроуред е важно да обърнат внимание и на неговия енергиен клас. По-високата цена на уредите с по-висока енергийна ефективност бързо се изплаща благодарение на по-ниския разход.В сезона на отпуските от доставчика на ток съветват клиентите при по-дълго отсъствие от дома си да изключват уредите от електрическите контакти. Така ще намалят разхода на енергия, което освен до по-ниски сметки води и до предотвратяване на възможни  за разумно и отговорно използване на електроенергията, както и информация за потреблението на най-често използваните електрически уреди. ", "date": "2017.08.10", "title": "От ЧЕЗ призовават към енергоспестяване "}
{"url": "https://news.bg/world/v-turtsiya-zadarzhat-35-dushi-vklyuchitelno-zhurnalisti.html", "text": "Турските власти издадоха заповеди за задържане на 35 души, включително девет журналисти, по подозрение за връзки с опитите за военен преврат от юли миналата година, съобщава държавната агенция \"Анадолу\", цитирана от Ройтерс.Заподозрените, включително редакторът на опозиционния вестник \"Биргун\" Бурак Екичи, са обвинени в \"членство във въоръжена терористична организация\". Полицията извършва акции по адресите на заподозрените.Заподозрените са смятани за потребители на ByLock, кодирано приложение за съобщения, което правителството твърди, че е използвано от мрежата от духовници на Гюлен. \"Анадолу\" съобщава, че заповедите за задържане са насочени към медийния клон на мрежата на Гюлен. Идентичността на другите заподозрени не е ясна.Текущите мерки, особено срещу журналисти, разтревожиха групи за защита на правата и някои от западните съюзници на Турция, които се опасяват, че правителството използва преврата като претекст за разправа с несъгласните в страната.Около 150 000 души са уволнени от работа в държавните служби и частния сектор и повече от 50 000 са задържани поради предполагаеми връзки с преврата.Около 150 медии са затворени, а около 160 журналисти са в затвора, според Асоциацията на турските журналисти.Правителството обаче заявява, че мерките са необходими поради сериозността на заплахите, пред които е изправено.", "date": "2017.08.10", "title": "В Турция задържат 35 души, включително журналисти"}
{"url": "https://news.bg/finance/10-po-golyama-srednata-zaplata-za-april-may-i-yuni-2017-g.html", "text": "Предварителни данни на Националния статистически институт (НСИ) сочат, че през второто тримесечие на настоящата 2017 г. средната месечна работна заплата е нараснала с 9.9% спрямо второто тримесечие на 2016 г.За същия период от време най-голямо e увеличението в икономическите дейности \"Операции с недвижими имоти\" - с 16.0%, \"Административни и спомагателни дейности\" - с 13.4%, и \"Професионални дейности и научни изследвания\" - с 13.2%.Спрямо първото тримесечие на 2017 г. за месеците април, май и юни средната месечна работна заплата e нараснала с 3.4% и е в размер на 1 040 лв. Икономическите дейности, в които е регистрирано най-голямо увеличение, са: \"Финансови и застрахователни дейности \" - със 7.6%, и \"Строителство\" и \"Добивна промишленост\" - по 7.3%.Средната брутна месечна работна заплата за април 2017 г. е 1 060 лв., за май - 1 035 лв., и за юни - 1 027 лева.Най-голямото увеличение на наетите лица в края на юни 2017 г. спрямо края на юни 2016 г. е регистрирано в дейността \"Създаване и разпространение на информация и творчески продукти; далекосъобщения\" - с 4.1 хил. Този сектор остава и с най-високо средномесечно трудово възнаграждение на наетите лица през второто тримесечие на 2017 г. - 2 306 лева. Най-нископлатени са били наетите лица в строителството - със средна заплата от 796 лв.Наетите лица по трудово и служебно правоотношение към края на месец юни нарастват с 63.4 хил., или с 2.8%, спрямо края на март 2017 г., като достигат 2.34 милиона.Спрямо края месец март най-голямо увеличение на наетите лица се наблюдава в дейностите в сезонен характер - \"Хотелиерство и ресторантьорство\", където ръста е с 44.9%.Най-голямо намаление на наетите по трудово и служебно правоотношение лица е регистрирано в дейностa \"Образование\" - с 3.0%.Наетите по трудово и служебно правоотношение лица към края на юни 2017 г. обаче са с 0.7% по-малко от наетите в края на юни миналата година. Най-голямо намаление на наетите се наблюдава в сектора на селското, горското и рибното стопанство - с 9.7 хил. или 11.6%. ", "date": "2017.08.10", "title": "10% по-голяма средната заплата за април, май и юни 2017 г."}
{"url": "https://news.bg/education/s-test-za-3-godishnite-opredelyat-badeshtite-im-problemi-v-uchilishte.html", "text": "Скрининг тест на децата на възраст между 3 и 3,6 години ще определя риска от възникване на обучителни затруднения. Това предвижда представеният за обсъждане Проект на наредба за приобщаващо образование, публикуван на сайта на Министерство на образованието и науката.Предложенията ще могат да се изпращат до 8-ми септември. Мярката най-рано може да влезе от следващата учебна година. В момента се провежда обучение на всички 1500 специалисти в детските градини, които ще трябва да провеждат скрининга при децата. Методиката е разработена от БАН.Предполага се, че това е най-ранната детска възраст, в които могат да бъдат установени дефицити. Предложената за обсъждане наредба предвижда намаляване на административната тежест и задължения на учителите, дава се по-голяма автономия на детските градини и училищата да организират дейностите си по приобщаващо образование.Освен това се предвижда и подкрепа за децата с изявени дарби и таланти. МОН се ангажира с осигуряването на финанси за участието на талантливите деца в олимпиади. Мария Семерджиева, съветник на министъра обясни, че сега за група от 15 деца, за които се осигурява допълнително обучение директорите на годишна база попълват 480 документа, с промените на наредбата става възможно издаването на 45 документа на годишна база.Директорите ще определят координатор за общата и допълнителната подкрепа за децата. Освен това се предвижда изграждането на кариерен център във всяка област. До сега в 42 училища в страната има кариерен център за консултиране на учениците. Предвижда се този пилотен проект да се разшири.", "date": "2017.08.10", "title": "С тест за 3-годишните определят бъдещите им проблеми в училище"}
{"url": "https://news.bg/education/2-8-mln-lv-za-uchilishtata-ot-sprenite-pomoshti-za-otsastviya-na-uchenitsite.html", "text": "2.8 млн. лв. са преведени към сметките на училищата заради удържаните средства от семейни помощи за деца заради неизвинени отсъствия. Това обяви по време на пресконференция заместник-министърът на образованието и науката Таня Михайлова.Благодарение на добрата координация между Агенцията за социално подпомагане и Министерство на образованието въпросните глоби са удържани от родителите на нередовните ученици. Те са направили повече от пет неизвинения отсъствия. Затова и социалните помощи, които получават за децата им, са били отнети.Въпросните 2.8 млн. лв. ще послужат на училищата за осъществяване на продължаваща подкрепа за тези ученици. Освен това в съответствие с мерките за облекчаване на административната тежест на директорите и учителите се предвижда, когато учениците отсъстват до три дни по така наречените семейни причини, да се уведомява класният ръководител вместо директора, тъй като класният познава детето и семейството. При отсъствия до седмица се уведомява директора и това става с негово решение вместо с решение на педагогическия съвет, каквато беше практиката до сега.По време на пресконференцията стана ясно още, че електронни дневници има почти във всички училища. Те се водят паралелно с книжните дневник и в началото на новата учебна година им предстои обновяване.Проектът на Наредба за приобщаващо образование предвижда всеки родител да предоставя на училището електронната си поща в началото на учебната година, на която ще бъде уведомяван за налагане на наказание спрямо детето му.Родителят няма да има задължение да потвърждава получаването на електронното съобщение. Въпреки това наказателната процедура ще стартира. Ако от училището не могат да открият родителя по нито един от каналите, ще се подават сигнали до отдел \"Закрила на детето\".", "date": "2017.08.10", "title": "2.8 млн. лв. за училищата от спрените помощи за отсъствия на учениците"}
{"url": "https://news.bg/education/dostavyat-do-20-ti-septemvri-novite-uchebnitsi-za-vtori-shesti-i-osmi-klas.html", "text": "Доставят новите учебници за втори, шести и осми клас между 10-ти и 20-ти септември. Към днешна дата МОН има още по-оптимистичен график за учебниците на учениците от втори, шести и осми клас.Това увери просветният министър Красимир Вълчев по време на пресконференция. Вълчев увери, че сега се очаква договорите с издателствата да се сключат още в края август.Очакваният период на доставка на учебниците в училищата ще е между 10-ти и 20-ти септември, уточни просветният министър и изтъкна, че закъсненията са минимални и съвпадат с периода на преговор на учебния материал.Миналата седмица министър Вълчев увери, че закъсненията с доставката на учебниците ще са минимални. Той изтъкна още, че най-оптимистичният вариант е благодарение на факта, че няма обжалване на процедурата. Още в началото на тази година от МОН намалиха срока за оценка и одобрение на новите учебници от шест на четири месеца.", "date": "2017.08.10", "title": "Доставят до 20-ти септември новите учебници за втори, шести и осми клас"}
{"url": "https://news.bg/int-politics/gen-matis-predupredi-rezhima-v-phenyan-che-mozhe-da-padne.html", "text": "Шефът на Пентагона Джеймс Матис отправи предупреждения към Пхенян да се откаже от \"всякакви обсъждания на действия, които могат да доведат до падане на режима и страдания за севернокорейския народ\", предаде CNN.Американският министър на отбраната призова режима на Ким Чен Ун да излезе от самоизолацията и да изостави амбициите за притежаване на ядрено оръжие.Генерал Матис заяви категорично, че американският Държавен департамент се опитва да намери дипломатическо решение на конфликтната ситуация, но същевременно напомни, че САЩ и съюзниците им притежават най-надеждните отбранителни и настъпателни оръжия в света.Той подчерта, че военният потенциал на САЩ значително превъзхожда този на Северна Корея и Пхенян би бил губещата страна в каквато и да е надпревара във въоръжаването или военен конфликт, който би предизвикал с действията си.", "date": "2017.08.10", "title": "Ген. Матис предупреди режима в Пхенян, че може да падне"}
{"url": "https://news.bg/int-politics/12-amerikanski-darzhavi-osadiha-diktaturata-vav-venetsuela.html", "text": "Дванадесет американски страни осъдиха погазването на демократичния ред във Венецуела, предадоха информационните агенции.Външните министри на държавите от Латинска Америка и Канада се събраха на извънредна среща в перуанската столица Лима заради събитията във Венецуела.Т. нар. Декларация от Лима беше подписана от представителите на Аржентина, Бразилия, Канада, Чили, Колумбия, Коста Рика, Гватемала, Хондурас, Мексико, Панама, Парагвай и Перу, съобщи \"FinancialTimes\".Те заявиха, че не признават проведените избори за Национално учредително събрание - \"конституционна асамблея\".Външните министри констатираха липсата на свобода при провеждането на изборите, употребата на насилие от страна на властите, политическите преследвания срещу опозицията, както и изпращането на хора в затвора по политически причини.Те обявиха, че единственият орган, който приемат за легитимен, е парламентът на страната.", "date": "2017.08.10", "title": "12 американски държави осъдиха диктатурата във Венецуела "}
{"url": "https://news.bg/world/bezhantsite-zhiveyat-v-chakane-i-v-strah-ne-v-germaniya.html", "text": "Отидох в този приют за бежанци в Хамбург с един въпрос: Кой всъщност е бил 26-годишният Ахмад А., който наскоро уби с нож един човек в хамбургски мол и рани още четирима? Защото Ахмад е живял тъкмо в този приют.Неговият съквартирант най-напред ми разказа, че Ахмад бил много религиозен и стигал до крайности. Веднъж нахлул в общата им стая и му забранил да слуша музика. Грях било. През последните седмици от прозореца на статията той редовно призовавал гръмогласно мюсюлманите към молитва. Други хора в приюта ми казаха, че Ахмад държал флага на \"Ислямска държава\" в стаята си, трети твърдяха, че пушел трева и бил изключително лабилен психически.\"Много пъти сме се оплаквали от Ахмад пред управата на дома, но никой не ни обръщаше внимание. Не ни взимат на сериозно, ние сме просто някаква бройка\", каза ми един млад човек.Не знаят къде ще бъдат утреПрез този един ден аз се запознах с повече от десетима млади мъже, които по цял ден се чудят какво да правят. Един слушаше музика, друг тъкмо се връщаше от пазар, трети готвеха заедно в кухнята, четвърти играеха баскетбол. Няколко души си дойдоха от работа - работят на черно, разбира се, обикновено по кухните. Има и такива, които ходят на курсове по немски. Мнозина обаче вътрешно са рухнали. Седят по цял ден в стаята, ядат, пият, общуват по \"Уотсап\" със семействата си. И това е. После лягат да спят.Много от тези хора са си мислели, че след година-две всичко ще им е наред: език, жилище, работа, ще се съберат пак със семействата си. Тези надежди отдавна са се стопили. Службите продължават да обработват молбите, мнозина от хората в приюта още нямат разрешение за пребиваване. Борбата им с немския език е тежка. Курсът за начинаещи им дава някаква основа, но за да проговорят, на тях им трябва контакт с немскоезични събеседници. И много упоритост. Да си намериш жилище в Хамбург също не е лесна работа, дори за местен човек. Колкото повече време минава, толкова по-силна става и тревогата за семейството у дома. И почти никой от тези хора не знае накъде ще бъде след половин година.Те живеят , а не в Германия. Да, физически са тук, но в мислите си не са - и не знаят къде ще бъдат утре. Мнозина от тях се чувстват жертва на германската политика. Усещат, че \"горе\" нещата са в застой. В същото време обаче и те самите трябва да се напънат: да научат езика, да си намерят работа и жилище, да се интегрират в Германия. И да имат търпение, много търпение. Вярно, че някои са успели, но повечето не са.Не вярват на властите и се чувстват безпомощниТревожно е, когато толкова много млади хора се чувстват изоставени. Държавата трябва да внимава да не ги изпусне. Мнозина от тях имат чувството, че не получават достатъчно подкрепа. Нямат перспектива, търсят опора. Там се случват неща, които ние не виждаме и за които сякаш не ни е грижа. Хората се групират по националности, афганистанци срещу араби, или пък по политически възгледи - за или против Асад в Сирия. Тези конфликти са ни безразлични. Преди година-две ние се възмущавахме, когато гледахме кадрите с огромните маси чакащи хора. Сега тези хора вече са невидими, но повечето от тях все още живеят в приюти за бежанци.Непрекъснато ги чувам да казват: властите не ни искат, тъкмо затова непрекъснато ни блокират и изобщо не ни изслушват! Това тяхно усещане не бива да се задълбочава. От живота в родните си страни те са свикнали да нямат доверие на властта. А сега същото им се случва и в Германия. Гневни са, че никой не е обърнал внимание на оплакванията им срещу Ахмад. Защо никой не реагира? Защо полицията не го постави под наблюдение, след като всички знаеха, че е ислямист?Недоверието им към властите и чувството за безпомощност се задълбочават допълнително и от факта, че двете страни просто не се разбират, включително и в буквалния смисъл. Когато полицията дошла да ги разпитва за Ахмад, разговорите се водели на немски. Един бежанци разбирали, други - не. И полицията си тръгнала почти с празни ръце. Но нима няма преводачи или пък полицаи, които говорят арабски, когато трябва да се свърши такава важна работа?\"Споменават ни само когато се случи нещо лошо\"В приютите за бежанци има нужда и от много просвета: за Германия, за работата на администрацията, за политическата система в страната. Властите би трябвало да намерят посредници - германци от арабски произход, които познават културата и знаят езика. Това ще създаде повече доверие. И двете страни са в дълг: администрацията трябва да работи по-добре, а бежанците - да имат повече търпение.Недоверие бежанците изпитват и към медиите. \"В началото всички ни обръщаха внимание, а сега ни споменават единствено когато се случи нещо лошо\", казват те. Усещането им е, че щом са араби и мюсюлмани, в очите на хората те по дефиниция се превръщат в терористи.Много от тях навярно ще останат в Германия. Историята се повтаря: през 1980-е години дойдоха ливанците и палестинците, през 1990-е - бежанците от войната в бившата Югославия. Много от тях останаха в Германия, но не всички се интегрираха. Ако искаме тези хора да станат добре интегрирани наши съграждани, ние трябва да се поучим от историята и да вземем на сериозно техните страхове и грижи. Трябва да ги изслушаме и да не ги забравяме. В противен случай скоро може да възникне паралелно общество, при това - не само в приютите за бежанци, но и в главите на самите бежанци.", "date": "2017.08.10", "title": "Бежанците живеят в чакане и в страх, не в Германия"}
{"url": "https://news.bg/press/ucheni-ot-ban-se-obidiha-zaradi-kaliakra-uvelichavat-uchitelskite-zaplati-skandal-s-taksata-prazen-stol-v-sozopol.html", "text": "Споровете около Калиакра отново са сред акцентите на всекидневниците.\"Учените от БАН, разработили интегрирания план за управление на зоните по \"Натура 2000\" край Калиакра, поискаха държавата и общините да си носят отговорността за вземаните по казуса решения, а не да си измиват ръцете с тях. В специална декларация те настояха и за извинение заради грубостите, които ги сполетяха на 4 август в северните морски общини. Ето го текстът на изявлението, публикувано на интернет страницата на БАН: \"В продължение на две години и половина Институтът по биоразнообразие и екосистемни изследвания на Българската академия на науките (ИБЕИ) изпълнява проект за разработване на Интегриран план за управление на защитена зона BG0000573 \"Комплекс Калиакра\" за опазване на природните местообитания и на дивата флора и фауна и защитени зони BG0002051 \"Калиакра\" и BG0002097 \"Белите скали\" за опазване на дивите птици, които са част от Европейската екологична мрежа Натура 2000. Разработката се финансира от Предприятие по управление на дейностите по опазване на околната среда (ПУДООС) чрез сключен договор, а техническото задание, което е неразделна част от този договор, е утвърдено от Министерството на околната среда и водите. В екипа участват учени от Института по биоразнообразие и екосистемни изследвания - БАН, Националния природонаучен музей - БАН, Софийския университет, Лесотехническия университет и експерти по социоикономически анализ. Изпълнението на всички дейности по разработване на Интегрирания план за управление на защитените зони в района на Калиакра отговаря на утвърденото от Министерството на околната среда и водите Задание и изискванията на съответните нормативни документи. След едномесечно публично предоставяне за разглеждане на проекта на Интегрирания план за управление на защитените зони в района на Калиакра (на твърди копия в общини Каварна, Шабла и Балчик, както и в РИОСВ-Варна, и в електронен вид на интернет сайта на ИБЕИ-БАН) и отправени покани за участие до заинтересовани институции и лица, на четвърти август в Каварна екипът на проекта очакваше и се беше подготвил за конструктивно обсъждане. Вместо уточняващи въпроси, излагане на становища, предложения за корекции и допълнения, експертите бяха посрещнати от агресивно настроени хора и станаха обект на вандалски прояви, които изложиха на риск сигурността и живота им. В призивите на протестиращите бяха смесени две теми - обсъждането на Интегрирания план за управление на защитените зони в района на Калиакра (което всъщност беше тема на срещата) и неочаквано появилата се по същото време заповед на Министъра на околната среда и водите за ограничаване на дейности в териториалния обсег на природно местообитание 62С0 Понто-сарматски степи в защитена зона \"Комплекс Калиакра\", което всъщност предизвика напрежението и объркването на представителите на местни общности. Българските учени винаги са оказвали и ще оказват научна подкрепа на държавата в решаването на въпроси от тяхната компетенция. Очакваме, обаче, държавата да застане зад научната общност, да я защити от напълно необосновани клевети и дискредитиране. Всички проблеми и дискусионни въпроси могат и трябва да се решават интелигентно в дух на добронамереност. Настояваме да получим публично извинение за отправените към нас напълно неоснователни обиди и клевети. Подчертаваме, че Институтът по биоразнообразие и екосистемни изследвания - БАН е изпълнявал коректно и продължава да изпълнява ангажиментите си, регламентирани в договора с ПУДООС и се обявяваме против всякакви опити да се дискредитира институцията и компетентността на българските учени. Нека да не бъде прехвърляна на учените отговорността, която трябва да се носи от държавните и общинските власти. Те са тези, които взимат решенията\"...\" - в. \"Сега\".\"Решението на казуси като този за \"Калиакра\" минават в плащането на чужди грехове. В това е убеден вицепремиерът Валери Симеонов. В сутрешния блок на държавната телевизия той мотивира твърдението си с това, че след казуса \"Калиакра\" следват тези със защитените зони в Балчик, Шабла, Рила, Банско и Странджа. Една от причините за това е, че защитените зони били очертавани с флумастер под натиска на екологични организации, а другата е, че след като са взети решения от съответните правителства за границите на \"Натура 2000\" после са разрешавани дейности, които са били в нарушение. И сега се налага засегнатите хора по места да бъдат компенсирани. Вицепремиерът обясни, че такъв е случаят с кабинета \"Станишев\", който в нарушение на собственото си решение и издадена заповед на ресорния министър е допуснало изграждането на различни проекти в зона \"Калиакра\". \"И сега ние трябва да плащаме чужди грехове\", обобщава Симеонов. Той повтори тезата си от вчера, че ситуацията, в която се намира правителството по казуса, прилича на сюжета на филма \"Птиците\" на Хичкок, защото е непрекъснат ужас, който не свършва. Симеонов очаква още по-големи проблеми при въвеждането на заповедите за забрана на дейности за другите територии и най-вече в Странджа. По казуса с \"Калиакра\" той определи защитените степи като хендеци (според Тълковния речник на българския език това означава крайпътен изкоп, ров и е разговорна дума - бел. ред.), които не са това, което е в юношеските романтични представи - безкрайни степи, по които препускат стада коне. И сега, според него, не може да се определя като степ нещо, което е усвоено и пресичано от пътища и върху което има изградени обекти. Той подчерта, че тези степи би трябвало да продължават и на румънска територия, но северната съседка на България не е идентифицирала такива зони.Той иронизира названието и предложи да се кръстят понтобалчишки или понтобългарски степи, за да се знае, че става дума за нещо уникално. И не знам какво ще донесе това на България в туризма или в друг сектор. Това са едни пустеещи хендеци, които никога не са използвани, посочи той. Според него екоорганизациите, които са поделения на големи международни формирования, са много чувствителни на тема опазване на птици и растителност, защото в собствените им страни - Западна Европа, природа не е останала. Вицепремиерът не смята, че под защита трябва да бъдат поставяни видове птици, които тук са в изобилие, само защото са изчезнали от други райони на Европа...\" - в. \"Дневник\".Вестниците цитират и премиера Бойко Борисов по изпълнението на държавния бюджет.\"Да не се успокояваме от резултатите, а още по-активно да работим, трябва да съберем повече приходи, призова премиерът Бойко Борисов по повод на данните за касовото изпълнение на държавния бюджет и на основните показатели на консолидираната фискална програма за първото полугодие на 2017 г. Според информацията, внесена от министъра на финансите, салдото по КФП на касова основа към месец юни 2017 г. е положително в размер на 1 746,7 млн. лв. (1,8% от прогнозния БВП). Посочено беше, че по предварителни данни за месец юли то се увеличава на близо 2 млрд. лв. или около 2% от БВП. По думите на Борисов, когато има стабилност в политическата среда и координация в действията на приходните агенции, службите и прокуратурата, идват и резултатите. \"Не го казвам с упрек. Всяко разклащане в държавата става рай за контрабандата\", посочи министър-председателят, като даде пример с намалените приходи по време на служебното правителство. Той заяви, че ще продължи активната работа за събирането на всеки лев в държавния бюджет, защото тези средства са необходими за много сектори, за съфинансиране на европроектите и за проекти за подобряване на градската среда.\" - в. \"Стандарт\".\"Да не се успокояваме от резултатите, а още по-активно да работим, трябва да съберем повече приходи.\" Така премиерът Бойко Борисов коментира на днешното правителствено заседание данните за касовото изпълнение на държавния бюджет и на основните показатели на консолидираната фискална програма за първото полугодие на 2017 г. Това съобщи правителствената информационна служба. Според информацията, внесена от министъра на финансите, салдото по КФП на касова основа към месец юни 2017 г. е положително в размер на 1 746,7 млн. лв. По думите на Борисов, когато има стабилност в политическата среда и координация в действията на приходните агенции, службите и прокуратурата, идват и резултатите. \"Не го казвам с упрек. Всяко разклащане в държавата става рай за контрабандата\", посочи министър-председателят, като даде пример с намалените приходи по време на служебното правителство. Ето и текста на стенограмата от правителственото заседание: Точка 5 Доклад за информация за касовото изпълнение на държавния бюджет и на основните показатели на консолидираната фискална програма за първото полугодие на 2017 г. БОЙКО БОРИСОВ: Ананиев! КИРИЛ АНАНИЕВ: Уважаеми господин премиер, уважаеми дами и господа министри, колеги, параметрите на изпълнението на данъчно-осигурителните приходи през първото полугодие на 2017 година за пореден път показват сериозни преизпълнения спрямо същия период на предходната година. Веднага искам да ви информирам, че тяхното преизпълнение за полугодието е с близо милиард и петдесет милиона в повече отколкото за същия период на миналата година, което представлява накъде около 7,8% ръст спрямо същия период на 2016 година. В същото време искам да дам и една по-актуална информация, тя вече излезе в средствата за масова информация и лично премиерът информира българското общество, че за месец юли, което не е обект разбира се на този отчет, нарастването на преизпълнението продължава и само за един месец - юли спрямо юни, имаме допълнително преизпълнение около 200 милиона лева. Преизпълнението на приходите над разходите или това е т. нар. излишък, към месец юли вече стига 2% от БВП или около 2 милиарда лева. Надяваме се, че с мерките, които предприемаме, този процес ще продължи до края на годината...\" - в. \"Сега\".Скандалът с поисканата такса \"празен стол\" в Созопол също е във фокуса на вестниците в четвъртък.\"Заведение в Созопол начиcли на клиенти 80 лв. тaкcа \"cвободен cтол\". Сyмата е впиcана в кacовия бон cъc cметкaта, cъобщи mкrіск.bg. До нaказателната мяpкa cе cтигнало, cлед кaто компанията pезеpвиpала маcа в pĸcтоpанта, но 4 cтола оcтанали незаети...\" - в. \"24 часа\".\"Ресторант в Созопол таксува клиентите си с по 20 лева за стол, който е останал незает на резервирана маса. За скандалния случай, който предизвика вълна от възмущение в социалните мрежи, сигнализира софиянката Василена Влахова в профила си във Фейсбук, съобщи дир.бг. Студентката в Софийския университет публикува и снимка на касовия бон от ресторанта \"Miloz Fish & Grill\" , на която ясно се вижда, че към сметката за консумираната храна и питиета са добавени и 80 лева такса за четири незаети места. До наказателната мярка се стигнало, след като компанията на Влахова резервирала маса в заведението, но впоследствие четирима души не отишли. \"Таксуваха ни по 20 лв. за всеки свободен стол на масата, макар че преди това уведомихме хостесата, че не очакваме други хора. Тя впоследствие отрече, че сме й казали. Пожелахме да говорим с управителя за нелепата такса \"Свободни други\", за която не бяхме предупредени, нито беше описана в менюто. Той дойде, започна да ни обижда и в крайна сметка ни изгони от заведението\", разказва студентката. Управителят на ресторанта Тони Матеев обясни пред offnews, че причината да се таксуват тези четири места по 20 лева е фактът, че след резервацията на маса в натоварена вечер, клиентите са били по-малко от предварително заявените.\"Да таксуваме незает стол ни се случва за първи път, нямаме такава практика. В конкретния случай клиентите се държаха изключително зле, не ни бяха предупредили, че ще са с 4 души по-малко. В крайна сметка, те не са заплатили тази такса\", твърди Матеев. След като случаят със странната такса доби популярност в социалните мрежи, фейсбук страницата на созополския ресторант бе атакувана от редица гневни, но и подигравателни коментари. Самата потребителка пък премахна статуса си, но стана ясно, че от компанията й са подали жалби в НАП и Комисията за защита на потребителите.\" - в. \"Сега\".\"По разпореждане на министър-председателя Бойко Борисов министърът на туризма Николина Ангелкова назначи незабавна проверка за категоризацията на заведението Miloz Fish & Grill в Созопол, което според сигнал е начислявало на гостите му да заплащат по 20 лв. за празен стол. В сигнала си посетителите посочват, че заведението ги е таксувало с касова бележка, защото са били оставени незаети столове на заетата маса. Така за четири празни стола клиентите трябвало да заплатят 80 лв. На място експерти от Министерството на туризма ще направят цялостна инспекция за работата на заведението. Днес Министерството на туризма сигнализира Комисията за защита на потребителите (КЗП) да вземе мерки срещу подобна нелоялна практика, която вреди на имиджа на българския туризъм...\" - в. \"Труд\".Вестниците информират и за увеличението на учителските заплати.\"От 1 септември 90 000 учители ще получават с 15% по-високи заплати.За целта правителcтвото гласува в сряда допълнителни 80 млн. лв. \"С това пpавим пъpва кpачкa към поeто обещание за двойно yвеличение на yчителcките заплати пpез cледващите 4 години\", кaза обpазователният миниcтъp Кpаcимиp Вълчев...\" - в. \"24 часа\".\"Минималната учителска заплата от 1 септември ще бъде 760 лв., съобщи министърът на образованието Красимир Вълчев. Днес правителството предостави допълнително 80 млн. лв. за увеличаване на заплатите на учителите с 15%. Увеличението е одобрено от социалните партньори в Отрасловия съвет за тристранно сътрудничество. Минималното възнаграждение на училищен директор от 1 септември вече ще е 950 лв., а на заместник-директорите - 887 лв. Минималната заплата за главен учител ще е 836 лв., а за старши учител - 792 лв. \"С този акт правим първа крачка по изпълнение на ангажимента ни за двойно увеличение на възнагражденията на учителите в рамките на период от 4 години. През следващите 3 години ще бъдат предоставени допълнителни средства. Такива са заложени от одобрената от правителството средносрочна прогноза за периода 2018-2020 г. в размер на 330 млн. всяка година\", каза Вълчев. Според него правителството ще се стреми да държи учителските заплати над средната за страната. Към април средната заплата за страната беше 962 лв. \"Считаме, че това е задължително. Страните, които са направили този бюджетен политически избор, са и тези, които отбелязват най-голям прогрес\", каза Вълчев. Той добави, че увеличението не е само ангажимент от предизборната кампания и управленската програма, но и израз на отношението към проблемите на социално-икономическото развитие, за които разчитат на учителите. \"Те са тези, на които разчитаме да интегрират децата от уязвимите групи в образователната система и обществото, да направят децата ни по-добри\", каза още образователният министър. От 1 януари 2018 г., 4% към заплатата ще получават учителите, които участват в съвместните екипи за обхващане и задържане на ученици, както и учителите, които провеждат допълнително обучение на учениците, които не са усвоили учебната програма, както и на деца, които не владеят български език.\" - в. \"Дневник\".В. \"Стандарт\" съобщава, че армията ще бъде попълвана с доброволци: \"Попълване на армията с доброволци. Това предвижда управленската програма на правителството в частта отбрана. Документът, приет на 2 август, бе публикуван вчера и в Портала за обществени консултации, въпреки че не е нормативен акт и няма как да премине през процедурите на общественото обсъждане. Формиране на доброволчески батальони в състава на Единния център за начална военна подготовка - Плевен и Центъра за подготовка на специалисти - Сливен, предвижда Министерство на отбраната. Освен разширяването на възможностите за доброволна военна служба, ще се повишава и капацитетът на резерва. С поправки в Закона за отбраната и въоръжените сили и в Закона за реверва ведомството на вицепремиера и военен министър Красимир Каракачанов ще създаде условия и ред за военна подготовка на българите за защита на Отечеството на доброволен принцип, ще регламентира тяхното финансиране, подготовка и използване в операции на въоръжените сили. Военнопатриотично възпитание на учениците, основано на традициите и ценностите на Българската армия и славните моменти от българската военна история, е специален акцент в управленската програма. Тя предвижда въвеждане военно обучение в училищата и възпитаване в основни национални ценности -родолюбие, достойнство, дълг, чест и отговорност към държава, нация и Родина. Целта е младите хора да придобият знания и практически умения за действия при кризи от военен характер, терористични актове, природни бедствия и оказване на първа помощ. Програмата планира старт на широк обществен дебат за въвеждане на \"наборната военна служба\". Според документа Каракачанов ще работи за повишаване на заплатите по категории военнослужещи като приоритет ще е увеличението на на основното месечно възнаграждение на войнишкия състав. МО обещава автоматична индексация на заплатите спрямо повишаването на средната работна заплата за страната. А също така и въвеждане на модел за по-значително диференцирано заплащане и допълнителни, по-големи финансови стимули за длъжностите, които се изпълняват в условията на повишена отговорност, лоши или вредни условия на труд, стрес и риск за живота и здравето на военнослужещия. За първи път се отделя специално внимание на диалога и съвместните проекти с военно-патриотични организации. Те заедно с Министерството на отбраната ще участват в отдаването на военни почести и отбелязването на годишнини и бележити дати. Каракачанов се ангажира със специални грижи и за опазването и поддържането на военните паметници в България и в чужбина.\"", "date": "2017.08.10", "title": "Учени от БАН се обидиха заради Калиакра, увеличават учителските заплати, скандал с таксата „празен стол” в Созопол... "}
{"url": "https://news.bg/int-politics/phenyan-obyavi-che-gotvi-plan-za-predupreditelna-raketna-ataka-sreshtu-guam.html", "text": "Северна Корея повтори заплахата, че ще изстреля ракети със среден обсег срещу тихоокеанския остров Гуам, където е разположена американска военна база, предаде Би Би Си.В изявление на севернокорейските военни, разпространено от телеграфната агенция на страната, се казва, че Пхенян разработва като \"предупреждение\" план за изстрелването на четири балистични ракети със среден обсег. Според изявлението, ракетите трябва да прелетят над японските префектури Хирошима, Коти и Симане, преодолявайки разстояние от 3356 километра за 18 минути. Според текста се планира ракетите да паднат на 30-40 километра от американската база на остров Гуам.Посочва се, че планът трябва да бъде готов до средата на август, след което да бъде представен на държавния лидер Ким Чен Ун за окончателно решение.По-рано американският военен министър ген. Джеймс Матис предупреди севернокорейските власти, че ако продължи с агресивната си политика режимът може да падне.", "date": "2017.08.10", "title": "Пхенян обяви, че готви план за „предупредителна” ракетна атака срещу Гуам"}
{"url": "https://news.bg/int-politics/sasht-nalozhiha-sanktsii-na-8-chinovnitsi-ot-venetsuela.html", "text": "САЩ наложиха санкции на 8 чиновници от Венецуела, отговорни за провеждането на изборите за Национално учредително събрание по инициатива на президента Николас Мадуро, които бяха съпроводени с насилие и натиск срещу опозицията.Решението е мотивирано с това, че изборите са проведени недемократично, в ущърб на волята на венецуелския народ, предадоха информационните агенции.Посочва се, че САЩ ще се противопоставят на тиранията докато Венецуела не стане отново мирна и богата демократична страна, гласи официално изявление на Вашингтон.В списъка с лицата, подлежащи на санкции, е братът на експрезидента Уго Чавес, която почина през 2013 г. Аднан Чавес влезе в ръководството на централната избирателна комисия на Венецуела. Сред санкционираните е и командирът на националната гвардия на страната.Собствеността на санкционираните лица на територията на САЩ ще бъде запорирана, а на американските граждани се забранява да сключват сделки с тях.Националното учредително събрание вече се обяви за върховен орган, стоящ над всички институции, включително парламента.По-рано 12 американски държави обявиха, че не признават изборите и новосформираното учредително събрание.", "date": "2017.08.10", "title": "САЩ наложиха санкции на 8 чиновници от Венецуела"}
{"url": "https://news.bg/int-politics/yuzhna-koreya-svikva-speshno-zasedanie-na-saveta-za-natsonalna-sigurnost.html", "text": "Президентът на Южна Корея Мун Дже-ин свиква извънредно заседание на Съвета  за национлана сигурност на страната заради новите заплахи на Северна Корея срещу САЩ, предадоха информационните агенции.Предвижда се заседанието да започне в 15.00 ч. българско време.Припомняме, командването на севернокорейската армия заяви, че подготвя план за удар срещу тихоокеанския остров Гуам едновременно с четири балистични ракети със среден обсег. На острова е разположена американска военна база.", "date": "2017.08.10", "title": "Южна Корея свиква спешно заседание на Съвета за нацонална сигурност"}
{"url": "https://news.bg/disasters/postradalite-ot-zemetresenieto-v-kitay-veche-sa-343.html", "text": "Броят на пострадалите от двата разрушителни труса в китайската провинция Съчуан нарасна до 343, предаде агенция \"Новости\" с позоваване на Централната китайска телевизия.Първоначално се съобщаваше за 19 загинали и 263 пострадали.\"Към 22.10 ч. на 9 август (местно време - б.р.), в резултат на земетресение с магнитуд 7 в окръг Цзючжайгоу са загинали 19 души, а 343-ма са пострадали.\" — гласи информацията на телевизионния канал.Уточнява се, че 13 от ранените са с тежки травми, двама от тях са в критично състояние.Припомняме, земетресение с магнитуд 6.5 разтърси провинция Съчуан на 8 август в 21:19 ч. местно време.По-късно китайският сеизмологичен институт коригира магнитуда на 7.Регистрирани са над 1000 вторични труса.", "date": "2017.08.10", "title": "Пострадалите от земетресението в Китай вече са 343"}
{"url": "https://news.bg/int-politics/ako-phenyan-izstrelya-raketi-kam-guam-yaponiya-mozhe-da-gi-neutralizira.html", "text": "Японският министър на отбраната Ицунори Онодера заяви, че ако Северна Корея изстреля ракети срещу тихоокеанския остров Гуам, Япония може да ги неутрализира по силата на правото за колективна самоотбрана, предадоха информационните агенции.Той добави, че Япония е в постоянен режим на готовност за всякакви ситуации.Във връзка с изявленията на Пхенян, че смята да изстреля ракети срещу остров Гуам, като се планира те да прелетят над три японски префектури, Онодера коментира, че задачата на неговото министерство е да гарантира сигурността на цялата страна.", "date": "2017.08.10", "title": "Ако Пхенян изстреля ракети към Гуам, Япония може да ги неутрализира"}
{"url": "https://news.bg/weather/oranzhev-kod-za-zhegi-v-tsyalata-strana.html", "text": "Днес времето ще е слънчево и горещо, съобщават от НИМХ. Обявен е оранжев код за жеги в цялата страна. В следобедните часове ще се развива купеста облачност над планините и в североизточните райони.Преваляванията в цяла България са малко вероятни. Ще духа слаб до умерен вятър от изток-североизток.Жегите ще достигнат до 34 -39 градуса по Целзий на различни места в страната, в столицата температурата ще е около 34 градуса.Атмосферното налягане е малко по-високо от средното за месеца - слабо ще се понижи", "date": "2017.08.10", "title": "Оранжев код за жеги в цялата страна"}
{"url": "https://news.bg/education/do-2021-g-uchitelskata-zaplata-1600-lv-obeshtava-obrazovatelniyat-ministar.html", "text": "Анонсирахме още през май първите стъпки за увеличение на учителските заплати, а сега реализирахме увеличението - този ангажимент е сред приоритетите на правителството, зави пред БТВ министърът на образованието и науката Красимир Вълчев.Вълчев обясни, че към момента най-ниската учителска заплата е 760 лв, а най-ниската директорска 960 лв.На въпроса намира ли тези заплати за достатъчни, образователният министър припомни основен постулат в икономиката, че средствата винаги са недостатъчни.Той смята, че учителите заслужават повече и обясни, че до края на мандата е планирано да се постигне двойно увеличение спрямо сегашно.Към края на мандата учителите да получават по 1860 лв. бруто е плана на правителството. Това прави около 1600 лв. чисто, посочи министър Вълчев.Министър Вълчев обясни, че са осигурени по 330 млн. лева годишно за изпълнение на този проект т.е. 1млрд. и 400 хил. лева за четирите години.Увеличението на заплатите ще е 15 % за цялата година. Вълчев смята, че до 2021 г. ще бъде реализирана учителска заплата от 1600 лв.Втората стъпка на увеличението на доходите ще е още следващата година, уверява министъра. Механизмът трябва да бъде изработен така, че да се дават повече пари на педагозите, които се занимават с деца със специални нужди или такива, които не владеят български.18-20% от децата, навлизащи в образователната система, не владеят български език. Най-доброто решение на този проблем е да създаваме по-мотивирани учителиПо повод приема на първокласници, образователният министър коментира, че са нужни измерими и проверими критерии, защото това ще минимизира възможността за манипулация и родителите ще могат да упражнят контрол.Припомняме, че е на учителските заплати от 1-ви септември.Това стана в изпълнение на публикуваният и предложен за обществено обсъждане проект на наредба за нормирането и заплащането на труда в системата. В проектът се предлага и увеличение на процентът за диференцирано заплащане от 3,5% на 4%. ", "date": "2017.08.10", "title": "До 2021 г. учителската заплата 1600 лв, обещава образователният министър "}
{"url": "https://news.bg/politics/bsp-iska-poveche-ikonomika-vizhda-problemi-s-investitsionniya-klimat.html", "text": "БСП ще предложи алтернативен бюджет. Това обяви в ефира на БНТ Калоян Паргов, който коментира бюджетната политика.Той окачестви водената от правителствата на Бойко Борисов в последните години политика, като рестриктивна и консервативна. \"Имаме проблеми с инвестиционния климат\", отчете Паргов.По думите му бизнесът не вижда перспектива и търси възможности извън България. \"Това показва отрицателна тенденция. Преките чуждестранни инвестиции са на много ниски нива\", констатира още той.Паргов коментира и анализът на Министерство на финансите, който показва дисбаланси в над половината общини, имат просрочени задължения - бавят плащания, включително към бизнеса.Така над половината от просрочените плащания били в резултат на забавяне от страна на Община София. Паргов визира обезлюдяването на малките градове в страната и тенденцията в София ежегодно да пристигат 30 хиляди души да търсят работа и места живот.\"Решението е икономика, икономика и повече икономика\", коментира още Паргов.", "date": "2017.08.10", "title": "БСП иска повече икономика, вижда проблеми с инвестиционния климат"}
{"url": "https://news.bg/tourism/angelkova-proveri-zavedenieto-s-taksa-stol-kzp-go-sanktsionira.html", "text": "Абсолютно недопустимо да има такса празен стол. Това каза в ефира на Нова ТВ министърът на туризма Николина Ангелкова.Припомняме снощи по разпореждане на министър-председателя Бойко Борисов, министърът на туризма Николина Ангелкова назначи незабавна проверка за категоризацията на заведението Miloz Fish & Grill в Созопол, което е начислявало на гостите си такса от по 20 лв. за празен стол\"Още снощи направихме пълна проверка, като цяло услугите отговарят за двете звезди, които има заведението\", констатира Ангелкова.Тя уточни, че в заведението има поискана промяна на категоризацията. Освен това проверка била направена проверка от КЗП и от данъчните. \"За мен е учудващо как може да се иска такса празен стол. Това е категорично недопустимо\", заяви Ангелкова. Министърът посочи, че с промените в закона туризма се предвижда въвеждането на инспекторат, който да има правомощията да отнема звезди и за затваря заведения и с който ще се гарантира качеството на предоставената туристическа услуга.Димитър Маргаритов, председател на Комисията за защита на потребителите коментира, че миналото лято е имало заведение, което искало \"такса дете\". Той заяви, че при проверката е констатирана нелоялната ресторантьорска практика - нещо, което го няма в менюто да бъде калкулирано в касовия бон. Димитър Маргаритов заяви, че е хубаво, че потребителите са активни и сигнализират. Той увери, че заведението ще бъде санкционирано.\"Още вчера извършихме проверка. Санкция ще има по Закона за туризма за това, че без да е отразено в менюто, се начислява такава услуга и на потребителя се представя документ с цел той да извърши плащане. Тъй като в него е вписана услуга, която не се предлага в менюто, това само по себе си е нарушение\", коментира Маргаритов.Самият собственик Тони Матеев на свой ред също призна, че това е лоша ресторантьорска практика. \"За пръв път я ползвам\", призна Матеев грешката си. Аргумент било, че те като расторантьори не са били предупредени, че ще са по-малко гостите.\"В същото време ние връщаме други хора\", защити се Матеев. Той поясни, че софтуерът, с който работили издавал две бележки предсметка и касов бон. Клиентите били получили и двата бона.В заключение Маргаритов подчерта, че тези случаи са изолирани, но изключително неприятни. \"Винаги съм казвал, че макар и да са малко нарушенията в туризма, всяко едно от тях е в състояние да придобие такава обществена значимост, защото провалянето на почивката или на най-важните елементи от нея е проблем\", каза той и допълни, че в момента по нашето Черноморие има милиони туристи и според него като цяло стандартът е на сравнително добро ниво.", "date": "2017.08.10", "title": "Ангелкова провери заведението с такса \"стол\", КЗП го санкционира"}
{"url": "https://news.bg/economics/prenoshtuvalite-v-balgariya-prez-yuni-tazi-godina-s-blizo-10-poveche.html", "text": "През юни 2017 г. в страната са функционирали 2 771 места за настаняване с над 10 легла - хотели, мотели, къмпинги, хижи и други места за краткосрочно настаняване, сочат данни на Националния статистически институт.Броят на стаите във всички места е 129.1 хил., а на леглата - 294.9 хиляди. В сравнение с юни 2016 г. общият брой на местата за настаняване се увеличава с 0.5%, а на леглата в тях - с 5.5%.Общият брой на нощувките във всички места за настаняване, регистрирани през юни тази година е 3 889.5 хил. и бележи ръст от 8.5% сравнено с юни предходната година. Най-голямо увеличение на нощувките - 10.5% се наблюдава в местата с 1 и 2 звезди.През юни 2017 г. в хотелите с 4 и 5 звезди са реализирани 67.0% от общия брой нощувки на чужди граждани и 28.1% - на българи. В местата за настаняване с 3 звезди са осъществени 23.6% от нощувките на чужди граждани и 29.6% - на българи, докато в останалите места за настаняване с 1 и 2 звезди са съответно 9.4 и 42.3%.Броят на пренощувалите лица в местата за настаняване през юни 2017 г. се увеличава с 9.8% в сравнение със същия месец на 2016 г. и достига 926.9 хил.- увеличение с 14.3% при чужденците и с 3.4% при българите. Българските граждани, нощували в местата за настаняване през юни 2017 г., са 363.9 хил. и са реализирали средно по 2.4 нощувки. Чуждите граждани са 563.0 хил., и са прекарали средно 5.3 нощувки.", "date": "2017.08.10", "title": "Пренощувалите в България през юни тази година с близо 10% повече"}
{"url": "https://news.bg/world/yuzhna-koreya-prizova-severna-da-spre-vsichki-deystviya-vodeshti-do-naprezhenie.html", "text": "Южна Корея призова Северна Корея да спре всички действия, които предизвикват напрежение на Корейския полуостров, съобщава Ройтерс.Правителството също така заяви, че ще търси всички възможни методи за разрешаване на напрежението Изявлението направи президентския говорител Су-Хиун на медиен брифинг, след като постоянната комисия на Съвета за национална сигурност на Южна корея проведе редовна среща, за да обсъди последните събития.По-рано днес Северна Корея отхвърли предупрежденията на американския президент Доналд Тръмп, че ще се изправи срещу \"огън и ярост\", ако заплашва Съединените щати, определи ги като \"глупост\" и очерта подробни планове за ракетна атака срещу Гуам.", "date": "2017.08.10", "title": "Южна Корея призова Северна да спре всички действия водещи до напрежение"}
{"url": "https://news.bg/society/nezabavno-izgrazhdane-na-noviya-pat-prez-kresnenskoto-defile-iskat-postradalite-pri-ptp.html", "text": "От Българската асоциация на пострадалите при катастрофи призовават за незабавно стартиране на изграждането на АМ \"Струма\" в участъка през Кресненското дефиле. На пресконференция от асоциацията посочиха, че за последните 5 години в Кресненското дефиле на всеки километър са \"изникнали\" по два надгробни паметника, а по 8 човека са се \"сдобили\" с тежки увреждания. Според тях през последните 5 години този пътен участък си е извоювал печалната слава на най-кървавото трасе в страната ни. Всеки ден забавянето на строителството на АМ \"Струма\" е причина за тежки катастрофи, голям брой загинали и ранени.Председателят на Българската асоциация на пострадалите при катастрофи Владимир Тодоров цитира статистика, според която за периода 2012 - 2016 г. на Кресненското дефиле са станали 270 катастрофи, 25 са загиналите, а броят на ранените е 119. По трасето Благоевград - Сандански катастрофите за същия период са 893, загиналите 52, ранените 300.Тодоров обясни, че съществуват 5 идейни проекта за изграждането на АМ \"Струма\" в отсечката на Кресненското дефиле.Първият вариант е тунел, който да е дълъг 15 км. \"Изключително скъпа поддръжка, от 80 до 90 млн. годишно, планината ще бъде проядена от аварийни изходи\", посочи Тодоров и допълни, че не е ясно колко години ще се изгражда и колко ще струва.Втори вариант е да се изградят 2 платна в Кресненското дефиле. Тодоров посочи, че този вариант е неудачен.Трети вариант - 2 платна едно върху друго също в Кресненското дефиле. И този вариант обаче председателят на асоциацията определи като неудачен.\"Четвърти вариант, който ние смятаме, че има оптимален баланс между безопасност и екология, това е т.нар. източен - запазване на сегашния път в едната лента посока към Гърция и обратно - източно от Кресна\", каза Тодоров.Пети вариант - 2 платна изнесени източно от реката и дефилето.Припомняме обаче, че жителите на Община Кресна не одобриха посочения като най-удачен от Тодоров вариант 4.Местните жители искат пътят Е-79, в отсечката на Кресненското дефиле, да не става скоростна отсечка в посока Кулата. Недоволството е мотивирано от това, че хората няма да има възможността да използват алтернативен маршрут особено когато за използването на магистралите в страната започнат да се търсят такси.Според жителите в Кресна най-добрия вариант за лот 3.2 от АМ \"Струма\" е посоченият по-горе пети вариант - и двете платна на магистралата да бъда изнесени от северната част на пролома, източно от река Струма, а Кресненското дефиле да остане като алтернативен път.Владимир Тодоров подчерта, че в мирно време даваме повече жертви отколкото загинали американски войници в Ирак.Ако се забави строителството на Лот 3.2 ще загубим парите по европроекти, алармира Емил Георгиев, представител на организация, подкрепяща инициативата.Владимир Тодоров съобщи, че стартира подписка в сайта .Припомняме и че на 11 септември в Симитли и Кресна ще се проведе общественото обсъждане на Доклада за оценка на въздействието върху околната среда (ОВОС) на инвестиционното предложение за проекта на лот 3.2 на АМ \"Струма\".От 9 часа на 11 септември ще се проведе общественото обсъждане на Докладът за ОВОС в община Симитли. От 14 часа докладът ще бъде обсъден и в община Кресна.Всеки може да депозира писмени становища в сградите на общините Симитли и Кресна, както и на местата, където е осигурен достъп до Докладът за ОВОС и приложенията към него. Писмени становища могат и да се по време на срещите за обществено обсъждане.", "date": "2017.08.10", "title": "Незабавно изграждане на новия път през \"Кресненското дефиле\" искат пострадалите при ПТП"}
{"url": "https://news.bg/crime/klon-padna-varhu-bebeshka-kolichka-v-kardzhali.html", "text": "Изсъхнал клон падна и удари бебешка количка с малко дете в нея. Инцидентът стана в парк в Кърджали, вчера около обяд, съобщават от БНТ.4-месечното бебе, което е било в количката, е пострадало и веднага е откарано в спешното отделение на болницата в Кърджали.Бебето било с наранявания по крачето и е изписано след прегледа.Припомняме, че вчера  мъж в София. Дърво падна и върху жена на столичния булевард \"Дондуков\". Все повече зачестяват случаите на изсъхнали клони, които падат.След инцидентите с , тече засилена кампания за почистване, заяви кметът на София Йорданка Фандъкова.Тя добави, че кампанията ще продължи и през септември, като до края на август започва маркирането на част от дървесната растителност, която е опасна.", "date": "2017.08.10", "title": "Клон падна върху бебешка количка в Кърджали"}
{"url": "https://news.bg/crime/zadarzhaha-mazh-nabil-pensionerka-v-stolichniya-lyulin.html", "text": "Органите на реда в София заловиха мъж, който е упражнил агресия спрямо възрастна жена в столичния квартал \"Люлин\".Сигналът за деянието е бил депозиран в Девето районно управление на 7 август, понеделник. Според разказа в сигнала около обяд на същата дата на спирка на градския транспорт в ж.к. \"Люлин\" е бил забелязан мъж, който блъскал и обиждал възрастна жена.По случая било образувано досъдебно производство, а полицаите започнали действия по установяването на самоличността на извършителя. В хода на предприетите действия мъжът е задържан - С. П., на 42-годишна възраст от София.След доклад на събраните материали в Софийската районна прокуратура спрямо извършителя е повдигнато обвинение. Мъжът е с наложена мярка за неотклонение \"парична гаранция\".Работата по случая продължава под наблюдението на прокуратурата.", "date": "2017.08.10", "title": "Задържаха мъж, набил пенсионерка в столичния \"Люлин\""}
{"url": "https://news.bg/health/speshnata-pomosht-raboti-vapreki-spryanata-komunikatsionna-sistema-uveryava-mz.html", "text": "Здравното министерство уверява, че спирането на поддръжка на \"Консорциум Електронно здравеопазване\" няма да се отрази на обслужването на спешните случаи в страната.Договорът за поддръжка на системите за комуникационна свързаност е изтекъл на 22 юли 2017 г. и реално са спрени от вчера. Заместник-министър Мирослав Ненков увери, че прекратяването на договора няма да се отрази на обслужването.Такова уверение е получил и след среща с директорите на всички 28 центъра за спешна медицинска помощ в страната. На практика системата ще продължи да функционира. Обажданията се приемат от оператор на 112, който няма медицинско образование.Разбирайки, че става въпрос за медицински проблем, операторът от 112 директно прехвърля разговора на диспечера от центъра за спешна медицинска помощ, който да насочи най-близката линейка към съответния адрес.Заместник-министър Ненков уточни, че между 112 и ЦСМП има още няколко наземни и мобилни линии, които могат да служат за връзка. Освен това екипите на бърза помощ разполагат и с радиоканали за връзка.Мобилни или радиоканала - ЦСМП - може да бъде подаде сигнала до линейката. Връзката по 112, освен гласов сигнал, изпраща и електронен такъв.Д-р Ненков посочи, че за последните три години на консорциума са платени над 5 млн. лв. или по 180 хиляди лева на месец за поддръжка.Комуникационното обслужване от въпросния консорциум покривал гласовата комуникация, софтуерната система на спешната помощ, в която се въвеждат адресите и gps сигналът.Като евентуална загуба от спирането на поддръжката от консорциума е възможността за gps проследяване на адресите. Това ще натовари служителите, които ще трябва да въвеждат адресите на ръка.Д-р Ненков посочи, че е направена актуализация във всеки център и има наземни и мобилни телефони, които са си собственост на центъра. \"Комуникацията тук е решаващия въпрос. Този процес няма да пострада\", заяви той.Министерство на здравеопазването е стартирало нова обществена поръчка със заложено джипиес проследяване. Сумата предвидена за този разход е с един милион по-малко. Освен това поръчката включва осигуряване на всеки един екип на паник бутон в джоба на медика. Така сестрата и доктора, ако се натъкнат на агресивни роднини, докато се качват във входа на блока, ще могат да реагират веднага. Процедурата по новата обществена поръчка, ако няма обжалвания, ще отнеме най-малко два месеца. Така в началото на октомври най-рано ще осигурена поддръжката за новите комуникационни системи.Новата обществена поръчка е на стойност 4,3 млн. лв.", "date": "2017.08.10", "title": "Спешната помощ работи въпреки спряната комуникационна система, уверява МЗ"}
{"url": "https://news.bg/world/25-migranti-na-pat-kam-balgariya-hvana-turskata-zhandarmeriya.html", "text": "Турската жандармерия хвана микробус с 25 мигранти след гонка в района на Къркларели /Лозенград/. Това стана в ранния следобед, съобщи БГНЕС.Малко по-рано в друг бус са открити 32 души с намерение да пресекат границата и да преминат в България. Шофьорът на групата от 25 пакистанци и сирийци навлязъл с буса в охраняваната зона на Демиркьой. Той не се подчинил на заповедта да спре и пренебрегвайки стоп-палката продължил. Последвало преследване по пътя и накрая спрял, съобщават от турската полиция.В Демиркьой полицията е спряла бял микробус и при проверката на пътниците се оказало, че те са 32 мъже от Сирия, тръгнали към България. Мигрантите са прибрани в центъра за временно настаняване. Арестуван е и трафикантът, който вече се намира зад решетките в местния затвор. Микробусът е конфискуван, а шофьорът ще трябва да заплати глоба в размер на 9 111 турски лири.В бюлетина на южната ни съседка е описан и случай на пакистанец, задържан при опит да преплува Резовската река, по която минава границата с България. В същия район е открит и мъж от Афганистан със същото намерение. Издирват се двама мъже, организатори на трафика, а бегълците са предадени на дирекцията по миграцията в Къркларели.Резовската река се наложи като предпочитан маршрут за мигрантите още от началото на тази година. За превеждането от там тарифата е 400 долара на човек, уверяват запознати с този вид престъпност.Дестинацията е с начало от квартал Аксарай в Истанбул и свършва до бреговете на Резовската река, устието на която е най-югоизточната точка на България. По тази река минава границата между двете страни. Мигрантите, които успеят да я преплуват, се прехвърлят в Европа.Договорките се правят в кафенетата в Аксарай, Йеникапъ и Кумкапъ. Там са базирани клоновете на организацията. До техните услуги опират предимно бежанци от Афганистан, а също и останалите от Либия, Сирия и Ирак, за които плаването с лодки по Егейско и Средиземно морета поставя живота им в голяма опасност.Телефонните номера на \"специализираните\" микробуси могат да се намерят в интернет, както и по стикерите на движещи се по пътищата автомобили. Шофьорите на тези бусове обаче много често разбират пост фактум, че превозват нелегални мигранти. Според схемата на трафика мигрантите трябва да бъдат доставени в Демиркьой в района на същия град. Там ги поемат други водачи и ги отвеждат до турския бряг на Резовската река, където те изчакват нивото на водата да спадне, за да преминат отсреща с плуване.Бежанците, заловени на турска територия, се депортират обратно към техните страни. Трафикантите на нелегални мигранти използват чужденци като примамка - за да набавят клиенти за бизнеса си, те привличат на своя страна чужди граждани, говорещи много добре на турски език, притежаващи жилища в Турция, а и от тях зависи незаконният маршрут. Именно те играят ключова роля по дестинацията Истанбул - Къркларели - Демиркьой. При успешните операции на турските сили за сигурност играчите в този \"търговски бизнес\" изчезват и отговорността поемат шофьорите.", "date": "2017.08.10", "title": "25 мигранти на път към България хвана турската жандармерия "}
{"url": "https://news.bg/world/desetki-migranti-akostiraha-na-ispanski-kurorten-plazh.html", "text": "Лодка \"Динги\", превозваща десетки мигранти акостира в средата на плаж, пълен с почиващи в Захара де Льос Атунес на брега на Андалусия, южна Испания, съобщава Ройтерс.Лодката е пристигнала на плажа Плайа де льос Алеманес около 2 часа сутринта местно време след пресичане на Гибралтарския проток, съобщават местни медии. Заснет материал в социални медии показва, че лодката акостира, а мигрантите скачат и тичат на плажа.Отправната точка на лодката не е известна и няма незабавен коментар от полицията.Благодарение на добрите метеорологични условия в Испания се наблюдава увеличаване на опитите на мигрантите да достигнат бреговете ѝ през последните няколко седмици.Над 100 000 мигранти са стигнали до Европа от Северна Африка и Близкия изток от януари до юни, като по-голямата част от тях идват по море, според Международната организация по миграция. Общият брой е спаднал с почти 60% спрямо същия период на предходната година.", "date": "2017.08.10", "title": "Десетки мигранти акостираха на испански курортен плаж"}
{"url": "https://news.bg/health/spryaha-ot-razprostranenie-16-tona-hranitelni-produkti-v-sofiya.html", "text": "Областна дирекция по безопасност на храните в София е спряла от разпространение над 37 тона храни. Възбраната е станала в хода на две съвместни проверки с Национална агенция за приходите и Агенция \"Митници\".Припомняме, по-рано днес стана ясно, че на ГКПП \"Русе\" са били задържани над 20 тона свинско месо. При съвместните действия на ОДБХ - София, НАП и ГДБОП беше спряна от разпространение пратка от над 20 тона замразен свински джолан. Възбраната е осъществена заради констатирано несъответствие между придружаващите документи и етикетите на продукта. Цялото количество месо е възбранено до установяване на произхода му.От софийската дирекция по безопасност на храните са спрели от разпространение и други 16 тона хранителни продукти.В хода на съвместна проверка на ОДБХ - София, НАП и Агенция \"Митници\" е установено съхранение и производство на храни в обект, който не е бил нерегистриран според действащото законодателство.В обекта са открити и възбранени над 16 тона храни от неживотински произход - семена от соя, кълнове, спагети, сушени гъби и други. Намерени са и 109 килограма рибни консерви.Част от продуктите са били без придружаващи документи, удостоверяващи произхода и безопасността им.Дейностите по производство и съхранение в обекта са спрени. Цялото налично количество е възбранено.Установено е и че помещенията, в които са съхранявани и обработвани храните са били в лошо хигиенно състояние и не отговаряли на изискванията.Със заповед обектът е спрян от експлоатацията. Спрямо нарушителя е съставен акт за установяване на административно нарушение. Наложената имуществена санкция може да бъде в размер от 5 до 10 хил. лева.", "date": "2017.08.10", "title": "Спряха от разпространение 16 тона хранителни продукти в София"}
{"url": "https://news.bg/world/zapadnonilska-treska-napada-gartsiya.html", "text": "20 случая на западнонилска треска са регистрирани в Гърция от Националния им център за контрол и превенция на заболяванията (KEELPNO), съобщава Нова телевизия. Броят на заболелите е от началото на годината.Регистрирани са и два смъртни случая. Вирусът се наблюдава само в района на Арголида в Пелопонес. Медицинската статистиката в Гърция сочи, че в 12 от случаите болестта е придружавана от усложнения в централната нервна система.Към момента динамиката на разпространението на вируса не може да бъде прогнозирана, твърдят специалисти. Те препоръчват хората да използват индивидуална защита срещу комари като спрейове и мрежиЗападнонилската треска е остро инфекциозно трансмисивно заболяване, протичащо с обрив, лимфаденопатия, придружени понякога от менингит и енцефалит.Обичайно вирусът се разпространява в тропическите райони, но все по-често ставаме свидетели на разпространението му и в нетропически страни.Припомняме, в началото на месец юли стана ясно, че в южната ни съседка има повишен риск от заболяване от малария. Към 6 юли в 46 области в страната имаше обявена опасност от разпространение на болестта.Съмненията възникваха главно при пациенти, пътуващи из Африка или бежанци. Още тогава властите в Гърция започнаха да пръскат с препарати срещу комари, които са главните разпространители на маларията и на западнонилската треска.", "date": "2017.08.10", "title": "Западнонилска треска напада Гърция"}
{"url": "https://news.bg/regions/premahvat-nezakonni-postroyki-v-romskata-mahala-v-petrich.html", "text": "Кметът на Петрич Димитър Бръчков е разпоредил спешни проверки в ромската махала в града. Проверките са заради десетките незаконно построени бараки, които бяха установени от местната администрация.Проверките са мотивирани и от натрупалите се огромни нерегламентирани сметища между ромската махала в Петрич и гробищния парк на града.По думите на Бръчков пред БНР тоновете отпадъци могат да предизвикат разпространение на зарази при хората и животните. Със заповед на Бръчков огромните нерегламентирани сметища ще бъдат почистени.Според кмета на южния град в ромската махала се е увеличила значително. Имало и много нерегламентирани постройки в близост до гробищния парк. Поради това Бръчков е наредил и Комисия да провери колко са незаконно пребиваващите в ромската махала. Незаконните постройки ще бъдат премахвани.В ромската махала в Петрич се предвиждат и ремонтни дейности. През тази година в махалата ще се направи канализация на основната улица и ще започне строежа на спортни съоръжения. Бръчков сподели, че в района ще се изгради футболно игрище.В квартала се предвижда да има и читалище. С цел повечето деца от ромската махала да останат в училище социалните услуги ще бъдат обвързани с образователни мерки, допълни кметът.", "date": "2017.08.10", "title": "Премахват незаконни постройки в ромската махала в Петрич"}
{"url": "https://news.bg/world/dvama-germanski-alpinisti-zaginaha-na-monblan.html", "text": "Двама германски алпинисти са замръзнали, докато се опитват да се върнат от един от върховете на Монблан във френските Алпи, спасителите са успели само само да върнат телата им, съобщава Ройтерс.Двамата 40-годишни мъже са изчезнали, докато изкачвали 4,248-метровия  Мон Блан дьо Такул.Времето се е влошило внезапно и те решили да предприемат трудния маршрут Devil's Ridge.Монблан, със своите 11 върха над 4000 метра, е най-високото предизвикателство за алпинистите в Западна Европа.", "date": "2017.08.10", "title": "Двама германски алпинисти загинаха на Монблан"}
{"url": "https://news.bg/world/37-godishen-alzhirets-e-napadatelyat-s-avtomobil-v-parizh.html", "text": "37-годишен мигрант от Алжир е нападателят от френското преградие, който вчера . Това съобщават световните медии, позовавайки се на информация на \"Фигаро\", след като службите за сигурност успяха да заловят мъжа няколко часа след нападението.Хаму Бенлатреш е неосъждан и легално пребиваващ във Франция. Той живеел в град Безон, северно от Париж. Познат е на полицията само с малки прегрешения, които никога не са стигали до съд или дори до глоба.Все още обаче не са ясни мотивите за нападението му, тъй като състоянието му не позволява да бъде разпитван. Бентлатреш беше заловен с , като в процеса на задържането е бил прострелян пет пъти. Ранен е бил и един полицай.Счита се, че въпросният мъж е извършителят на деянието, тъй като е шофирал автомобила, с който бяха блъснати войниците. Състоянието му и към момента остава тежко, макар и извън опасност за живота му.Властите разглеждат нападението като терористичен акт и разследването се води от специализираната прокуратура.Атаката стана вчера сутринта, когато кола връхлетя срещу военни в парижкото предградие Льовалоа-Пере. Шестима пострадаха, трима от тях са сериозно ранени.", "date": "2017.08.10", "title": "37-годишен алжирец е нападателят с автомобил в Париж"}
{"url": "https://news.bg/world/yaponiya-i-sasht-provezhdat-voenno-uchenie-na-ostrov-hokaydo.html", "text": "Япония и САЩ провеждат военно учение на остров Хокайдо, което ще продължи до 28 август, очаква се и участието на американски роторни самолети MV-22 Osprey, съобщава ТАСС.Япония съобщава, че в първия ден от учението MV-22 Osprey не е участвал, от съображения за сигурност след неотдавнашния инцидент на брега на Австралия. На 5 август на източното крайбрежие на Австралия се разби роторен MV-22 Osprey, като на борда му имаше 26 души, от които 23 бяха спасени, а трима трима загинаха.MV-22 Osprey е въздухоплавателно средство, което има качествата и на турбовитлов самолет и хеликоптер. Останките на катастрофиралата машина бяха открити, а за експертиза е назначен Трети експедиционен корпус на морската пехота на САЩ, дислокиран на японския остров Окинава.", "date": "2017.08.10", "title": "Япония и САЩ провеждат военно учение на остров Хокайдо"}
