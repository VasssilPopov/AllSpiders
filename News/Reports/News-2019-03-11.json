{"url": "https://news.bg/bulgaria/dzhim-robinsan-radarnata-sistema-na-f-16-block-d-sledi-20-tseli-ednovremenno.html", "text": "Радарната система на новите изтребители F-16 Block D проследява едновременно до 20 въздушни и наземни цели денем и нощем, а автоматиката подбира най-подходящото оръжие за поразяването им, включително \"снайперско\" прицелване.Джим Робинсън - директор на кампанията за F-16 в България на компанията-производител \"Локхийд Мартин\", представи в Пловдив характеристиките на изтребителя, предаде БГНЕС. Робинсън е и пилот-изпитател.Припомняме, очаква се до юли тази година правителствата на България и САЩ да постигнат окончателна договореност за купуване на осем F-16 Block D за българските военновъздушни сили.По думите на Джим Робинсън, това е най-модерният реактивен изтребител с един двигател в света.Наред с усъвършенстваната радарна система, той разполага с единствената засега в света система за превенция от разбиване в земята в случай, че пилотът загуби съзнание за кратко време.Пред медиите бяха демонстрирани не само графики на възможните ситуации, в които самолет приближава опасно земя, вода и скали, но и автентичен запис от кабината в един от осемте случая, при които тази система вече е спасила живота на пилота, а и самолета. Системата отчита не само промяната във височината, но и поведението на човешкия фактор и променя курса на самолета дори при високоскоростно пикиране към земята така, че той да се издигне на безопасна височина, да се изравни и да е стабилен до момента, когато пилотът дойде на себе си и поеме управлението.Обучението на пилотите за управление на този самолет ще бъде девет месеца, в САЩ. Предвиждат се и още три месеца, през които те ще бъдат подготвяни за инструктори.В цената на самолетите влиза и въоръжението, а успоредно ще бъде открита сметка за въоръжение на България, която може да купува боеприпаси от там или от аналогични изделия, производство на страните от НАТО.Очаква се страната ни да получи осемте изтребителя след 4 години. Производствената база в Грийнвил, Южна Каролина, вече е поела ангажимент за изработването на 16 самолета от този тип по поръчка на Бахрейн и 14 - за Словакия.", "date": "2019.03.11", "title": "Джим Робинсън: Радарната система на F-16 Block D следи 20 цели едновременно"}
{"url": "https://news.bg/economics/kzk-otchita-lipsa-na-konkurentsiya-na-pazara-na-goriva-u-nas.html", "text": "С допълнителни пречки или бездействие Народното събрание, Министерството на финансите, Агенция \"Митници\" и Държавната агенция за метрологичен и технически надзор затрудняват конкуренцията на пазара на горива в България. Това показва секторният анализ на Комисията за защита на конкуренцията (КЗК).От анализа на регулатора може да се направи заключение, че същите пречки за навлизане на пазара, които ощетяват най-вече по-малките производители, действат в полза на единствения вносител на суров петрол и лидер в производството, търговията и дистрибуцията на нефтени деривати - \"Лукойл\".КЗК извежда като една от най-големите бариери за навлизане на пазара данъчните складове. Редица участници на пазара посочват, че липсата на свободни вместимости в данъчните складове възпрепятства вноса. Както е известно, невъзможността да се използва данъчен склад прави невъзможна и всяка сделка по внос и вътрешнообщностно придобиване. Затова и КЗК посочва ясно, че този проблем спира, а не просто забавя вноса.Логично решение на проблема би било създаване на собствен данъчен склад. Там обаче също има редица пречки, определени със закон. \"Създаването на собствен данъчен склад изисква висока по размер първоначална инвестиция, която е непосилна за повечето търговци, отнема сериозен финансов, административен и оперативен ресурс и има дългосрочна възвръщаемост. Процедурата по издаване на лиценз за данъчен склад е тромава и бавна\", посочват от КЗК.А именно ограниченият брой участници, които разполагат със складове със значителен капацитет, намалява възможностите за внос. Според КЗК повишаването на дела на вноса на горива би могло да засили конкурентния натиск на пазара на горива на едро и на дребно и да доведе до предлагането на автомобилни горива на по-добри цени.Комисията за защита на конкуренцията далеч не отбелязва този проблем за първи път, но реакция от страна на държавата няма. Самата \"Лукойл\" твърди, че от общо 100 лицензирани склада, само 4 са нейни, но ключов в този случай е обемът: по данни на КЗК две дружества държат 80% от складовете за бензин А95 и 65% от тези за дизелово гориво. Само едно дружество държи 80% от складовете за бензин А98.От публичните анализи на КЗК тези данни не стават ясни, но редица експерти и депутати вече са посочвали публично, че налаганите такси за съхранение на гориво в складовете също са пречка пред конкуренцията.Освен ограничените възможности за внос съществуват и проблеми на пазара на едро в България. \"Според становищата, наличието на един голям производител и съществуващите ограничения при вноса по море, както и неефективният достъп до ЖП транспорт намаляват възможностите за избор на доставчик. Налице са и малко на брой големи разпространители на българския пазар, между които няма реална конкуренция. Твърди се, че те определят и налагат еднакво високи продажни цени на горивата. Така търговците на дребно, които не внасят горива, а ги купуват от български търговци на едро, имат сравнително ограничен избор и това се отразява на цената за крайния потребител\", пише още в анализа.Освен че държавата не реагира с мерки, които да увеличат конкуренцията, някои пазарни участници смятат, че се случва точно обратното: \"Част от дружествата изказват опасения, че последните промени в ЗАДС за минималните капацитети на данъчните складове и на отделните резервоари в техния обхват ще доведат до отнемане на лицензи за данъчни складове за съхранение на нефтопродукти, което неминуемо ще доведе и до намаляване на съдовете за съхранение на запаси по ЗЗНН\".Друг проблем пред компаниите е наложеното със закон поддържане на задължителни запаси. Според КЗК това засяга конкурентната среда. \"Посочва се, че са необходими големи ресурси за закупуване на горивата, застраховане и склад, което на практика затруднява значително вноса за пазарните участници, с изключение на мултинационалните компании и притежателите и операторите на рафинерии в околните страни\".Един от участниците в бранша предлага отпадане на изискването търговските оператори да съхраняват задължителни запаси и прехвърляне на това задължение към определен държавен орган, като всички вносители и производители да се задължат да заплащат фиксирана цена за съхранение на тон произведено или внесено гориво. Подобен орган би имал много по-лесен и евтин достъп до финансиране, застраховане и складова наличност, отколкото всеки един оператор на пазара, което от своя страна би улеснило вноса.Друг голям разход, наложен със закон, е изискването търговците да предоставят 12-месечна банкова гаранция за бъдещите им задължения по ДДС.Облекчаването на вноса, освен че има потенциал да намали цените, може да се отрази негативно на \"Лукойл Нефтохим Бургас\", казват от комисията.\"Следва да се има предвид, че съществуващата на територията на страната рафинерия на \"Лукойл Нефтохим Бургас\" АД има капацитет на производство, надхвърлящо реалното потребление на горива в страната, независимо дали става въпрос за изследваните в това проучване светли горива или всички останали производни на нефта - като суровина за производство. От друга страна, в съседни държави от ЕС (Румъния, Гърция) също има изградени производствени мощности, които биха могли да окажат конкурентен натиск на \"Лукойл Нефтохим Бургас\" АД\", се заявява в анализа на комисията.Идеята на министъра на финансите Владислав Горанов за оповестяване на касовите бележки на цените, на които търговците на дребно купуват горивата би намалило стопанската независимост на участниците и би довело до \"създаването на условия, които да улесняват координирането между участниците на пазара\".Според Комисията тези бариери са преодолими, но само за част от участниците на пазарите, които са достигнали голям пазарен дял и са вертикално интегрирани. За по-малките предприятия и за новонавлизащите обаче, новите нормативни разпоредби и съвкупният ефект от приложимите нормативни режими в сектора биха могли да доведат до извеждането от пазарите на част от участниците и да се превърнат в непреодолима бариера, за да продължат да осъществяват дейност. Освен това, така би могло да се ограничи достъпът до пазара и този сектор да се превърне в непривлекателен за новите потенциални участници. Именно намаляването на броя на стопанските субекти на даден съответен пазар неизменно води до намаляване на конкуренцията и понижаване на стимулите за участниците да предлагат по-качествени продукти и услуги на по-добри цениЗа пореден път Комисията настоява за изграждането на държавни данъчни складове в близост до граничните пунктове, които да се ползват от доставчиците на горива при еднакви условия и на цени, които не надхвърлят необходимите за поддръжката на такива складове разходи.Втора мярка е създаването на електронна платформа, на която в реално време да може да се следи за наличието на свободни вместимости в складовете. КЗК препоръчва и облекчаване на процедурата по изграждане и лицензиране на складове.Както и сключването на двустранни споразумения с други държави от ЕС, с което да се избегне нуждата от складиране на горивата в данъчни складове в България, а в същото време да се осигури и заплащането на акцизи. Последната препоръка е свързана и с по-голяма предвидимост при промените в законите и нормативните актове.Всички тези препоръки обаче КЗК далеч не отправя за първи път.Комисията предлага още и еднократна амнистия за сивия сектор. Според нея наличието на сив сектор би могло да произтича и от съществуващите правно-административни бариери за навлизане на различните нива на пазарите на автомобилни горива. \"Следва да се предприемат мерки с цел насърчаване на ефективната конкуренция, като се стимулират неизрядните участници на пазарите на горива да приведат своята дейност в съответствие с действащото законодателство\", казват от Комисията.", "date": "2019.03.11", "title": "КЗК отчита липса на конкуренция на пазара на горива у нас"}
{"url": "https://news.bg/regions/zadarzhaha-70-lovni-trofeya-v-sofiysko-za-sedmitsa.html", "text": "Задържаха 70 ловни трофея в Софийско за седмица.Иззетите трофеи са от благороден елен, елен лопатар, муфлон, сръндак, дива свиня, дива коза, кожи от вълк и дива котка. Лицата, които са ги съхранявали не са представили документи за регистрация в съответното горско стопанство или такива, които доказват законния им произход.На нарушителите са съставени актове по Закона за лова и опазване на дивеча за незаконно съхранение на ловни трофеи.Общо пет трофея от благороден елен, по един от елен лопатар и муфлон, 55 от сръндак, 4 от дива свиня, 2 глави с рога от дива коза, отлети от синтетичен материал, както и две кожи от вълк и дива котка са конфискувани в РДГ - София.За периода от 4 до 10 март горските инспектори от Регионалната дирекция са извършили над 150 проверки, при които са съставени три акта по Закона за горите за съхранение на дърва за огрев без марка и превозен билет. 4 кубика немаркирана дървесина е задържана в имот в с. Радотина.", "date": "2019.03.11", "title": "Задържаха 70 ловни трофея в Софийско за седмица"}
{"url": "https://news.bg/int-politics/naslednichkata-na-merkel-ne-vizhda-razriv-s-makron-za-viziyata-mu-za-es.html", "text": "Лидерът на управляващия Християндемократически съюз (ХДС) Анегрет Крамп-Каренбауер омаловажи различията си с френския президент Еманюел Макрон във връзка с визията му за бъдещето на Европа, изразявайки увереност, че двете страни могат да намерят обща основа, съобщава \"Ройтерс\".През миналата седмица Макрон призова за фундаментална реформа на Европейския съюз в статия, публикувана на езиците на всички страни членки на Общността, изтъквайки, че национализмът представлявал все по-голяма заплаха за ЕС в навечерието на изборите за Европейски парламент, които ще се проведат в края на май.Каренбауер, която е протеже на канцлера Ангела Меркел и в най-добра позиция да я наследи, показа някакво припокриване с визията на Макрон, като същевременно предупреди за твърде голяма централизация в неговата визия.\"Няма никакъв разрив\", увери Каренбауер пред местна телевизия, запитана колко дълбоки са разногласията между Франция и Германия за това как да се засили ЕС.Тя заяви, че напредък в политиката на ЕС винаги е бил правен, когато традиционно различните гледни точки на Германия и Франция са се обединявали, добавяйки: \"Сега сме в тази фаза.\"Каренбауер през уикенда отхвърли призива на Макрон за минимална европейска заплата и предупреди срещу колективни дългове, отразявайки съпротивата в Берлин за всякакви ходове, които биха могли да направят Германия задължена за дълговете на други страни.Нейният отговор на Макрон помогна да се запълни празнината, оставена от Меркел, която остави говорителя си през миналата седмица да каже, че Германия подкрепя дискусиите за бъдещето на ЕС.Днес говорителят на Меркел коментира: \"Г-жа Крамп-Каренбауер вече - и това е добре и е важно - представи предложенията на ХДС и те са в съответствие с мислите на канцлера.\"Крамп-Каренбауер изтъкна днес, че е съгласна с Макрон за защитата на външните граници на ЕС, за политиката за сигурност и отбрана и за вътрешен европейски банков пазар за банките.\"Фактът, че ХДС има различна политическа гледна точка по въпроса за преразпределението, по въпроса за напълно еднакви социални стандарти ... от френската не е нищо ново\", подчерта Каренбауер.", "date": "2019.03.11", "title": "Наследничката на Меркел не вижда разрив с Макрон за визията му за ЕС"}
{"url": "https://news.bg/world/tramp-iska-usd750-mlrd-za-otbrana-za-fiskalnata-2020-g.html", "text": "Администрацията на президента на САЩ Доналд Тръмп представи , в който се предлага около 5% (34 милиарда долара) увеличение на парите за отбрана (750 милиарда долара), съобщават \"Вашингтон пост\" и други медии.\"Ню Йорк таймс\" пише, че бюджетът на Тръмп е най-големият във федералната история. Поисканите от американския лидер пари за отбрана са повече от желанието на Пентагона.През фискалната 2019 г. бяха отделени 716 милиарда долара за отбрана.Бюджетът за фискалната 2020 г. (1 октомври 2019 г. - 30 септември 2020 г.) е в размер на 4,7 трилиона долара, като са предвидени съкращения на разходите по някои вътрешни политики. 8,6 милиарда долара са предназначени за ново финансиране на стената по граница с Мексико.\"Вашингтон пост\" отбелязва, че това е първото действие от битка на много фронтове, която ще обхване Вашингтон през следващите 18 месеца.Проектобюджетът драматично увеличава вероятността от още едно спиране на работата на държавните институции през октомври. Тръмп използва бюджета, за да уведоми Конгреса, че иска още 8,6 милиарда долара за стената по американско-мексиканската граница.Администрацията също иска увеличение на военните разходи, което вероятно също ще бъде отхвърлено от демократите. Ако законодателите и Тръмп не постигнат споразумение за разходите до края на септември, много правителствени агенции ще спрат работа заради липса на финансиране.\"Бюджет за по-добра Америка\" също включва десетки политически промени и финансови съкращения. Например за първи път Тръмп настоява за орязване на 845 милиарда долара от програмата за социално осигуряване \"Медикеър\". Предлагат се и промени в програмата\"Медикайд\" - програмата за здравна грижа за американците с ниски доходи, която съвместно се направлява с щатите - които предвиждат повече власт на щатите. Това ще спести 241 милиарда долара през следващите 10 г.Сериозно се съкращават парите за Агенцията за защита на околната среда, Държавния департамент, транспортното министерство и вътрешното министерство.Бюджетът предвижда 1,1 трилиона долара дефицит през 2019, 2020 и 2021 г. и 1 трилион долара дефицит през 2022 г. Този дефицит ще бъде прибавен към съществуващия дълг от 22 трилиона долара. Белият дом предвижда правителството да похарчи 482 милиарда долара лихви при погасяването на дълга през следващата година, повече от целия бюджет за \"Медикайд\", който предоставя здравна грижа на милиони американци.Планът предвижда съкращаване на чуждестранната помощ с 13 милиарда долара, докато се предлага орязване на 1,9 трилиона долара задължителни разходи през следващите 10 г.Според съобщението на Белия дом бюджетът включва 2,7 трилиона съкращения на разходите - най-големите в историята, докато намалява невоенните разходи с 5% (от 597 милиарда долара на 567 милиарда долара) под установеното през 2019 г. ниво.", "date": "2019.03.11", "title": "Тръмп иска $750 млрд. за отбрана за фискалната 2020 г."}
{"url": "https://news.bg/crime/ispaniya-ne-nasrochi-delo-za-myarkata-na-arabadzhievi.html", "text": "Испания не насрочи дело за мярката на Арабаджиеви, предаде bTV.Въпреки че вече изтекоха 72 часа от задържането на Ветко и Маринела Арабаджиеви, днес испанските съдилища така и не определиха дата, на която ще се гледа мярката им за неотклонение.Искането за задържане и екстрадиция е отправено с европейска заповед от специализираната прокуратура до испанските власти. По информация на местните специалисти в тази ситуация испанският съд е длъжен да информира само българската специализирана прокуратура за съдбата на семейството.Възможно е българските власти да бъдат уведомени дори само ден преди екстрадицията на Арабаджиеви, а това може да стане и след един месец.Все още няма информация къде се намират задържаните. Не насрочено и дело за гледане на мярката на семейството. Възможно е решението дали да останат в ареста да бъде взето и без те да присъстват в съдебната зала.Въпреки че в Испания делата се решават бавно, когато има искане за екстрадиция, местните власти никога не отказват такава.Припомняме, Ветко и Маринела Арабаджиеви  (познат като Жоро Шопа) в Кабрера де Мар. Те се издирваха от Интерпол и с европейска заповед за арест (ЕЗА) от месец септември 2018 година.На 31 август беше извършена  в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви.В хода на претърсванията бяха намерени над 10 милиона лева кеш. По думи на зам.-главния прокурор Иван Гешев , от куфари, касетки. За преброяването на парите се наложи да бъде броячна машина от БНБ. Освен това разследващите попаднаха и на луксозен автопарк с автомобили за милиони.. Срещу някои от тях спецпрокуратурата повдигна обвинения за участие в организирана престъпна група и пране на пари. Беше задържан и синът на Арабаджиеви - Вълчо Арабаджиев. Той е с мярка за неотклонение .Съдът реши да остави в ареста за постоянно и, които също са обвинени за участие в групата.И тримата задържани бяха пуснати под парична гаранция от спецсъда, но Апелативният съд ги върна в ареста.На 19 декември Ветко и Маринела бяха пуснати за с червена бюлетина.На 20 септември Гешев заяви, че ", "date": "2019.03.11", "title": "Испания не насрочи дело за мярката на Арабаджиеви"}
{"url": "https://news.bg/regions/petoklasnichka-poletya-vav-vodopad-zaradi-opit-za-selfi.html", "text": "Двама младежи спасиха от удавяне петокласничка, завлечена от мътни води край водопада Сучурум над Карлово, информира БНР.Други две деца на 11 години са били изнесени на гръб от полицаи. Те се разхождали заедно с момиченцето по опасната пътека в Балкана.Предполага се, че до инцидента се стигнало заради опит на петокласничката да си направи селфи.Мястото е много опасно, а ние често получаваме сигнали, че деца са отишли там и си правят селфита, разказа директорът на ОДП - Пловдив старши комисар Атанас Илков.Трите деца поели по пътеката към водопада в неделя по обед. Километър след като подминали водната каскада обаче, придошлите води на реката завлекли едното от тях.Кметът на Карлово Емил Кабаиванов посочи, че детето е паднало от близо 9 метра във водопада Сучурум. В този момент обаче там били двама младежи от Карлово, които извадили детето и му оказали първа помощ до идването на линейката.Към момента петокласничката е в стабилно състояние, а другите две деца се възстановяват от преживения стрес. С тях е разговарял психолог.Общината възнамерява да награди двамата младежи, спасили детето, и полицаите.", "date": "2019.03.11", "title": "Петокласничка полетя във водопад заради опит за селфи"}
{"url": "https://news.bg/int-politics/sasht-plashat-germaniya-da-sprat-da-spodelyat-razuznavatelna-informatsiya-zaradi-huawei.html", "text": "Вашингтон предупреди правителството на Германия, че ще спре споделянето на разузнавателна информация с европейския си съюзник, ако Берлин разреши на китайския телекомуникационен гигант Huawei Technologies Co. да участва в развитието на нейната 5G интернет инфраструктура, съобщава в. \"Уолстрийт джърнъл\".Според информацията посланикът на САЩ в Германия Ричард Гренел е изпратил писмо в петък на германския министър на икономиката, изтъквайки, че споделянето на разузнавателна информация ще бъде ограничено.Предупреждението на САЩ идва в контекста на съдебната битка между Huawei и Вашингтон, след като Министерството на правосъдието на САЩ повдигна обвинения срещу китайската телекомуникационна компания за предполагаеми нарушения на санкциите срещу Иран и за кражби на интелектуална собственост. Съдебният процес ще започне през март следващата година.Междувременно писмото, изпратено до Берлин, бележи първото официално предупреждение за съюзник на САЩ, след като Вашингтон предположи, че 5G оборудването на Huawei се използва за шпионски цели.", "date": "2019.03.11", "title": "САЩ плашат Германия да спрат да споделят разузнавателна информация заради Huawei"}
{"url": "https://news.bg/politics/radev-iska-institutsiite-da-si-fokusirat-varhu-grazhdanite-a-ne-varhu-sebe-si.html", "text": "България и Словения споделят обща отговорност за утвърждаването на сигурността и стабилността в Западните Балкани и за приобщаването на своите съседи от региона към процесите на европейска интеграция. Около тази позиция се обединиха президентите Румен Радев и Борут Пахор на днешната среща в Любляна, където българският държавен глава е на официално посещение.По думи на Румен Радев националното помирение, насърчаването на политическия диалог и изграждането на отношения на добросъседство на Балканите са задължителни стъпки за постигането на напредък в процеса на европейска интеграция.Освен между държавите от региона националното помирение трябва да се случи и във вътрешен план за всяка отделна страна в Югоизточна Европа, коментира още българският президент. Той поздрави Борут Пахор за решението да създаде Паметник на жертвите от всички войни в Словения. Деполитизирането на историята трябва да се случи, за да не служи тя отново на користни интереси, да не се използва за преднамерено разделение на обществото и да не влияе негативно върху съвременните обществени процеси, заяви Радев.Според българския държавен глава Европа е изправена пред много външни предизвикателства. Най-значителни според него обаче са темите, свързани със способността на ЕС да запази единството и солидарността и да върне доверието в способността на европейските институции да решават проблемите на гражданите.Европейските граждани могат да бъдат приобщени към ЕС само ако институциите фокусират работата си върху техните проблеми, а не върху самите себе си, заяви българският президент и добави, че по-малките страни в ЕС трябва да могат да участват много по-активно както във формирането на общите европейски политики, така и в общите проекти, насочени към индустриална, научна и икономическа интеграция.Като позитивна тенденция в отношенията на България и Словения беше откроено нарастването на двустранния стокообмен, който надхвърля 400 млн. евро, както и на туризма. Във водената от българския президент делегация в Словения са включени представители на над 30 български компании, както и представители на институциите, които насърчават контактите между бизнеса.Според двамата президенти отличното сътрудничество на България и Словения в областта на енергетиката създава предпоставки за много по-активен диалог в тази област. Българският президент потвърди подкрепата на страната ни за проектите, които водят до енергийна диверсификация в нашия регион за постигане на по-висока сигурност в доставките на енергийни ресурси и на по-изгодни цени за потребителите.На срещата бяха обсъдени и перспективите за разширяване на двустранните контакти и обмена в областта на образованието и науката.Трябва да направим така, че на Балканите да имаме повече образователни възможности и научният обмен в региона да е с високо качество, за да може младите хора да не търсят реализация извън нашите страни, а да реализират своя огромен капацитет именно в нашия регион, посочи Радев. Президентът Борут Пахор потвърди интереса на Словения за задълбочаване на връзките между двете страни в сферата на науката, образованието и културата.Припомняме, по-рано през деня президентът Радев и неговата съпруга Десислава Радева бяха посрещнати с о и съпругата му Таня Печар.В рамките на официалното си посещение в Словения българският президент проведе срещи и с министър-председателя Мариан Шарец и с председателя на парламента Деян Жидан.", "date": "2019.03.11", "title": "Радев иска институциите да си фокусират върху гражданите, а не върху себе си"}
{"url": "https://news.bg/politics/tsvetanov-bsp-ni-kritikuvat-zashtoto-nyamat-s-kakvo-da-se-pohvalyat.html", "text": "Няма никакво нарушение на Конституцията с опрощаването на дълговете на вероизповеданията. Това е поредната опорна точка на нашите политически опоненти. Това заяви пред журналисти в Благоевград председателят на ПГ на ГЕРБ и зам.-председател на партията Цветан Цветанов.Той призна, че се е изненадал как БСП са потърсили политически дивидент от темата с вероизповеданията. Явно просто не могат да избягат от себе си, заяви той и допълни, че социалистите търсели противопоставяне в обществото.Когато ГЕРБ управлява, еврофондовете стигат до България и по този начин се реализират множество инфраструктурни проекти, подчерта Цветанов и увери, че могат да покажат конкретни резултати от своята работа. БСП били на другия полюс според него.\"Неслучайно те критикуват качеството на проектите, изпълнени по време на мандата на ГЕРБ. Това е защото те нямат с какво да се похвалят\", тълкува той. По думите му желанието на БСП да настъпи политическа криза, за да дойдат на власт, не кореспондира с политически отговорното поведение.\"Управлението не е привилегия, а отговорност. БСП не могат да носят такава и провалиха много проекти\", отсече Цветанов, напомняйки случая с АМ \"Струма\" при кабинета Орешарски\". Председателят на ПГ на ГЕРБ не пропусна да изтъкне и заслугата на българското правителство за осигуряването на европейска перспектива за страните от Западните Балкани.Вижте Северна Македония и колко по-близо е до членство в ЕС и НАТО, посочи той.По време на своето посещение в Благоевград Цветанов отчете значителното подобрение в средата за живот в града. Той разказа как по време на своите обиколки из страната всички граждани му споделят своите надежди националната програма за енергийна ефективност да продължи.Нашата работа трябва да е насочена към това гласът на България в Европа да се чува както досега, заяви председателят на ПГ на ГЕРБ и даде пример с , който Европейският парламент одобри. Цветанов увери, че всички тези средства ще отидат в българските общини и ще подобрят средата на живот, от което ще се възползват и симпатизантите на БСП.", "date": "2019.03.11", "title": "Цветанов: БСП ни критикуват, защото нямат с какво да се похвалят"}
{"url": "https://news.bg/world/merkel-podkrepi-ideite-za-samoletonosach-na-es-i-evropeysko-myasto-v-oon.html", "text": "Канцлерът на Германия Ангела Меркел изрази подкрепата си ЕС да има свой самолетоносач, съобщава АФП.На съвместна пресконференция с латвийския премиер Кришянис Каринш, Меркел подчерта, че ЕС трябва да засили военните си способности, но подчерта, че тези усилия не са в ущърб на НАТО.\"Разбира се, имаме ясен ангажимент към НАТО\", отбеляза тя и добави, че намерението на Германия \"по никакъв начин\" няма да замени НАТО, а ще укрепи партньорството със съюзниците.Меркел изтъкна, че подкрепя предложение на Християндемократическия съюз (ХДС) ЕС да изгради самолетоносач.\"Самолетоносач...мисля, че е добра идея\", каза тя и допълни, че е готова да работи върху това предложение.Лидерът на ХДС Анегрет Крамп-Каренбауер предложи идеята за европейски самолетоносач в статия за \"Велт ам зонтаг\", посветена на бъдещето на ЕС. По думите й Германия и Франция вече работят върху съвместен проект за европейски боен самолет. Тя смята, че следващата стъпка е европейски самолетоносач, който да показва световната роля на ЕС като сила, която опазва мира и сигурността.Междувременно Меркел обяви също, че подкрепя и място на ЕС в Съвета за сигурност на ООН. Според нея идеята за едно европейско място в Съвета за сигурност на ООН е \"много добра концепция за бъдещето\" и ще помогне за \"събирането на европейските гласове\" в световната организация.\"Добре известен е фактът, че Франция е скептична за европейско място в ООН\", поясни тя.", "date": "2019.03.11", "title": "Меркел подкрепи идеите за самолетоносач на ЕС и европейско място в ООН"}
{"url": "https://news.bg/crime/podpalvachite-ot-vidin-bili-dobre-podgotveni.html", "text": "Двамата мъже, направили опит за палеж на цистерна във Видин, са имали изключително добра подготовка, организация и планиране на престъпното деяние. Това съобщиха от  по думи на директора на ГДНП на МВР главен комисар Христо Терзийски.Той посочи, че предстоят още процесуално-следствени действия по случая и в случай че е необходимо, ще бъдат ангажирани и експерти от Института по криминалистика.Терзийски заяви, че вече има версии относно мотивите за престъплението, но обвиняемите не са се възползвали от правото си да дават обяснения при досъдебното производство.Работи се по няколко версии, като не се изключва нито една, коментира той и призна, че ако полицията е разполагала с показания от обвиняемите, е щяло да има повече яснота.Въпреки че има данни относно съучастниците и поръчителите, все още не могат да се посочат конкретни факти и лица, тъй като в момента се води досъдебно производство.Припомняме, нТя била пълна с нефтопродукти и по думи на зам.-главния прокурор Иван Гешев градът е щял да гори една седмица, ако палежът е бил успешен.Два дни по-късно двамата мъже, задържани при , бяха оставени за постоянно в ареста.", "date": "2019.03.11", "title": "Подпалвачите от Видин били добре подготвени"}
{"url": "https://news.bg/world/21-dushi-pochinali-vav-venetsuela-v-rezultat-na-tokovata-avariya.html", "text": "Най-малко 21 души, включително шест бебета, са починали до момента в резултат на аварията, която остави цяла Венецуела без електричество, обявиха опозиционни лидери, цитирани от \"Гардиън\".Опозицията ще проведе извънреден дебат за кризата в столицата Каракас.Те не са само числа, това е животът на венецуелски граждани, който нямаше да бъде изгубен, ако не беше глупостта на Николас Мадуро, написа в \"Туитър\" Хосе Мануел Оливарес, лекар и опозиционен политик, който е специалист в сферата на здравеопазването.Според политика 15 пациенти са починали в болница \"Мануел Товар\" в североизточния град Матурин след Две новородени бебета починаха в болница в Каракас. Едното бебе е починало от недохранване.Оливарес подчерта пред британското издание, че броят на жертвите се очаква да нарасне, тъй като тепърва ще излязат резултатите от кризисната ситуация.Опозиционният лидер Хуан Гуайдо нападна Мадуро.\"Народът ни продължава да живее под заплахата от ново прекъсване на тока, докато тези циници лъжат и се присмиват на болката и смъртта\", написа Гуайдо в \"Туитър\".Венецуелският военен министър Владимир Падрино Лопес заяви, че правителството \"работи неуморно\" за разрешаването на кризата.Разпространява се информация, че електричеството е възстановено в някои части на Каракас. Но експерти се опасяват, че кризата, която според мнозина е в резултат на лоша поддръжка и корупция, е далеч от разрешаване.Училищата и някои работни места остават затворени.", "date": "2019.03.11", "title": "21 души починали във Венецуела в резултат на токовата авария"}
{"url": "https://news.bg/society/oshte-promeni-v-nk-iskat-blizki-na-zhertvite-na-domashno-nasilie.html", "text": "Близки на жертви на насилие, създали инициативата \"Цвете за нея\", внесоха предложения за още промени в Наказателния кодекс срещу домашното насилие, предаде БНТ. Освен промени обаче те настояха и за създаване на специализирани звена за жертви на насилие, регистри на случаите, както и повече кризисни центрове.Трите промени в Кодекса, за които те настояват, са следните:Към момента за да се квалифицира едно престъпление като системно домашно насилие, то трябва да е предшествано от системен тормоз на жертвата, който се е повторил поне три пъти.Според вносителите на промените това е нелепо, защото жертвата може да бъде убита още при първия случай. Проблем виждат и с ограничителните заповеди - освен че те се вадят прекалено трудно, не са ефективни.По думи на близки на потърпевшите, когато агресорът наруши определените му 200 м, дори жертвата да позвъни на 112, вече ще бъде късно.Жените настояват и за възможност социални работници да помагат на жертвите не само в работно време.Насилието не е от 9 до 5, то се случва и в 6 часа, посочват те.От инициативата \"Цвете за нея\" искат и промени в закона за равнопоставеност на половете. След като у нас не беше приета Истанбулската конвенция, омбудсманът Мая Манолова подкрепя всички инициативи за повече равноправие на половете.Председателят на Народното събрание Цвета Караянчева също пое ангажимент да помогне за още законодателни промени в подкрепа на малтретираните жени. Срещата с нея и близките на жертвите е предвидена за четвъртък.", "date": "2019.03.11", "title": "Още промени в НК искат близки на жертвите на домашно насилие"}
{"url": "https://news.bg/world/verizhna-katastrofa-na-patya-sofiya-pernik-sled-vladaya.html", "text": "Верижна катастрофа на пътя София - Перник в района след Владая, съобщават от пресцентъра на МВР.По първоначална информация няма загинали. От полицията поясняват, че \"вероятно има тежко пострадал\".Пътният инцидент между няколко автомобила е станал към 18,50 часа в посока Перник.Екипи на Пътна полиция, Спешна помощ и пожарната са на мястото на инцидента. Движението по основния път временно е преустановено до освобождаването на пътните платна и е пренасочено през Владая.", "date": "2019.03.11", "title": "Верижна катастрофа на пътя София - Перник след Владая"}
{"url": "https://news.bg/world/tramp-odobryava-predlozhenie-za-postoyanno-lyatno-chasovo-vreme.html", "text": "Президентът на САЩ Доналд Тръмп смята, че е добра идея лятното часово време да стане постоянно, информира АП.Федерален закон постановява, че лятното часово време започва от 02,00 часа сутринта във втората неделя на март и продължава до 02,00 часа сутринта в първата неделя на ноември в райони, които изрично не са се освободили от правилото. Повече от 20 щата обмислят мерки за прекратяване смяната на часа.Сенатор Марко Рубио и републиканецът Върн Бюканън, и двамата от Флорида, през миналата седмица въведоха предложение за превръщане на лятното часово време в постоянно за цялата страна. Докато федералният закон позволява на щатите да избират местното часово време за постоянно, от което са се възползвали Хавай и Аризона, обратното е забранено и изисква съответни действия на Конгреса.\"За мен е ОК!\" лятното часово време да стане постоянно, написа Тръмп в \"Туитър\". ", "date": "2019.03.11", "title": "Тръмп одобрява предложение за постоянно лятно часово време"}
{"url": "https://news.bg/world/prezidentat-na-alzhir-buteflika-otlozhi-vota-i-se-otkaza-ot-peti-mandat.html", "text": "Дългогодишният президент на Алжир Абделазиз Бутефлика обяви, че няма да се кандидатира за пети мандат. Насрочените за 18 април президентски избори ще бъдат отложени, съобщават \"Ройтерс\" и Франс прес.От прессекретариата на президента съобщиха, че Бутефлика няма да се бори за пети мандат. Президентството също обяви, че отлагат планираните за април президентски избори, както и това, че скоро ще се извършат правителствени рокади.Междувременно Ennahar TV съобщава, че премиерът на страната Ахмед Уяхия е подал оставка.От няколко седмици масови демонстрации призовават за оставката на Бутефлика, който се върна в Алжир в неделя след лечение в Швейцария.Алжир е разклатен от 22 февруари, когато започна организирането на големи демонстрации с искане оставката на 82-годишния лидер.В Алжир половината население е на под 30-годишна възраст и много млади хора не могат да си намерят работа.82-годишният алжирският лидер е на власт от 1999 г., но не се е появявал на обществени събития след прекаран удар през 2013 г.", "date": "2019.03.11", "title": "Президентът на Алжир Бутефлика отложи вота и се отказа от пети мандат"}
{"url": "https://news.bg/crime/samnenie-za-bomba-prizemi-samolet-na-uralskite-aviolinii-v-baku.html", "text": "Самолет на Уралските авиолинии, с полет от Бахрейн за Москва, бе принуден да се приземи в Баку заради подозрение на командира, че има бомба на борда. Информацията е на пресслужбата на летище Гайдар Алиев, цитирана от ТАСС.\"Самолет Airbus A321 на Уралските авиолинии, който лети по курса Бахрейн-Москва, в понеделник в 14:56 по времето в Баку (12:56 българско време - б.р.) кацна успешно на летище \"Гайдар Алиев\" се казва в съобщението.Причината за принудителното кацане е \"подозрение на командира за наличие на бомба на борда\". По тревога са вдигнати и приведени в готовност всички аварийно-спасителни служби на летището.\"На борда на лайнера са били общо 225 души, включително и членовете на екипажа. Командирът на самолета е взел решението за извънредната ситуация на пътниците\", се казва в съобщението.От пресслужбата на държавната служба за безопасност на Азербайджан информираха, че към момента не разполагат с информация за този инцидент.По-рано от Уарлските авиолинии съобщиха за ТАСС, че самолетът бил принуден да се приземи заради информация за наличие на подозрителни предмети.", "date": "2019.03.11", "title": "Съмнение за бомба приземи самолет на Уралските авиолинии в Баку"}
{"url": "https://news.bg/world/boeing-izpraven-pred-trudni-vaprosi-za-bezopasnostta-na-737-max-8.html", "text": "Американският производител на самолети Boeing е изправен пред трудни въпроси относно безопасността на пътническите самолети 737 Max 8, след като няколко самолетни компании приземиха най-новия самолет на производителя, пише \"Гардиън\".Припомняме, . Новият самолет Boeing 737 MAX 8 на Етиопските авиолинии падна на 62 километра югоизточно от столицата Адис Абеба на път за кенийската столица Найроби.По-рано днес беше съобщено, че са . С помощта на кутиите разследващите се очаква да установят причината за катастрофата.Boeing 737 Max 8 катастрофира шест минути след излитането си. Това е вторият голям инцидент с новия самолет за последните четири месеца. През октомври пътнически самолет наВ момента повече от 300 самолета Boeing 737-MAX са експлоатирани, а от 2017 г. са поръчани повече от 5000.Авиационни експерти, китайски регулатори и загрижени пътници подчертават факта, че катастрофиралите самолети са оперативни от едва няколко месеца.Мери Шиаво, бивш главен инспектор в американското транспортно министерство коментира пред Си Ен Ен, че последната катастрофа е \"много подозрителна\" и \"бие тревога в авиационна индустрия, защото това не се случва просто така\".Специализираният сайт FlightRadar24 публикувани данни от падналия самолет на Етиопските авиолинии. От тях става ясно, че самолетът с полет ET302 се е изкачвал нестабилно по време на краткия полет. Пилотът на самолета, както и при случая с Lion Air, е съобщил за проблеми на диспечерите след излитането и е поискал да се върне, обявиха от Етиопските авиолинии.Самолетната компания, най-големият превозвач в Африка заяви, че ще приземи моделите 737 Max. По-рано днес Около 60 самолета от този модел са доставени на около дузина китайски самолетни компании. Днес два китайски самолетни превозвача обявиха пред британската медия, че са започнали да използват Boeing 737-800 вместо Max 8.Cayman Airways, която също използва Boeing 737 Max 8 съобщи, че ще приземи модела, докато тече разследването на катастрофата.Други няколко компании отбелязаха, че не възнамеряват да приземяват самолета на този етап.В неделя от Boeing информираха, че отменят събитие в Сиатъл във връзка с показването на новия самолет 777X, което беше планирано за сряда. Акциите на производителя паднаха с около 10% на ранната търговия.Авиационният експерт и представител на омбудсмана на Индонезия Алвин Ли коментира пред \"Джакарта пост\", че индонезийското правителство трябва да приземи всички 737 Max 8, \"за да се предотвратят още инциденти\". Индонезия има две самолетни компании - Garuda Airlines и Lion Air, които използват самолетите.", "date": "2019.03.11", "title": "Boeing изправен пред трудни въпроси за безопасността на 737 Max 8"}
{"url": "https://news.bg/crime/7-mesetsa-zatvor-za-mazh-prebil-kucheto-na-svoy-priyatel.html", "text": "Осъдиха мъж на 7 месеца затвор заради побой над кучето на негов приятел.Осъденият А. Караминков знаел, че неговият приятел Д. има куче, за което се грижи. След като Д. му разказал, че животното го ухапало по крака и дясната ръка, Караминков решил да откара животното далеч от дома на стопанина си и да го пребие.Побоят бил извършен на 4 юли 2017 г. в ж.к. \"Връбница 1\" в София. Осъденият завързал устата на кучето с хартиено тиксо, сложил го в сезалов чувал на земята, след което го удрял с алуминиев профил и стоварил голям камък върху главата му.От нанесените удари кучето получило тежка фрактура в областта на черепа, оток и кръвонасядания в областта на главата и назалните кости, кръвоизливи в двете очи и двете ноздри, както и трайно увреждане на дясното око и орбиталните кости. Това наложило отстраняване на очната ябълка.След побоя обвиняемият преместил завързаното с тиксо куче заедно с чувала навътре в тревните площи между блок 509 и гробищен парк \"Бакърена фабрика\", и го изоставил там, след което се отдалечил от местопрестъплението.Свидетел на случилото се позвънил на спешния телефон 112.На 17 юли 2018 г. срещу Караминков беше  към домашното куче.В хода на съдебното производство е постигнато споразумение, според което на мъжа е наложено наказание \"лишаване от свобода\" за срок от 7 месеца, изпълнението на което е отложено за три години.", "date": "2019.03.11", "title": "7 месеца затвор за мъж, пребил кучето на свой приятел"}
{"url": "https://news.bg/disasters/8-godini-ot-tragediyata-vav-fukushima.html", "text": "Днес Япония отбелязва 8 години от , при което загинаха повече от 15 000 души и което доведе до най-сериозната криза с ядрена централа след тази в Чернобил от 1986 година.Много хора се събраха, за да положат цветя и да почетат паметта на загиналите при бедствието на 11 март 2011 година. Тогава земетресение с магнитуд от 9 по скалата на Рихтер в Тихия океан, до източното крайбрежие на Япония, а впоследствие и цунами удариха страната.Цялата страна и най-вече регионът Тохоку са в траур днес. Близки на жертвите разказват, че 8 години по-късно продължават да си спомнят трагичните разрушителни сцени, пише изданието The Japan times.\"Все още ми се струва, че един ден той ще се появи\", разказва Аюми Какухари, която е загубила 20-годишния си брат при трагедията.Все още десетки хиляди души не са се завърнали по домовете си и живеят във временни жилища, които са осигурени от държавата. Много от хората няма къде да се завърнат, защото домовете им са напълно унищожени.Цунамито от преди 8 години повреди аварийното електрозахранване в АЕЦ Фукушима, от което последва срив в реакторите. Спрямо последни данни извеждането на осакатената централа от експлоатация ще отнеме десетилетия.Предвидено е изкарването на ядреното гориво от централата да бъде заложено като програма в пътна карта на правителството в бюджета за следващата година. Очаква се действителното преместване на горивото да започне през 2021 година.Междувременно действията по разчистването на забранената зона около централата продължават. Докато работници в разрушената централа се борят да задържат над 1 милион тона, с която беше гасен пожара, други събират токсична пръст, която никой не желае и към момента се складира в района на АЕЦ-а.", "date": "2019.03.11", "title": "8 години от трагедията във Фукушима"}
{"url": "https://news.bg/crime/razbiha-narkogrupa-v-yambol-chetirima-sa-zadarzhani.html", "text": "Неутрализираха престъпна група за разпространение на наркотици в Ямбол.На четирима участници в престъпната дейност са повдигнати обвинения.Специализираната операция е била проведена на 7 март. По първоначална информация групата е била сформирана през януари миналата година и оттогава се е занимавала с разпространение на амфетамини и марихуана.В хода на акцията са иззети различни количества от наркотичните вещества. В къщата на ръководителя на групата служителите открили и импровизирана лаборатория за производство на предлаганите на черно амфетамини. Все още се изяснява откъде групата се е снабдявала на едро с марихуаната.С решение от 9 март на трима от обвинените е наложена мярка за неотклонение \"задържане под стража\". За четвъртия участник в групата Специализираната прокуратура не е поискала най-тежката мярка, тъй като в момента той изтърпява присъда за друго престъпление в затвора.Мерките за неотклонение могат да бъдат обжалвани пред Апелативния специализиран наказателен съд.", "date": "2019.03.11", "title": "Разбиха наркогрупа в Ямбол, четирима са задържани"}
{"url": "https://news.bg/int-politics/turtsiya-privika-i-smamri-poslanika-na-belgiya-v-ankara.html", "text": "Министерството на външните работи на Турция е привикало посланика на Белгия в Анкара и му е връчило протестна нота заради съдебно решение в Белгия, което според турските власти е блокирало наказателното преследване на хора с предполагаеми връзки с незаконната Кюрдска работническа партия (ПКК), уточниха от турското външно ведомство, цитирани от \"Ройтерс\".Миналата седмица ведомството определи като неприемливо решението на белгийския съд да откаже съдебно преследване на 36 души по подозрение във връзки с ПКК, отвличане на деца в Белгия и изпращането им в лагери на ПКК, за да се присъединят към организацията. Турските власти подчертаха, че Белгия се очаква да \"действа в съответствие с отговорностите си за борба с тероризма\".Анкара също така е изразила намерението си да обжалва в опит да промени решението на белгийския съд.Турция разглежда ПКК като терористична организация. ПКК е в списъка с терористични организации и на ЕС и САЩ.", "date": "2019.03.11", "title": "Турция привика и смъмри посланика на Белгия в Анкара"}
{"url": "https://news.bg/world/turtsiya-obvini-sasht-v-dvoyni-standarti-otnosno-s-400.html", "text": "САЩ преминаха рамките на допустимото с коментара си относно закупения от Анкара зенитно-ракетен комплекс С-400 от Русия. Това заяви говорителят на управляващата в Турция Партия на справедливостта и развитието (ПСР) Йомер Челик, цитиран от ТАСС.На брифинг в Анкара Челик обясни, че Турция е потърсила руската система след неуспешен опит да закупи американска противоракетна система \"Пейтриът\" на фона на заплахите в резултат на сирийската война.\"Съюзниците от НАТО трябваше да подкрепят Турция, чието въздушно пространство стана уязвимо\", подчерта той.Челик обвини САЩ в политика на двойни стандарти. Той попита защо отношението към Гърция е нормално при положение, че закупи С-300. Подобно отношение към Турция говори за двойни стандарти, смята той.През 2017 г. Турция закупи четири системи С-400 от Русия за 2,5 милиарда долара. Москва обяви, че ще започне да ги доставя от лятото на 2019 г. Анкара подчерта, че няма да прекрати сделката в резултат на натиска и опозицията на САЩ, която заплаши с блокиране доставката на изтребители Ф-35.", "date": "2019.03.11", "title": "Турция обвини САЩ в двойни стандарти относно С-400"}
{"url": "https://news.bg/crime/podozirat-hakerite-ot-fancy-bear-za-kiberatakite-sreshtu-tsik-i-mvr.html", "text": "Руската хакерска  за кибератаките срещу сайтовете на ЦИК, на МВР и няколко други институции по време на местните изборите в България през 2015 г.Това обяви началникът на киберпрестъпност в ГДБОП комисар Явор Колев, цитиран от БНТ. Той участва в конференция \"Киберсигурността в Европейския съюз: начини да отговорим на все по-нарастващите заплахи\".\"Групата е свързана с военното разузнаване на Русия и е заподозряна в атаките към български сайтове през 2015 г. по време на изборния процес, а също така и с манипулациите на изборния процес в САЩ, където те са заподозрени в това, че са подслушвали кореспонденцията на представители на Демократическата партия\", обясни Колев.Другата група е от служители на Китайската народната армия. Те са обвинени от ФБР в различни киберпрестъпления, заяви Колев. По думите му, в повечето случаи този вид престъпления са трансгранични.Припомняме,  не само в България.Седмица по-късно,  на редица държавни институции.", "date": "2019.03.11", "title": "Подозират хакерите от Fancy Bear за кибератаките срещу ЦИК и МВР"}
{"url": "https://news.bg/health/balgariya-e-bila-sred-pionerite-po-babrechni-transplantatsii-v-evropa.html", "text": "За европейските мащаби България е била един от пионерите през 1969 година, когато е извършена първата успешна бъбречна трансплантация от екип на Александровска болница. Бъбрекът е бил присаден на 49-годишна жена. Това заяви доц. Марин Георгиев на тържествена церемония в НДК по повод 50-годишнината на бъбречната трансплантация у нас.Оттогава, по думите му, Александровска болница е естественият лидер, където се правят най-голям брой трансплантации.Болницата разполага с 4 подготвени екипа, похвали се доц. Марин Георгиев, който отбеляза значителните успехи в областта на нефрологията и урологията. Проблем обаче остава липсата на донори.Зам.-министърът на здравеопазването Бойко Пенков заяви пред журналисти, че Министерството на здравеопазването стартира донорска кампания. \"Виждате колко отдавна българската наука се развива тогава, когато други хора още не са започвали да правят трансплантокологии в света\", каза Пенков.Донорската кампания включва картонче под мотото \"Дари живот\", с което всеки може да изрази съгласие за донорство на органи в случай на внезапен инцидент. Въпросното картонче следва да се носи с личните документи. При отказ от участие в донорската програма, картата може да бъде унищожена, увери зам.-министърът.В близките месеци картончетата на министерството ще бъдат разпространени на публични места. Според него донорството е ключът към развитието на трансплантацията в страната, а останалото е процес.По отношение кризата с белодробните трансплантации Пенков коментира, че вече е започнало обучението на екипи от Болница \"Лозенец\" в университетски центрове в Германия. Предстои да заминат и екипи от ВМА. Споразумението между България и Австрия е факт, но то предстои да бъде подписано и от Евротрансплант, за да може българските пациенти да бъдат листвани от организацията. Все още не е ясно кога ще заминат за лечение във Виена петте пациенти на проф. Валтер Клепетко. По думите на Бойко Пенков в момента \"има прехвърляне на екипи\", а за да заминат пациентите са необходими първо изследвания във ВМА, а след това по критерии от Виена трябва да се определи дали са годни за белодробна трансплантация, или не.По време на тържествената церемония Проф. Петър Панчев получи Почетен знак за цялостен принос, а лекарите проф. Христо Куманов, д-р Колю Николов и доц. Георги Тенев бяха наградени за основоположници в трансплантационната дейност.", "date": "2019.03.11", "title": "България е била сред пионерите по бъбречни трансплантации в Европа"}
{"url": "https://news.bg/world/izraelskiyat-prezident-atakuva-netanyahu-za-arabite-v-evreyskata-darzhava.html", "text": "Израелският президент атакува Бенямин Нетаняху след коментар на премиера относно арабското малцинство в държавата, че Израел \"не е държава на всичките си граждани\", информират местни медии.По-малко от месец преди парламентарните избори на 9 април, на които Нетаняху се надява да спечели с подкрепата на крайнодесни политици и избиратели, премиерът написа в Instagram: \"Израел е държавата на еврейския народ и само на него\".Президентът на Израел Реувен Ривлин, който е дългогодишен политически опонент на премиера, не спомена името на министър-председателя, но разкритикува \"напълно неприемливото изказване за арабските граждани на Израел\".\"Няма първа класа граждани и няма втора класа избиратели. Ние всички сме равни в кабината за гласуване. Ние всички представляваме Кнесета (парламента)\", отвърна Ривлин.Коментарът на Нетаняху се отнася до изключително спорен, който беше прокаран през миналата година. В него се казва, че само евреите имат право на самоопределение.Критици на закона алармират, че граничи със \"сегрегация\" на 1,8 милиона араби с израелско гражданство, което е 1/5 от общото население.Нетаняху е обвиняван в демонизиране на израелските араби и при предишни предизборни кампании, за да насърчи десните избиратели.В неделя премиерът увери, че \"няма проблем с арабските граждани в Израел. Те имат равни права като всички нас и правителството на \"Ликуд\" инвестира повече в арабския сектор в сравнение с всички други правителства\", като има предвид партията си.", "date": "2019.03.11", "title": "Израелският президент атакува Нетаняху за арабите в еврейската държава"}
{"url": "https://news.bg/crime/hvanaha-shestima-narkoplasyori-deystvali-v-plovdivsko-i-novozagorsko.html", "text": "Задържаха шестима участници в престъпна група за разпространение на наркотици в Пловдивско и Новозагорско.Специализираната операция е била проведена на 9 март. От участниците в групата и от техни жилища са иззети 1,6 кг марихуана, три везни за разфасоване на наркотици, машина за вакуумиране на дози, както и пари в различни валути, равняващи се на 50 000 лева.Освен обвинения за участие в организирана престъпна група, на трима от задържаните са повдигнати и вторични обвинения за държане на наркотици за разпространение.Днес Специализираната прокуратура внесе искане за налагане на мярка за неотклонение \"задържане под стража\" на четирима от обвинените. На другите двама са наложени парични гаранции.", "date": "2019.03.11", "title": "Хванаха шестима наркопласьори, действали в Пловдивско и Новозагорско"}
{"url": "https://news.bg/int-politics/razkriha-kak-raboti-ruskata-boyna-sistema-za-zaslepyavane-filin.html", "text": "Разработчиците разкриха пред руската телевизия \"Звезда\", която е собственост на руското военно министерство, бойните характеристики на станция \"Филин\", създадена за заслепяване на врага и да защитава корабите на руските военноморски сили.Според директора по качеството в завода \"Интеграл\" (част от холдинга \"Росэлектроника\" в държавната корпорация \"Ростех\") Владимир Жаров оръжието е способно да заслепи противника на разстояние от два километра, което му пречи да извършва прецизен огън по корабите. Системата също така можела да предава светлинни сигнали.Разработчиците, заедно с учени, са успели да определят нивото на мощност на светлинния поток, който, от една страна, не предизвиква фатални нарушения на зрението на човек, а от друга страна понижава работата на очите. По време на полевите тестове доброволци, попаднали под действието на \"Филин\", са съобщили за невъзможността да стрелят и за общо влошаване на състоянието - появата на гадене и дезориентация в пространството.\"Филин\" няма преки аналози. Всъщност всички чуждестранни аналози използват лазерни излъчватели, които всъщност \"изгарят\" очите\". Нашата станция не води до загуба на зрението, но намалява ефективността на стрелбата от три до пет пъти\", уточни Жаров.През февруари \"Росэлектроника\" съобщиха, че започват доставката на \"Филин\" за военноморския флот на Русия. Фрегатата \"Адмирал Касатонов\", която е в процес на заводски изпитания, а също и фрегатата \"Адмирал Горшков\", която беше въведена на въоръжение през миналата година, вече са снабдени с новата система.", "date": "2019.03.11", "title": "Разкриха как работи руската бойна система за заслепяване \"Филин\""}
{"url": "https://news.bg/world/poroshenko-sazdavame-raketno-orazhie-s-uvelichen-obseg.html", "text": "Президентът на Украйна Петро Порошенко потвърди планове за създаване на ракетно оръжие с висока точност и повишен радиус на действие, информира ТАСС.\"Придържахме се към някои ограничения, които ни налагаше Договорът за ликвидиране на ракетите със среден и малък обсег, който действаше още от времената на СССР\", заяви той по време на работно посещение в Житомир.По думите му след преустановяването на договора Киев не е обвързан с никакви ограничения. Той поясни, че конструкторското бюро и промишлеността не са свързани с никакви ограничения относно обсега на действие на ракетата. Порошенко допълни, че ракетното оръжие ще е с увеличен радиус на действие, за да поразява цели дълбоко в тила на противника.Според него новото оръжие ще укрепи армията на страната.След като Вашингтон обяви по-рано тази година, че , Русия заяви, че президентът Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.03.11", "title": "Порошенко: Създаваме ракетно оръжие с увеличен обсег"}
{"url": "https://news.bg/tourism/letishte-atatyurk-zatvarya-za-redovni-poleti-na-6-april.html", "text": "От 6 април 2019 в 02:00 часа (LMT) всички редовни полети на Летище Ататюрк се прекратяват. Те ще бъдат изпълнявани от новото Летище Истанбул, съобщиха от Turkish Airlines.От 6 април всички планирани полетни операции на турския превозвач ще се извършват от Летище Истанбул.Припомняме, новото  и е много по-близо до нашата граница от останалите две. Самолетите ще се издигат и снишават над българското въздушно пространство. Очаква се страната ни да се превърне в стратегически разпределителен център от Близкия изток към Европа.\"Въвеждането на новото турско летище е една изключително сериозна промяна за нашите процедури, въздушно пространство и всичко, което е свързано с обслужването на новото летище\", заяви Георги Пеев, директор на Ръководство въздушно движение (РВД).Въздушният трафик над България се очаква да се увеличи с 20%. Очаква се да има увеличаване на приходите от транзитни такси. В момента над територията ни ежедневно преминават 3200 полета, а с пускането на новото турско летище те ще се увеличат с над 600.При откриването на летище Истанбул турският президент Реджеп Ердоган коментира, че . Очакванията са аеропортът да превърне Истанбул в глобален туристически хъб, свързващ Европа, Азия и Африка и ще превърне турската авиокомпания в авиационен гигант.", "date": "2019.03.11", "title": "Летище Ататюрк затваря за редовни полети на 6 април"}
{"url": "https://news.bg/tourism/angelkova-rusiya-e-sred-vodeshtite-pazari-za-balgarskiya-turizam.html", "text": "Изключително важно е сътрудничеството с университетите - научната дейност и младите хора са бъдещето на нашите държави, високо ценим това партньорство. Тези близки контакти са стимул за развитие на двустранните отношения, включително в сферата на туризма, който е важен икономически отрасъл както за България, така и за Русия. Това заяви министърът на туризма Николина Ангелкова в лекция пред ръководството, преподавателите и студентите на Московския държавен институт за международни отношения.Изявлението на министър Ангелкова беше по повод 140-та годишнина на дипломатическите отношения между България и Русия, която се навършва през 2019 г. Тя постави акцент върху ролята на туризма като съществен фактор за развитие на двустранните контакти. Пример за диалог бе визитата в София през миналата седмица на председателя на правителството на Руската федерация Дмитрий Медведев.Сътрудничеството ни постоянно се развива в много области, които представляват общ интерес, а в сферата на туризма е достигнало ниво на стратегическо партньорство и федерацията е сред водещите генериращи пазари за българския туризъм, посочи Ангелкова и напомни, че при визитата на руския премиер в България беше проведен българо-руски туристически бизнес форум и бе подписана двугодишна Програма за сътрудничество в сферата на туризма.Министърът посочи, че по данни на БНБ общият приход от вътрешен и международен туризъм у нас през 2018 г. възлиза на 8.4 млрд. лева. Също през миналата година страната ни бе посетена за първи път от над 9 млн. чуждестранни туристи, изтъкна Ангелкова и допълни, че за последните четири години ръстът на чуждите туристи в България се е увеличил с 31% , а на постъпленията от входящ туризъм с 34%.Тя изтъкна усилията на българската държава за въвеждане на редица облекчения във визовите процедури за руските туристи.Припомняме, от тази година заявления за получаване на визи за България Към посолството на България в Москва работи национално представителство по туризъм, което е член на Асоциацията на туроператорите в Русия, заяви още Ангелкова и уточни, партньорството между двете страни се развива не само с големите руски центрове, а и с регионите.По нейни думи през тази година се планира подписване на Меморандум за сътрудничество с Туристическата асоциация на регионите в Русия. Работим по много съвместни програми и инициативи, сред които обявяване на 2020 и 2021 за години на туризма на България в Русия и на Русия в България, каза Ангелкова. Тя съобщи, че през април ще се състои и българо-руски туристически форум с представители на руските региони във Велико Търново. Освен това се планират мерки за увеличаване на чартърните полети между България и Русия.На събитието Ангелкова представи потенциала на страната ни като дестинация за четири сезона с голямо разнообразие от културно-исторически забележителности, минерални извори, реномирани курорти за летен и зимен туризъм, организиран детски отдих и разнообразни видове специализирани услуги. Тя припомни, че за миналата година около 512 000 руски туристи са посетили страната ни, но възможностите са много по-големи.В разговор със зам.-ректора на МГИМО по общите въпроси Артьом Мальгин министър Ангелкова посочи възможността възпитаниците на института да провеждат стажове в България в сферата на туризма. Тя запозна зам.-ректора и с идеята да се проведе международен инвестиционен форум в туризма, който ще се състои в края на май в Слънчев бряг. Фокус в проявата ще са инвестициите в Черноморския регион.", "date": "2019.03.11", "title": "Ангелкова: Русия е сред водещите пазари за българския туризъм"}
{"url": "https://news.bg/world/mey-patuva-za-strasburg-za-postigane-na-probiv-za-brekzit-obyavi-dablin.html", "text": "Премиерът на Великобритания Тереза Мей по-късно днес заминава за Страсбург в опит да направи пробив в закъсалите преговори за Брекзит. Това съобщи ирландският външен министър Саймън Ковъни и добави, че препятствията на преговорите се запазват, информира \"Ройтерс\".ЕС и Великобритания се опитват да постигнат споразумение за предпазния механизъм за Ирландия.\"Преговорите продължават. Разбрах, че британският премиер ще пътува до Страсбург тази вечер в опит да се финализира споразумение, ако това е възможно\", каза Саймън Ковъни пред журналисти.\"Подходът ни остава същият, ние сме много ясни, че споразумението за напускане не може да бъде променено, но ние искаме да се опитаме да бъдем в помощ по отношение предоставянето на яснотата и гаранцията, желана в Уестминстър , че предпазният механизъм ще бъде временен. Никой не се опитва да заклещи някого някъде си\", обясни той.Междувременно медии съобщават, че Мей е заявила пред председателя на Европейската комисия Жан-Клод Юнкер в неделя вечерта, че британският кабинет е отхвърлил последното предложение на ЕС за предпазния механизъм. Лидерите на 27-те страни членки ще обсъдят Брекзит в Брюксел на 21 март, но вероятно няма да преговарят с Мей директно.", "date": "2019.03.11", "title": "Мей пътува за Страсбург за постигане на пробив за Брекзит, обяви Дъблин"}
{"url": "https://news.bg/politics/radev-sloveniya-depolitizira-istoriyata-si.html", "text": "Словения постига деполитизация на историята, която може да влияе негативно върху съвременните процеси. Осъзнавам колко сложен и продължителен може да е този процес и искам да поздравя президента Борут Пахор за този успех. Това заяви в Любляна българският президент Румен Радев, който заедно със съпругата си Десислава Радева са на официално държавно посещение в Словения.Радев изтъкна високата интензивност на сътрудничеството между България и Словения. Като пример за двустранното сътрудничество Радев посочи откриването на посолство в България, което работи от 2018 г. Една от инициативите е организирането на бизнесфорум.Желанието за участие бе много високо. Това показва нашето желание да работим. С президента Пахор очакваме да се задълбочават бизнесконтактите и да търсим нови, ефективни форми на бизнессътрудничество. Имаме пряка авиолиния между Любляна и София. Президентът Пахор пристигна с първия полет на Adria Airways, изтъкна Радев.Той отчете, че след откриването на пряката авиолиния има увеличение на броя на туристите, очакваме и по-високи резултати в областта на бизнеса. Разширяването на ЕС и НАТО със страните от Западните Балкани е ключов фактор за стабилност, сигурност и просперитет, категоричен е Радев.Обсъдихме и предизвикателствата пред бъдещето на Европа и нашата обща позиция и общи политики да работим заедно за сигурна, солидарна и силна Европа, уверена в утрешния ден, каза българският президент. По думите му образованието, науката и културата са били свързващ елемент между нашите два народа.Припомняме, президентът Румен Радев и неговата съпруга Десислава Радева бяха посрещнати с официална церемония от президента Борут Пахор и съпругата му Таня Печар.Планирани и срещи с министър-председателя Марян Шарец, с председателя на парламента Деян Жидан и с кмета на словенската столица Зоран Янкович.В Любляна държавният глава и съпругата му ще присъстват на прием по повод Националния празник на Република България - 3 март, даван от посолството на Република България в Словения за дипломати, изтъкнати представители на словенското общество и на българската общност.", "date": "2019.03.11", "title": "Радев: Словения деполитизира историята си"}
{"url": "https://news.bg/energy/zapochva-izborat-na-investitor-za-aets-belene.html", "text": "\"Национална електрическа компания\" ЕАД стартира процедурата за избор на стратегически инвеститор за изграждане на АЕЦ \"Белене\".С поканата се предоставя определена информация на страните, които желаят да заявят участие в процедурата. Тя дава и възможност да се заяви интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала.Заявление за участие в процедурата могат да подават български или чуждестранни юридически лица, както и обединения от такива. Срокът за получаване на заявления за участие е до 90-тия ден, считано от датата на публикуване на поканата в Официален вестник на Европейския съюз. Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК.Българската страна ще участва в проектната компания, екплоатираща АЕЦ \"Белене\" с апортна вноска на активите, в това число - лицензираната площадка, наличното оборудване, издадените решения, разрешение, лицензии и други документи, свързани с проекта.В процедурата са заложени редица условия с цел максимална защита на имуществения интерес на българската страна, уверяват от Министерство на енергетиката.Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции.Припомняме, на 7-ми юни 2018 г.  за строителство на втора ядрена централа в България - 30-годишният проект \"Белене\", след което такова решение гласува и Министерски съвет.Срещу строителството се обявяват категорично против всички десни формации, които в момента са извън парламента, но и критика изказват и , които не са доволни от изискванията на държавата към стротиелството на нова ядрена мощност.Мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ. Темата за проекта АЕЦ \"Белене\" обаче стана отново актуална, след като от  за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на 2018-та година, след изрично разрешение от БЕХ (като поръчител), но дори и това не намали на изграждането на нова ядрена централа. На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за , но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.БАН публикува доклада си в началото на годината, след изрично разрешение от БЕХ (като поръчител), но д на а.След това обаче премиерът Борисов излезе с още една , който да се осъществи с европейско финансиране.До този момент от Министерство ан енергетиката са съобщили за четири компании, които са проявили интерес към изграждането на проекта - китайската CNNC, Корейската хидроатомна корпорация, френската \"Фраматом\", както и американската \"Дженерал електрик\". Миналата седмица руският премиер Дмитрий Медведев бе на посещение в България, който също заяви, че .", "date": "2019.03.11", "title": "Започва изборът на инвеститор за АЕЦ \"Белене\""}
{"url": "https://news.bg/regions/panteonat-na-vazrozhdentsite-v-ruse-e-v-okayano-sastoyanie.html", "text": "Пантеонът на възрожденците в Русе тъне във влага и мухъл, предаде БНТ.Става въпрос за един от 100-те национални туристически обекта в България. Въпреки че в него са препогребани костите на знакови личности от борбата за национално освобождение, като Любен Каравелов, Захари Стоянов, Стефан Караджа, Панайот Хитов, Баба Тонка, Панайот Волов или Ангел Кънчев, към момента пантеонът се намира в окаяно състояние.По думи на директора на Историческия музей в Русе проф. д-р Николай Ненов за последно сградата е била ремонтирана през 2000 г., но проблеми с течове е имало от самото й построяване през 1987 г.Пантеонът често става мишена на набезите на хулигани, които оставят различни послания, на много места облицовката му е изкъртена, а при всеки дъжд се стича вода по стените на помещенията. Вентилационната и отоплителната инсталация също не работят.Въпреки всичко това е един от най-посещаваните обекти в региона, разказват от Регионалния исторически музей в Русе, посочвайки че годишно Пантеона посещават до 7 000 души.Близо 2 млн. лева вече са осигурени за наложителния ремонт на сградата по програмата за трансгранично сътрудничество между България и Румъния. Избрана е и фирмата, която ще извърши ремонтните дейности, които включват преработка на подпорните зидове на главния вход, отводняване, подмяна на съществуващата каменна облицовка, поставяне на външна топло- и хидроизолация, както и почистване и подмяна на позлатата на купола.Ремонтът трябва да приключи за десет месеца, като се предвижда той да започне до юли тази година. На метри от Пантеона пък ще бъде издигнат и паметника на Апостола на свободата Васил Левски.", "date": "2019.03.11", "title": "Пантеонът на възрожденците в Русе е в окаяно състояние"}
{"url": "https://news.bg/finance/nap-proveryavat-istinski-li-sa-kasovite-belezhki-s-mobilno-prilozhenie.html", "text": "Нова версия на мобилното приложение на НАП позволява проверка дали дадена касова бележка е истинска или фалшива, съобщиха от приходната агенция.Проверката става със сканиране на QR код, които поетапно до края на годината ще стане задължителен във всяка касова бележка, издавана от български търговец. Към момента около 50 000 касови апарати печатат такива кодове върху бележките, които издават.Мобилното приложение на НАП може да се изтегли през App Store за телефони с операционна система iOS или през Google Play - за Android устройства, уточниха от НАП.Проверката на касовата бележка става в две стъпки. Първо се сканира отпечатания на бележката QR код, като приложението показва кодираните в него стойност на покупката, дата, час и номерата на касовата бележка и фискалната памет на касовия апарат.Клиентът може да сравни дали данните в хартиената бележка и мобилното приложение съвпадат или се различават. Ако има разлика, мобилното приложение позволява директен контакт с НАП по телефона, за сигнализиране за фалшива касова бележка.При съвпадение на данните клиентът може да направи справка чрез приложението дали конкретната касова бележка е получена в сървърите на НАП. Ако всичко с бележката е наред, приложението показва в зелено, че документът е бил успешно получен в НАП.Ако има разлика в данните или бележката не е изпратена в приходната агенция, чрез приложението дава възможност за подаване на сигнал по телефона.До момента мобилното приложение на приходната агенция има над 50 000 инсталации от потребители, като броят им непрекъснато расте.Ако клиент изобщо не получи касова бележка, може да сигнализира в НАП на телефона на Информационния център 070018 700 в работно време или на имейл infocenter@nra.bg.", "date": "2019.03.11", "title": "НАП проверяват истински ли са касовите бележки с мобилно приложение"}
{"url": "https://news.bg/world/sasht-uvelichiha-dominatsiyata-si-na-svetovniya-orazheen-pazar.html", "text": "САЩ увеличиха доминацията на световния оръжеен пазар. Отчетен е ръст на доставките на оръжие за Близкия изток. Това показва нов доклад на Стокхолмския международен институт за изследвания на проблемите на мира (СИПРИ).Обемът на оръжейната търговия за периода 2014-2018 г. е нараснал със 7,8 на сто в сравнение с 2009-2013 г. и 23% спрямо 2004-2008 г.Най-големите износители в света през 2014-2018 г. са САЩ, Русия, Франция, Германия и Китай. Общо представляват 75% от общия износ на оръжие по света за периода. Потокът от оръжие към Близкия изток се е увеличил между 2009-2013 и 2014-2018, докато във всички други региони е отчетен спад.Износът на американски оръжия е нараснал с 29% между 2009-2013 и 2014-2018. Американският дял от глобалния износ се е увеличил от 30 на сто до 36%. Пропастта между двата най-големи износителя в света също се разширява: американският износ на големи оръжия е 75% по-голям от този на Русия през 2014-2018 г., докато през 2009-2013 г. е едва 12% по-голям. Повече от половината от американските оръжия (52%) са били доставени в Близкия изток през 2014-2018 г.От СИПРИ отбелязват, че САЩ още по-стабилно затвърждават позицията си на водещ световен оръжеен износител. САЩ са изнесли оръжия за най-малко 98 държави през последните пет години. Доставките включват бойни самолети, крилати ракети, балистични ракети и голям брой бомби.Износът на руско оръжие е спаднал със 17% между 2009-2013 и 2014-2018 г., което предимно се дължи на намаления внос на оръжия от Индия и Венецуела. За посочения период Франция е увеличила износа с 43%, а Германия с 13%. Общо двете държави държат 27% дял от световния износ на оръжия през 2014-2018 г.Малко държави извън Европа и Северна Америка са големи износители на оръжие. Китай е петият най-голям износител през 2014-2018 г. Докато износът на китайски оръжия е нараснал със 195% между 2009-2013 и 2014-2018 г., то увеличението в периода 2009-2013 и 2014-2018 е едва 2,7 на сто. Израел, Южна Корея и Турция значително увеличиха износа на оръжие - 60%, 94% и 170% респективно между 2009-2013 и 2014-2018 г.Увеличението в Близкия изток за периода 2009-2013 и 2014-2018 г. е 87%. Представлява 35% от световния оръжеен внос през 2014-2018 г. Саудитска Арабия е най-големият вносител на оръжия през 2014-2018 г., като увеличението е 192% спрямо 2009-2013 г. Вносът на оръжие от страна на Египет, третият най-голям вносител в света през 2014-2018 г., се е утроило (206%) между 2009-2013 и 2014-2018 г. Вносът на оръжие от Израел (354%), Катар (225%) и Ирак (139%) също е нараснал през 2009-2013 и 2014-2018 г. Но Сирия е намалила вноса на оръжие с 87%.Най-търсени са американски, британски и френски оръжия. Русия, Франция и Германия драстично увеличиха износа на оръжие за Египет през последните пет години.Азия и Океания остават регионът с най-голям вносДържавите в Азия и Океания са получили 40% от световния оръжеен внос през 2014-2018 г., но има спад от 6,7% спрямо 2009-2013 г. Основните пет вносители са Индия, Австралия, Китай, Южна Корея и Виетнам.Австралия е четвъртият най-голям оръжеен вносител за периода 2014-2018 г., след като вносът се увеличи с 37 на сто в сравнение с 2009-2013 г. Индия отчита спад на вноса на оръжие с 24 на сто 2009-2013 и 2014-2018 г. 58% от индийския внос на оръжие е от Русия за периода 2014-2018 г. Китай е регистрирал спад на вноса, но все още е шестият най-голям вносител на оръжие в света през 2014-2018 г.Между 2009-2013 и 2014-2018 г. е отчетен спад на вноса на оръжие в американските държави (-36%), в Европа (-13%) и Африка (-6,5%).56% от африканския внос на оръжие през периода 2014-2018 г. е в Алжир.Между 2009-2013 и 2014-2018 г. износът на британски оръжия се е увеличил с 5,9 на сто. През 2014-2018 г. 59% от британския износ е бил за Близкия изток. Предимно са доставени самолети на Саудитска Арабия и Оман.Венецуела е намалила вноса на оръжие с 83% между 2009-2013 и 2014-2018 г.Китай е доставил оръжия на 53 държави през 2014-2018 г. в сравнение с 41 страни през 2009-2013 г. и 32 през 2004-2008 г. Пакистан е основният купувач на китайски оръжия (37%) през 2014-2018 г.", "date": "2019.03.11", "title": "САЩ увеличиха доминацията си на световния оръжеен пазар"}
{"url": "https://news.bg/health/40-ot-zhenite-stradat-ot-mioma.html", "text": "На 5 февруари стартира периодичната инициатива, организирана от Столичната община и СБАЛАГ \"Майчин дом\" за скринингови изследвания на миомната болест.Общо 337 жени са прегледани в рамките на кампанията. Нужда от оперативно лечение имат 62 жени, а 84 - от медикаментозно лечение.В програмата се включиха държавна болница \"Майчин дом\", \"Света София\" и АГ болница \"Шейново\".Това е петата поред програма, която изпълнява вижданията на общината за превенция, намаляващи средствата за лечение на последващ етап. Това заяви кметът на София Йорданка Фандъкова на пресконференция в Столична община по повод резултатите от проведената кампания.Фандъкова е убедена, че жените заслужават да бъдат информирани и да получат помощ в лечението на едно от най-често срещаните гинекологични заболявания. Досега Столичната община инициира програма за изследване на рака на млечната жлеза, на щитовидната жлеза, на простатата, както и изследването на белия дроб.За месец в държавната болница \"Майчин дом\" са прегледани 125 жени. Това заяви нейният изпълнителен директор д-р Иван Костов.Освен това има и записани за преглед жени за няколко седмици напред. Пациентките са жени в репродуктивна възраст и в менопауза с миоми, които наблюдават от години, но все още не са се решили да предприемат действие в посока лечение.Миомата се влияе и нараства активно през фертилните години на жената, когато яйчниците работят, обясни д-р Костов. Миомата не е пределно състояние, увери той. Счита се че максималната големина на миомните възли, които могат да се оперират лапароскопски, е до 10 см. Крайното лечение е отстраняване на матката.Медикаментозното лечение е спонсорирано от НЗОК. На около 50 жени е препоръчано медикаментозно лечение, а това категорично показва, че не всяка миома е за операция или поне не е за операция веднага. Решението Касата да финансира лечението с медикаменти, които стопират нарастването на миомите, е правилна, изрази мнение д-р Костов. Според него проектът е успешен, тъй като миомата е една от най-честите причини за гинекологични операции.Директорът на ПСАГБАЛ \"Света София\" д-р Гергана Коларова представи резултатите от болницата.Прегледани са 97 жени, от които 16 са насочени за медикаментозно, а на 20 е препоръчано оперативно лечение. Процентите са сериозни, но не са тревожни, тъй като рядко една миома може да премине в злокачествено образувание, смята д-р Коларова. Лечението обаче е изключително скъпо. По думите ѝ очевидно широк спектър от жени са посетили трите болници.Тази кампания е част от националната здравна политика, заяви д-р Белишев от Министерство на здравеопазването. Резултатите според него показват, че хората се нуждаят от целенасочени кампании, провеждани от специалисти с високо ниво на компетентност. Програмата показва и как болниците и общините могат да си партнират за постигане на ефективни мерки в областта на здравеопазването.От 1 април се очаква да започнат прегледите от скрининговата програма за рак на млечната и щитовидната жлеза. От 2015 до 2018 година са направени над 17 000 прегледа чрез скрининговите програми.450 000 лева е бюджетът за реализиране на програмите, подчерта Фандъкова.Примерът на Столичната община би могъл да послужи като модел на национално ниво, коментира столичният кмет.Тя изтъкна, че има различни начини за лечение на миомната болест, като най-важни са превенцията и профилактиката.", "date": "2019.03.11", "title": "40% от жените страдат от миома"}
{"url": "https://news.bg/world/osvobodiha-ednata-ot-obvinenite-zheni-za-ubiystvoto-na-kim-chen-nam.html", "text": "Прокуратурата на Малайзия оттегли обвиненията срещу единия заподозрян за убийството на Ким Чен-нам, съобщава АП.25-годишната индонезийка Сити Айшах и 28-годишната виетнамка Доан Тхи Хуон са заподозрени заПредполага се, че са го убили за около 20 минути, допирайки до лицето му кърпа с химическо оръжие VX. Жените твърдят, че са вярвали, че участват в игра със скрита камера.Но днес малазийската прокуратура свали обвиненията срещу Сити Айшах. Властите позволиха на Айшах да се върне в Индонезия. Виетнамката Доан Тхи Хуон остава в ареста.Прокурор Искандар Ахмад не съобщи причината за решението на държавното обвинение.През август 2018 г. местен съд установи, че има достатъчно доказателства за процес срещу Сити Айшах и Доан Тхи Хуон.Айшах твърдеше пред съда, че е била част от телевизионно шоу и никога не е имала намерения да убива Ким Чен-нам.", "date": "2019.03.11", "title": "Освободиха едната от обвинените жени за убийството на Ким Чен-нам"}
{"url": "https://news.bg/politics/20-iyat-balgarski-kontingent-zamina-za-mali.html", "text": "Нов екип от четирима български военни медици замина за Мали. Това е 20-ият български контингент от 2013 г., който участва в Мисията на Европейския съюз за обучение на силите за сигурност на африканската държава.Поредният екип ще се грижи за здравето на личния състав на щаба на операцията, който е базиран в столицата Бамако. Продължителността на мисията е 4 месеца, а смяната на военните медици става на ротационен принцип.Началникът на Катедра \"Медицина на бедствените ситуации\" във ВМА полковник доц. д-р Димо Димов пожела на участниците в мисията да се завърнат живи и здрави. \"Пожелавам ви да затвърдите доброто представяне на екипа ни, който в момента е в Мали. Традиционно, българските медици защитават достойно името на родината при мисии зад граница\", каза полковник Димов.Българските военни медици участват в различни хуманитарни и мироопазващи мисии в чужбина повече от век, като винаги са получавали отлична оценка за представянето си. Освен в горещите точки на света, нашите военни лекари са в постоянна готовност да помагат на населението и в мирно време - при природни бедствия, производствени аварии, терористични актове, поясниха от ВМА.Припомняме, .На 14 април 2018 г. бе  от военни медици в Мали.Със своите 1 240 000 km² Мали е една от най-големите държави в Африка и е на 24-то място в света по площ. Страната няма излаз на море. Общата дължина на границите е 7 243 km. Столица на Мали е град Бамако.Мали се счита за наследница на Малийската империя, но до 1960 г. е била позната като Френски Судан. Според организацията Freedom House страната е сред най-демократичните в Африка и се предоставя голяма свобода на медиите.", "date": "2019.03.11", "title": "20-ият български контингент замина за Мали"}
{"url": "https://news.bg/int-politics/nay-golyamata-kompaniya-za-mlechni-produkti-v-evropa-spira-parnikovite-gazove-do-2050-a.html", "text": "Голяма компания за производство на млечни продукти обещава да направи операциите си въглеродно неутрални (нулеви емисии на CO2) от кравата до крайния продукт в супермаркета до 2050 г., включително повече от 2000 ферми във Великобритания, съобщава Би Би Си.Това ще изисква \"радикални промени\" през следващите десетилетия, включително разработване на нови технологии, уточниха от млечния гигант Arla Foods и признаха, че целта е \"амбициозна\", но увериха, че е постижима.Въпреки това от британската неправителствена организация \"Веган общество\" настояха, че няма начин млечните продукти да се направят благоприятен за климата продукт.Газовете, които спомагат за затоплянето на атмосферата и допринасят за климатичните промени, са страничен продукт на млечната промишленост.Те включват директни емисии на метан, силен парников газ, от крави, и въглероден диоксид и азотен оксид от такива неща като опаковки, транспорт и торове.Компанията Arla Foods, най-голямата земеделска кооперация в Европа, увери, че има за цел да неутрализира целия CO2, генериран от млечните ферми на своите 10 300 членове.Това ще включва подобрения във веригата на доставки, за да се компенсират неизбежните емисии.\"Това е амбициозна цел, но ако всички работят заедно, тогава това е възможно\", изтъква Кари Дънфорд, член на Arla, която отглежда 250 крави в Съмърсет.\"Във Великобритания има 2000 фермери, членуващи в Arla, и ако всички ние принесем нашия дан, тогава ще се променят нещата\", допълва Дънфорд.От компанията обявиха, че са намалили емисиите на CO2 от производството и опаковките с повече от 20 процента.Уточнява се още, че във фермите емисиите на CO2 на килограм мляко са намалели с почти една четвърт през последните 20 години и са изпробвали нови технологии за ферми, като например производството на чиста енергия от оборски тор.Коментирайки обещанието, Джоузеф Пуър от Оксфордския университет заяви, че не е ясно какви емисии ще бъдат включени в целта.\"Ако това е просто въглероден диоксид, това е много минималистична цел\", подчертава той, добавяйки: \"Ако включват метан, азотен оксид и производство на фуражи, които са основните емисии на млечните продукти, както и справянето с другите екологични проблеми, създавани от млечните продукти, тогава това е амбициозно. Изпълнението на тази цел ще постави нов стандарт.\"Уил Гилдеа от \"Веган общество\" заяви, че \"няма начин млечните продукти да се направят благоприятен за климата продукт\".\"Кравите произвеждат големи количества метан, много вреден газ за нашата планета\", настоя той и допълни: \"Емисиите на метан затоплят планетата краткосрочно, което означава, че те могат да предизвикат неконтролируеми климатични промени.\"", "date": "2019.03.11", "title": "Най-голямата компания за млечни продукти в Европа спира парниковите газове до 2050-а"}
{"url": "https://news.bg/society/mrrb-ochakva-predlozheniya-za-upravlenieto-na-etazhnata-sobstvenost.html", "text": "Нови правила за управление на етажната собственост целят да се гарантира по-качествената поддръжка на сградния фонд и да се въведат механизми на контрол за професионалните домоуправители.Предложенията ще са част от измененията и допълненията в Закона за управление на етажната собственост, по които Министерството на регионалното развитие и благоустройството стартира обществен дебат. Те могат да се подават до 15 април на електронна поща zues2019@mrrb.government.bg и ще бъдат обсъдени при подготовката на изменения в закона.Целта е да се постигне по-голяма прецизност, както по отношение на правомощията и задълженията на етажната собственост, така и относно осъществяването на контрол при изпълнението на тези задължения. Ще се прецизират правата на общото събрание на етажната собственост и задълженията на собствениците на самостоятелни обекти и ползвателите в сградите в режим на етажна собственост.Предвижда се да се засили ролята на публичните власти чрез увеличаване на правата и задълженията на местните власти в контрола по прилагането на закона, което ще помогне за по-доброто управление на сградите в режим на етажна собственост.Ще бъдат преразгледани правилата за формиране на дължимите суми за поддържане и управление на общите части в етажната собственост за справедливото им разпределение.Една от идеите е да се въведе регулиране на отношенията при управлението на етажната собственост от различен характер - сгради със смесено предназначение (жилища, офиси, търговски площи), комплекси от затворен тип и ваканционни комплекси.", "date": "2019.03.11", "title": "МРРБ очаква предложения за управлението на етажната собственост"}
{"url": "https://news.bg/comments/zapazvaneto-na-sotsialna-evropa-minava-prez-reshitelen-skok-na-evropeyskata-ikonomika.html", "text": "В навечерието на поредните избори за Европейски парламент, европейската секторна работодателска организация CEEMET представи пред широката публика своя План от 10 точки за конкурентоспособна индустрия, която да направи Социална Европа устойчива.Зад нея РЕАЛНО стоят 200 000 компании в областта на металообработването, машиностроенето и свързаните с тях технологии. Това са група икономически дейности, в които работят 17 000 000 души, което отговаря на 49 процента от всички служители в производствения сектор в рамките на ЕС.В тези 200 000 компании в периода 2013 - 2017 година са създадени 1 250 000 нови, качествени работни места. Там са инвестирани 119 милиарда евро само в материални стоки като \"първа стъпка\" в процеса на дигитализация. Отделно 90 милиарда евро са инвестирани в иновации за намиране на устойчиви решения на проблеми, най-вече свързани с дигитализацията и със света на труда.Заплатите в металообработването, машиностроенето и свързаните с тях технологии са средно с десет процента по-високи в сравнение с останалите производствени отрасли. Социална Европа е построена върху конкурентоспособни заплати.Вижда се, че става дума за документ, зад който стои работодателска организация с огромна представителност, която е признат социален партньор на ниво ЕС. Организацията CEEMET представлява металообработващите, инженерните и технологично базираните индустрии (MET). Тя покрива отрасли като производството на метални изделия, машинно инженерство, електроника, информационни и комуникационни технологии, производство на автомобили и други транспортни средства - цялата мехатроника в широкия смисъл на понятието.Българският представител в CEEMET е Българска браншова камара Машиностроене, която е член на Асоциацията на индустриалния капитал в България. АИКБ запозна всички свои членове с \"Плана от 10 точки\" и организира обсъждането му по време на общото събрание на АИКБ, състояло се 01 март 2019 година.Асоциацията на индустриалния капитал в България (АИКБ) изцяло подкрепи констативната част на \"Плана от 10 точки\" и неговата философия. Членовете на АИКБ имат бележки най-вече по формулировките на някои от така наречените ключови послания в Плана.Мозъчните тръстове на политическите сили, които са готови да премерят сили на изборите за депутати в Европейския парламент и самите кандидати за депутати, би трябвало да се отнесат с подобаващо внимание към този документ. Те би трябвало да отговорят на себе си, на представителите на европейската индустрия и на обществото като цяло, как гледат на написаното в документа.Всички имат право да знаят какво мислят кандидатите за място в Европейския парламент за предложенията на работодателите от възможно най-стратегическия сектор в европейската икономика. За избирателите, позицията на кандидатите за депутати по \"Плана от десет точки\" със сигурност ще бъде много важен ориентир при взимането на окончателно решение за кого да гласуват.Никога не трябва да забравяме, че в ЕС живее едва 7 на сто от населението в света, икономиката на ЕС28 произвежда около 22% от БВП в света, а едновременно с това 40 процента от всички социални разходи в света се правят в 28-те страни на ЕС.\"Планът от 10 точки\" ясно заявява, че \"постигането на контрол върху тези безпрецедентни разходи и правенето им устойчиви, може да се постигне само чрез изграждането на иновативна и конкурентоспособна на глобалния пазар икономика и индустрия в Европа. Това трябва да бъде свръх приоритетът на Европейския съюз\".\"Планът от 10 точки\" претендира, че може да ни каже как би могло да стане това. По-долу е представено сбито изложение на идеите, заложени в плана. Така да се каже \"дестилат\" от \"Плана от 10 точки\".Работодателите от металообработващите, инженерните и технологично базираните индустрии (MET) смятат, че със смяната на поколенията вече е необходима промяна на основанието за съществуване на Европейския съюз. Досегашната спойка на ЕС - \"мир и единство\" вече нямат необходимата тежест в очите на новото поколение в ЕС, те не са достатъчно \"основание за съществуване\" (raison d\"être) на ЕС.Много неприятен е и фактът, че приносът на ЕС към благосъстоянието на европейците все повече се пренебрегва. За това свидетелстват на първо място видимите тенденции към национализъм и протекционизъм.Според европейските работодатели от металообработващите, инженерните и технологично базираните индустрии (MET) европейските граждани трябва да бъдат уверени, че в хода на глобализацията и при сегашните шеметни технологични промени, в условията на поява на нови световни икономически суперсили, всички ние ще се справим по-добре в съюз заедно, отколкото като отделни и естествено по-слаби национални държави.Европа се нуждае, повече от когато и да било, от обща политика в областта на търговията и икономиката, която да засилва конкурентоспособността на компаниите и предприятията в глобален мащаб.Европейските работодатели от металообработващите, инженерните и технологично базираните индустрии (MET) са категорични, че поддържането на сегашните несравними социални разходи в Европа е възможно само чрез рязко повишаване на конкурентоспособността. В \"Плана от 10 точки\" на CEEMET се критикува принципно и открито досегашната политика относно бъдещето на Социална Европа и задълбочаването на Икономическия и паричен съюз и нейната основна цел - въвеждане на нови и нови компетенции и регулации на ЕС в социалната политика и в политиката по заетостта, за да се постигне \"възходяща социална конвергенция, която се очаква да бъде осъществена чрез Европейския стълб на социалните права или чрез създаване на Европейска схема за презастраховане при безработица\".Това разбиране е окачествено като: \"несигурно, ненадеждно и погрешно схващане, което напълно пренебрегва начина на финансиране на социалната политика\". Европейските граждани и европейските политически лидери са призовани да осъзнаят и да признаят, че \"докато ЕС включва едва 7% от световното население и около 22% от световния БВП, страните от ЕС-28 правят на 40% от световните социални разходи.Постигането на управляемост на тези безпрецедентни разходи и превръщането им в устойчиви, може да стане само за сметка на \"отглеждането\" на иновативна и силно конкурентна в международен план икономика и индустрия в Европа. Това трябва да стане основен приоритет на Европейския съюз\".С други думи - мисията на Европейския съюз като пазител на мира на континента, без да бъде пренебрегвана, вече трябва да бъде решително допълнена с превръщането на Европа в глобална икономическа супер сила. Това може да стане само чрез реиндустриализация, като се развиват иновационни и конкурентоспособни в глобален план промишлености. И тук вече ясно се казва, че \"по-нататъшното законодателстване на европейско равнище, отразяващо опасенията на \"вчерашните икономики\" и пазари на труда, няма да е от полза за конкурентоспособността на \"утрешната\" индустрия\".Според европейските работодатели от металообработващите, инженерните и технологично базираните индустрии (MET) \"бъдещето на европейския просперитет зависи до голяма степен от успешния преход към дигитализирана промишленост и общество. Ако Европа иска да постигне успех, голяма част от дебатите и действията, включително масовите инвестиции, като преход към дигитализирана промишленост и общество, трябва да се съсредоточат върху един прозрачен европейски (дигитален) единен пазар\".Според европейските работодатели от металообработващите, инженерните и технологично базираните индустрии (MET) \"дигитална Европа е равна на социална Европа\", а \"една европейска стратегия за дигитализация, насочена към хората, подкрепяща човешките права, има потенциала да отвори нова глава в историята на успеха на Европа, при условие, че има реално открити дебати относно бъдещето на европейския проект\". Изрично се подчертава, че разнообразието е в основата на Европейския съюз, но всички се нуждаем от обща и споделяна от всички визия, която да се следва от всички държави членки, от компаниите и предприятията, от работниците и от общностите.Много важно обстоятелство е, че държавите членки сами и по отделно не могат да направят големи инвестиции, необходими за осигуряване на кохерентна цифрова инфраструктура, киберсигурност и за защита на данните.Също така, трябва да има общо осъзнато разбиране за защита на европейските интереси в рамките на свободната и честна световна търговия, с оглед на силовата политика, водена от Китай и на настъпилата промяна в транс-атлантическото партньорство. Търси се силна Европа, която може да предлага визии и решения, които да \"дават увереност на гражданите, работниците и индустрията\".Опростяване на регулирането и връщане на доверието на гражданите. Регулирането трябва да бъде основано на реалните необходимости, да е последователно, икономически ефективно и стабилно, за да може успешно да премине през \"проверката на конкурентоспособността\".Приложимостта, ефективността и спазването на принципите на субсидиарност и пропорционалност трябва да бъдат водещите принципи на всеки нов регламент на ЕС.Следователно свободата на договаряне, както и мерките с незадължителна юридическа сила, като например най-добрите практики и насоки за малките и средни предприятия (МСП), трябва винаги да се разглеждат сериозно.CEEMET напълно подкрепя принципите, залегнали в \"Програмата за по-добро регулиране\" и свързаните с нея дейности по REFIT, за опростяване и подобряване на регулаторната среда. Европейските работодатели от металообработващите, инженерните и технологично базираните индустрии (MET) насърчават новия Европейски парламент и Комисията да постигнат осезаеми резултати относно \"по-доброто регулиране\", тъй като това ще засили конкурентоспособността в международен план, бизнес инвестициите и създаването на работни места.Според CEEMET Европейската комисия трябва да разгледа кумулативния ефект на законодателството и да се съсредоточи върху наистина независими и обективни оценки на въздействието (ОВ), които да отчитат всички допълнителни разходи - публични и частни. Всяко действие, предприето в резултат на проучване на ОВ, следва също да отразява резултата от такова проучване. Според CEEMET в момента законодателството на ЕС в областта на заетостта твърде често се ръководи от политически мотиви.Европейските работодатели от металообработващите, инженерните и технологично базираните индустрии (MET) смятат, че законодателството на ЕС трябва да се привежда в действие и да се укрепва, да се прилага правилно, преди да се създава ново. Формулата на CEEMET е: \"По-добро регулиране. Нека е просто, но стриктно\".Според CEEMET институциите на ЕС трябва да бъдат неумолими в премахването на бюрокрацията, която твърде често потъпква бизнес инвестициите и задушава конкурентоспособността и създаването на работни места. Тъй като МСП са особено уязвими към неподходящи и прекалено обременителни законодателства, това също възпрепятства създаването на нови предприятия в Европа.Категоричното гледище на европейските работодатели от металообработващите, инженерните и технологично базираните индустрии (MET) е: \"Ако Европа иска да види растеж, инвестиции и създаване на работни места, всички заинтересовани страни трябва да спазват принципите на \"по-добро регулиране\" и подходящи рамкови условия\".Тук европейските работодатели имат две особено важни послания, които заслужават да бъдат откроени, а след това осмислени и осъзнати от всички социални партньори: \"Законодателите трябва да помнят, че субсидиарността също има за цел да сближи гражданите с Европа.\"Европейският стълб на социалните права (ЕССП) трябва да бъде поставен в перспектива: това е прокламация, а не нова европейска конституция\".Обръща се внимание, че ЕССП не е за създаване на нови социални права. При определени обстоятелства, има потенциална възможност, да се получи негативно отражение върху заетостта, тъй като прекалено строгото регулиране на пазара на труда може да накара фирмите да увеличат капиталовата си интензивност, като технологиите могат да се използват за замяна на работниците, когато предприятията се изправят пред \"ригидността\" (твърдостта, неповратливостта), наложена от строгите правила.Европа е люлката на индустрията и има несравнима индустриална база. Конкурентоспособната в международен план европейска индустрия е основата за генериране на растеж и за създаване на качествени работни места. Тук европейските работодатели имат три ключови послания:Европейските политици трябва да направят ясно изявление относно важността на конкурентоспособността на индустрията в международен и глобален план и да действат в съответствие с него. Визията за още по-социален Европейски съюз може да се постигне само през доброто състояние на индустрията.Европейските политици трябва да обърнат повече внимание на международната конкурентоспособност на Европа като място за правене на бизнес, преди да създадат допълнителни регламенти. Този международен бенчмаркинг може да се основава на доклада на Световната банка Doing Business.Европейските политици и социалните партньори трябва да работят за постигане на конкурентоспособна европейска индустрия в международен план като основна цел.По принцип едва ли някой може да оспори факта, че досега историята на ЕС е повече от успешна. Тя е и успешна и сама по себе си, наистина уникална. Въпросът е дали ще успее да продължи да бъде такава. Според европейските работодатели от металообработващите, инженерните и технологично базираните индустрии (MET) от съдбоносно значение е подготовка на ЕС за дигиталното бъдеще.\"Гладко функциониращият Единен дигитален пазар (ЕДП) е предпоставка Европа да успее в глобалното търсене на лидерство в областта на цифровите технологии; стимулиране на икономическия растеж, конкурентоспособността и заетостта.За да запази водещата си позиция в социалните разходи в световен мащаб, Европа трябва да се превърне в световен лидер в разработването на нови технологии и тяхното предлагане на пазара. Роботизацията и изкуственият интелект ще стимулират иновациите на процесите и ресурсната ефективност на продуктите и услугите.Това може да даде възможност на европейската промишленост да остане или да стане световен лидер в множество сектори\".Според CEEMET завършването на стратегията на ЕС за Единен дигитален пазар (ЕДП) изисква огромни публични инвестиции в инфраструктури, включително чрез публично-частни партньорства, напр. за универсално достъпна широколентова връзка, високоскоростно изчисляване, киберсигурност или \"big data\".В случая най-важното е, че самите държави членки няма да могат да управляват този процес самостоятелно.Според CEEMET предложените регламенти и съществуващите регламенти трябва да преминат през проверка за дигитална конкурентоспособност, за да се отключи потенциалът за технологичен прогрес. Европейските или дори международните стандарти в техническата област могат да улеснят дигитализацията на индустрията.Това обаче не важи за хармонизацията на равнище ЕС (възходяща конвергенция) на националните трудови закони. Това ще осуети приемането на дигитализацията и ще ограничи създаването на стартиращи предприятия в ЕС.Европейските работодатели от металообработващите, инженерните и технологично базираните индустрии (MET) са оптимисти по отношение на отражението на дигитализацията върху пазарите на труда. (Може би дори прекалени оптимисти, но те имат своите аргументи за оптимистичния си поглед върху нещата).От CEEMET не отричат, че дигитализацията ще доведе до изчезването на работни места и до създаването на нови такива. Според CEEMET трябва да се подкрепи мнението на Комисията, че новите технологии като цяло биха могли да имат положителен ефект върху работните места на равнище ЕС.Оптимизмът на европейските работодатели се базира на факта, че 200 000 компании, представлявани от CEEMET, са създали 1 250 000 качествени работни места в периода 2013-2017 г. Това дава основание за позитивни очаквания и в бъдеще. Добре е да не забравяме подсещането от страна на CEEMET, че \"въпреки че дигитализацията се ръководи от технологичния прогрес, човешкият фактор е в основата на това развитие\".Тук основните послания на CEEMET са:Дигиталната трансформация може да се управлява успешно и да доведе до създаването на възможности само при истинско усилие от страна на Европа. Дигитализацията ще стимулира икономическия растеж, конкурентоспособността и заетостта. Следователно европейската стратегия за Единен дигитален пазар (ЕДП) трябва да бъде своевременно завършена и изпълнена с пълния ангажимент на всички държави членки.Ефективността на различните европейски и национални инициативи трябва да се подобри. Политиките и дейностите, като например центровете за дигитални иновации, трябва да бъдат по-добре рационализирани. Констатациите от множеството инициативи трябва да бъдат по-добре анализирани и резултатите да бъдат споделени. Това ще ускори навлизането на дигитализацията в Европа и сред всички компании.Новата \"нормалност\" на дигитализацията изисква цялостен преглед на бизнес и инвестиционната среда на европейско и национално равнище.Преговорите относно предложената от Комисията многогодишна финансова рамка за 2021-2027 г. следва да бъдат приключени преди изборите за Европейски парламент през май 2019 г. Европа следва да съсредоточи усилията си върху предоставянето на възможност на технологичните и промишлените предприятия, особено на МСП и на новосъздадените предприятия, да се справят своевременно с дигиталната си трансформация.Според европейските работодатели от металообработващите, инженерните и технологично базираните индустрии (MET) дигитализацията значително е променила потребностите от умения и ще продължи да съкращава \"периода на полуразпадане\" на знанията. В CEEMET смятат, че е необходимо да се обърне внимание на недостига на умения както на национално равнище, така и на равнище ЕС, като трябва да бъдат заделени средства, за да се помогне на системите за образование и обучение да се адаптират към технологичните промени. Това ще помогне на компаниите да се справят с основните технологични промени, за да останат конкурентоспособни и да продължат да предоставят качествени работни места.Тук трябва да обърнем внимание на следните ключови послания към европейските политици:Националните политици трябва да инвестират в увеличаването на привлекателността на професионалното образование и обучение (ПОО), така че те да се превърнат в първи избор за учащите, което съответно да води до качествена заетост. Качествените системи за професионално образование и обучение са от решаващо значение, за да се реагира на текущия недостиг на умения, който възниква в производствените и технологичните индустрии.Европейските работодатели в областта на технологиите и промишлеността са идентифицирали 7 основни умения, от които служителите ще се нуждаят в дигиталната трансформация. Развитието на нови професии, свързани с появата на цифровите технологии, ще изисква мащабни инвестиции в придобиването на нови умения за управление на индустрията на бъдещето.Подобряване на образованието в областта на STEM (Science, Technology, Engineering and Mathematics) от ранна възраст за справяне с дигитализацията на индустрията. Също така инвестиране в предприемачески (дигитални) умения, заедно с \"меки\" и управленски компетенции, тъй като те също са ключови за успеха на технологичните компании, когато се справят с големите технологични промени. Работниците носят отговорността да преминат подходящо и непрекъснато обучение, за да се справят с предизвикателствата на дигитализираната индустрия и да гарантират своята пригодност за работа.Разпределяне, особено в следващата Многогодишна финансова рамка (МФР), на повече и по-добре насочени европейски фондове за инициативи за придобиване на подходящи умения. Подпомагане на малките и средните предприятия (МСП) при определяне на техните нужди от умения и разработване на схеми за обучение, за да се отговори на тези нужди от умения. Опростяване на правилата за достъп и администриране на фондовете на ЕС, особено за МСП.Укрепване на сътрудничеството между индустрията и доставчиците на образование и гарантиране, че те споделят най-добрите практики.Според европейските работодатели от металообработващите, инженерните и технологично базираните индустрии (MET) с напредването на дигитализацията работата става все по-несвързана с определено място и определено време. Това води до нови форми на организация на труда и промени в моделите на работа. Ето защо регулирането на работното време трябва да бъде адаптирано към променящия се свят на работа, за да се даде възможност за гъвкавост както за компаниите, така и за работниците.По мнение на CEEMET координирането на икономическите политики чрез Европейския семестър следва да подкрепи националните реформи на пазара на труда. По-специално чрез създаването на гъвкави пазари на труда, които отговарят на нуждите на все по-дигиталната икономика с променящите се модели на работа. Строгата регулаторна рамка само ще попречи на внедряването на дигитализацията на индустрията и ще увеличи допълнително вече високите разходи за труд.Законодателите на ЕС трябва да бъдат отворени към гъвкави пазари на труда, които позволяват на работодателите и служителите да оформят работата си в духа на Индустрия 4.0.Не трябва да се забравя, че изследванията на ОИСР (OECD) в действителност доказват, че въвеждането на нови технологии на работното място в страните с прекалено строго трудово законодателство води до отрицателно въздействие върху заетостта.Ключовите послания на европейските работодатели от металообработващите, инженерните и технологично базираните индустрии (MET) по отношение на гъвкавите пазари на труда са следните:Не всеки е осъзнал, че дигитализацията надхвърля широколентовия достъп и взаимната свързаност. Пазарите на труда са неразделна част от регулаторната рамка за дигитализацията. Подходящата рамка е предпоставка за международните конкурентоспособни индустрии с потенциал да продължат да осигуряват качествени работни места в Европа. Запознатите с дигитализацията законодатели са ключът към успешното възприемане на Индустрия 4.0 във всички видове компании.Подготвяне на почвата за оформянето на дигитализацията чрез насърчаване на реформата на националните пазари на труда в гъвкави пазари на труда, с нови видове работа и нови концепции за организация на труда.Да се осъзнае, че гъвкавите пазари на труда са по-устойчиви и ще спомогнат за създаването на нови работни места при дигитализацията на европейската индустрия. Строгата защита на заетостта има отрицателно въздействие върху създаването на работни места и възприемането на дигитализацията в индустрията.ЕС и неговите държави членки следва да зачитат принципа на субсидиарност, да дадат възможност на бъдещото и съществуващото регулиране на пазара на труда да проверят реалността и да се съсредоточат върху насърчаването на националните реформи на пазара на труда в рамките на Европейския семестър. Съществуващото регулиране на пазара на труда на европейско и национално равнище следва да подлежи на регулаторни проверки за пригодност (REFIT).За всеки е ясно, че социалните партньори са ключови играчи. Индустриалните отношения не са статични и са еволюирали по различен начин в различните национални икономически, политически, социални и културни среди. Не може да има единен модел на ЕС.Сегашната тенденция около системите за колективно договаряне в Европа е насочена към това да се остави повече място за фирменото ниво, например чрез предоставяне на отворени клаузи и на клаузи, допускащи отклонения в Колективните трудови договори. Социалните партньори са по-близки до индустрията и по този начин са в състояние автономно и основавайки се на солиден мандат, да договарят \"решения по собствена мярка\" (tailor made solutions) за различните нива - от фирменото до секторното ниво в държавата.Новите условия изправят социалните партньори пред сериозни предизвикателства. Появата на платформената икономика повдига въпроса за значението на традиционните индустриални отношения и системите за колективно договаряне. Исканията към законодателите да разпростират колективните трудови договори върху всички компании и работници, включително и за предприемачите работници за така наречените \"crowd workers\" и за платформените предприятия, няма да доведат до устойчиви решения. Напротив - това ще бъде възприето като неспособност на социалните партньори да намерят собствени решения и по този начин ще отслаби тяхната позиция.Оценката на европейските работодатели от металообработващите, инженерните и технологично базираните индустрии (MET) по отношение на Инициативата на Европейската комисията от 2015 г. за възобновяване на социалния диалог на равнище ЕС и на национално равнище не спомогна фундаментално за добавяне на стойност към социалния диалог, тъй като пренебрегва автономността на социалните партньори, мандатите и отговорностите.Вместо това социалният диалог на равнище ЕС стана още по-неясен. Комисията замени консултациите със социалните партньори с открити обществени консултации или т. нар. \"Целеви изслушвания\" с определен брой социални партньори или дори с търговски асоциации или НПО-та, които нямат необходимия опит, нито пък имат някакъв мандат, за които съществуват други форуми.Европейският семестър, създаден с цел да се координират икономическите политики, премина отвъд своите правомощия в сферата на социалните политики.Много тревожна е заплахата от намеса от страна на \"Брюксел\" в определянето на заплатите. Това създава риск от политическа намеса в определянето на заплатите, основна отговорност на националните социални партньори. Това е опасна намеса в конкурентоспособността на индустрията, тъй като социалните партньори и компаниите са в най-добра позиция да фиксират заплатите в съответствие с производителността, необходимостта от инвестиции или други специфични параметри.ЕС трябва да се въздържа от нарушаване на основните компетенции на социалните партньори, включително чрез Европейския стълб на социалните права и съответно преразгледаните насоки за националните политики по заетостта.Основните послания на европейските работодатели в областта на социалния диалог са:Зачитането на автономността на социалните партньори е задължително за създателите на политики.Политиците трябва да отхвърлят плановете си, да се намесват пряко или косвено в основните проблеми на социалните партньори. Намесата от страна на \"Брюксел\" в основни въпроси като заплатите и определянето на заплатите, открито противоречи на автономността на социалните партньори и рискува да подкопае международната конкурентоспособност на компаниите.Секторният социален диалог на равнище ЕС има за цел да допринесе за подобряване на бизнес и социалната среда. Целта е да се насърчи конкурентоспособността, устойчивите и висококачествени работни места в европейската промишленост.Представителните и мандатни социални партньори трябва да бъдат консултирани своевременно по всяко предложение на Комисията в областта на социалната политика. Методът за консултиране на заинтересованите страни на равнище ЕС трябва да стане неизбирателен и по-добре координиран.Израз на автономията на социалните партньори е, че доброволният европейски (секторен) социален диалог се фокусира върху теми, договорени от (секторните) социални партньори след консултации с техните членове. Автономията е еднакво приложима към резултатите, които социалните партньори са избрали да достигнат. Обменът на добри практики и съвместният анализ, например по отношение на дигитализацията и необходимите подходящи умения, са важен и ценен резултат сами по себе си.Тъй като държавите членки, подкрепяни от ЕС, трябва да направят огромни инвестиции в инфраструктура, 5G и киберсигурност, компаниите от металообработващите, инженерните и технологично базираните индустрии (MET) също са готови да направят огромни инвестиции в близко бъдеще.Тези инвестиции ще бъдат направени с дълги времеви хоризонти, предполагащи стабилни рамкови условия и пълно прилагане на принципите за по-добро регулиране, наред с проверките на конкурентоспособността.Компаниите от технологичния и индустриалния сектор са инвестирали недостатъчно между 2007 и 2016 г. Оттогава те отново са на път да продължат да инвестират в нов хардуер и софтуер, което трябва да бъде подкрепено от финансиране от ЕС.Според CEEMET \"иновацията, \"произведена в Европа\", следва да се произвежда в Европа\". Това изисква по-иновативен и опростен бюджет, осигуряващ финансиране за по-рискови стартиращи предприятия, които напр. традиционните банки не финансират. Освен това е необходимо възможно най-скоро да се постигне споразумение относно Многогодишната финансова рамка (МФР), така че ЕС да може незабавно да продължи да инвестира в конкурентни региони.Основните послания на европейските работодатели от металообработващите, инженерните и технологично базираните индустрии (MET) тук са следните:Необходимо е поддържане на стабилни и надеждни рамкови условия за частни инвестиции, които са необходими за правене на бизнес.Преодоляване на съществуващата бюрокрация, създаване на напълно функционираща система \"на едно гише\" за европейско финансиране - една единствена точка, в която фирмите могат да получат цялата информация, свързана с финансирането от ЕС. По-конкретно относно дигитализацията Европейската комисия трябва незабавно да създаде единна координирана инвестиционна програма за дигитализация, тъй като необходимите нива на финансиране за дигитализацията не се спазват в много държави членки.Преразглеждане на непрозрачните структури за финансиране и съфинансиране на европейско или национално равнище. Трябва бързо да стигнем до ефикасна и ефективна среда за финансиране в Европа.Увеличаване на инвестициите в научноизследователска и развойна дейност (НИРД). Според данните на Евростат, сравнявайки разходите за НИРД в сектора на бизнес предприятията спрямо БВП за 2015 и 2016 г., ЕС изостава от останалите развити икономики по света. Трябва да се направят допълнителни инвестиции в тази област, така че ЕС да може да настигне конкурентите си.В една предизвикателна глобална среда на засилен национализъм и протекционизъм ЕС трябва да продължи да се стреми към нови видове споразумения за международна търговия, като същевременно защитава съществуващите търговски отношения. Тези търговски споразумения трябва да разглеждат глобалните проблеми - от свръхпроизводството до правата на интелектуална собственост, и да гарантират двустранни инвестиции, без да намаляват социалните стандарти на ЕС.Международните глобални вериги за доставка са от съществено значение за нашите индустрии. Те стимулират иновациите, производителността и качеството. В този контекст трябва да поддържаме свободна и безпроблемна търговия с един от нашите ключови търговски партньори - Великобритания, както по време на преговорите, така и след приключването на процеса Брекзит. Разграничаването на тези търговски отношения ще бъде практически невъзможно и икономически пагубно.Според европейските работодатели от металообработващите, инженерните и технологично базираните индустрии (MET):За да може да оформи предстоящите нови търговски споразумения, по-специално с мощни партньори като Китай или САЩ, Европейският съюз като най-големия търговски блок в света трябва да преодолее националните, а понякога и регионалните специфични интереси и да говори единогласно. Това от своя страна ще доведе до по-балансирани търговски споразумения с ЕС, което ще успокои гражданите.Свободната и справедлива търговия е източник на богатство в ЕС. Европейските политици и търговските преговарящи трябва заедно да защитават европейските интереси в световната търговия. Европа трябва да бъде равноправна страна по преговорите, особено с оглед на настоящата силова политика, следвана от Китай, и промяната в трансатлантическото партньорство.Доколкото е възможно, преговарящите по Брекзит трябва да постигнат търговски споразумения между ЕС-27 и Обединеното кралство за технологичните и индустриалните компании, запазващи \"status quo\"-то. Нуждаем се от движението на служители с всички нива на квалификация, за да преодолеем недостига на умения, който съществува в металообработващите, инженерните и технологично базираните индустрии. Това може да изисква по-дълъг преходен период.Брекзит без сделка не е опция. Преговарящите от ЕС и Обединеното кралство трябва да постигнат съгласие за механизъм, с който Обединеното кралство ще остане най-малкото присъединено към митническия съюз на ЕС и под разпоредбите на Единния пазар.Консултирането на индустрията е част от вземането на информирано решение. Конкурентоспособната в международен план индустрия е в центъра на европейския прогрес и създаването на богатство. Следователно тя помага и за поддържането на най-високите нива на социални разходи в ЕС.Конкурентоспособната в международен план индустрия е в интерес на политиците и законодателите. Тя ще допринесе значително за поставянето (връщането) на Европа по правилния път и ще предложи решения на икономическите, обществените и екологичните предизвикателства, като например ефективното използване на ресурсите и изменението на климата.Следователно има очевиден интерес от установяването на процес на редовни и съдържателни консултации с промишлеността. Чрез такива консултации политиците ще могат да вземат информирани и пропорционални решения, които да доведат до подходящо за бъдещето регулиране. Консултацията с индустрията трябва да се превърне в естествен рефлекс за всеки политик. Това служи за намиране на решения за проблемите на реалната икономика и обществото.Читателите имаха възможността по-горе да се запознаят с \"Плана от 10 точки за конкурентоспособна индустрия, която да направи Социална Европа устойчива\". Трябва още един път ясно да посочим от къде идват тези предложения. Те идват от възможно най-представителна европейска секторна работодателска организация, признат европейски социален партньор с ясен мандат за участие във формирането на общите европейски политики и ясно преговорно поле в рамките на европейския социален диалог.Вече беше подчертано, че у нас Асоциацията на индустриалния капитал в България (АИКБ) изцяло подкрепя констативната част на \"Плана от 10 точки\" и неговата философия и работи за представянето на Плана пред цялата наша общественост и особено пред кандидатите за депутати от различните политически сили. Публикуването на пълния текст на \"Плана от 10 точки\" на български език е предстоящо.На фона на всичко изложено до тук, би било прекрасно да научим, че политическите сили, които ще участват на изборите за Европейски парламент и самите кандидати като личности си дават сметка за значимостта на представения документ.Безспорно, \"Планът от 10 точки\" не е научен доклад. Това е синтезирано предложение за основната рамка, в която да се развива цялостната европейска индустрия в близко бъдеще. На всички, които по силата на политическите си убеждения, лични позиции или ако щете - предразсъдъци, се отнасят с някакво предубеждение към работодателските позиции, искаме да повторим още веднъж:Нека дебело подчертаем - \"Планът от 10 точки\" поставя като свръх приоритет \"изграждането на иновативна и конкурентоспособна на глобалния пазар икономика и индустрия в Европа\" с ясното разбиране, че целта е \"постигането на контрол върху тези безпрецедентни разходи и правенето им устойчиви\".Целта е да запазим Социална Европа, но за това трябва да сме по-производителни и по-конкурентоспособни. За да можем да заделяме пак и пак, година след година тези средства, трябва да ги изработим като БВП - заедно работодатели и работници. Включително и в България.", "date": "2019.03.11", "title": "Запазването на Социална Европа минава през решителен скок на европейската икономика"}
{"url": "https://news.bg/world/barnie-priklyuchiha-pregovorite-za-brekzit-s-london.html", "text": "Европейският съюз предостави \"нови уверения\" на Великобритания, че предпазният механизъм за Ирландия като част от сделката за Брекзит може да бъде използван само като временна мярка. Това съобщи говорителят на Европейската комисия Маргаритис Схинас.Той подчерта, че Брюксел се ангажира за ратифицирането на сделката на 29 март, когато Обединеното кралство трябва да напусне блока.Преговарящите на ЕС са готови да се срещнат с британските си колеги \"по всяко време\". Двете страни ще продължат да поддържат връзка и през тази седмица, поясни Схинас. По думите му към момента не е планирана среща между премиера на Великобритания Тереза Мей и председателя на Европейската комисия Жан-Клод Юнкер.Междувременно говорителят на британското правителство потвърди, че ключовият вот в парламента на Великобритания ще се проведе по план във вторник. По-рано медии съобщиха, че Мей работи за промяна на гласуването във вторник, след като няколко консерватори поискаха от министър-председателя да отложи вота, тъй като няма достатъчно подкрепа.Британският говорител поясни, че предложението за гласуване ще бъде публикувано днес, но не разкри какво ще съдържа. От \"Даунинг стрийт\" също потвърдиха, че ако предложението бъде отхвърлено на гласуването утре, през следващите два дни ще се гласува Брекзит без споразумение или отлагане на процеса по напускане. Говорителят подчерта, че Мей е ангажирана да се проведат трите гласувания през тази седмица.В същото време главният преговарящ на ЕС за Брекзит Мишел Барние коментира, че ЕС приключи разговорите с Великобритания за Брекзит и сега зависи от Мей и нейното правителство да се договорят с депутатите, за да си осигури подкрепата за сделката.\"Разговаряхме през уикенда и сега обсъжданията, преговорите са между правителството в Лондон и парламента в Лондон\", каза той, цитиран от АФП.", "date": "2019.03.11", "title": "Барние: Приключиха преговорите за Брекзит с Лондон"}
{"url": "https://news.bg/regions/potvardiha-oshte-dva-sluchaya-na-afrikanska-chuma-u-nas.html", "text": "За нови случаи на африканска чума в Силистренско предупреждават от Българската агенция по безопасност на храните. Те са констатирани в землището на Държавното ловно стопанство \"Каракуз\". Националната референтна лаборатория е потвърдила наличието на вируса при две диви прасета, от които са взети проби на 6 март.Това са поредните случаи на заболяването у нас за 2019 г. Те са потвърдени при прасета, открити при претърсване на региона по настояване на БАБХ.\"Каракуз\" се намира близо до мястото, на което беше намерено последното умряло диво прасе с положителна проба за африканска чума. Към момента са създадени инфектирана и буферна зона, които обхващат територии от областите Добрич, Силистра и Варна. За да се ликвидира заболяването, ще се извършват постоянни клинични прегледи за африканска чума при домашни свине и ще се вземат проби от всички умрели или показващи клинични признаци диви и домашни свине.В трите области се провеждат регулярни заседания на областните и общинските епизоотични комисии.Поради високите нива на смъртност, бързото разпространение и липсата на лечение и ваксина, африканската чума при свинете се смята за изключително сериозно заболяване. Болестта предизвиква мащабни загуби за националната и международната търговия, поминъка на свиневъдите и ловното стопанство.БАБХ напомня, че прасетата в стопанства \"заден двор\" трябва да се отглеждат затворени и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия са ключови за пренасяне на заразата от дивите към домашните свине.", "date": "2019.03.11", "title": "Потвърдиха още два случая на африканска чума у нас"}
{"url": "https://news.bg/society/zapochvat-masovi-proverki-na-promotsionalni-produkti.html", "text": "Започват масови проверки на магазините в цялата страна, предупреждават от Държавната агенция за метрологичен и технически надзор (ДАМТН). Поводът е Световният ден на потребителя, който се отбелязва на 15 март.Кампанията започва от днес и ще продължи до края на седмицата. Инициативата, която се провежда всяка година, цели да гарантира безопасността на потребителите.Инспекторите на агенцията ще следят приоритетно за безопасното разпространение в търговската мрежа на промоционални продукти и продукти в ниския ценови диапазон.Основните продукти, които попадат в тазгодишната кампания, са електроуреди, играчки, ръчни електроинструменти, лични предпазни средства, офис техника, продукти по отношение на енергийна ефективност, газови уреди и други. В случай че се установят несъответствия на проверените продукти, ДАМТН ще предприеме законосъобразни действия.По време на миналогодишната кампания инспекторите на агенцията са извършили проверки на 249 различни продукта, като за 63 от тях е било установено, че не отговарят на изискванията.Сред най-честите нарушения са били: липса на СЕ маркировка; липса на инструкции на български език; липса на декларация за съответствие, за продуктите, при които тя задължително трябва да ги придружава; липса на задължителните предупредителни текстове, свързани с безопасната употреба или без превода им на български език; липса на информация за наименование и адрес на отговорния икономическия оператор, което позволява да се проследи произхода на продукта.", "date": "2019.03.11", "title": "Започват масови проверки на промоционални продукти"}
{"url": "https://news.bg/crime/otlozhiha-deloto-sreshtu-fermera-za-otkriti-martvi-v-osogovskata-planina.html", "text": "Състав на Районния съд в Кюстендил отложи делото срещу фермера Петър Пищалов, обвинен за нехуманно отношение към животните. Негови коне бяха  през зимата на 2018 година, пише \"24 часа\".Прокуратурата е предложила  от наказателна отговорност, а спрямо него да се наложи административно наказание. .По време на заседанието стана ясно, че е сменил адреса си. Предстои да бъде изготвена справка за настоящия му адрес.Новото заседание е насрочено за 5 април.", "date": "2019.03.11", "title": "Отложиха делото срещу фермера за открити мъртви в Осоговската планина"}
{"url": "https://news.bg/crime/obviniha-kmeta-na-sozopol-za-prisvoyavane-na-blizo-2-mln-lv.html", "text": "Повдигнаха обвинение на кмета на община Созопол, информират от пресцентъра на държавното обвинение.Обвинението е образувано от Софийската градска прокуратура и според него кметът Панайот Рейзи е извършил длъжностно присвояване в особено големи размери.Престъплението бил извършвано в дълъг времеви период - от 29 август 2014 г. до 27 март 2017 г. - в съучастие с друго длъжностно лице от общината.Рейзи извършил присвояване на общински пари с 33 отделни деяния. Става въпрос за сума в размер на почти 2 милиона лева (1 989 474.08 лв.)С цел да прибере парите кметът извършил и няколко документални престъпления - той използвал неистински частни документи за договори и фактури за извършени строително-монтажни работи. Сумите за ремонтите постъпвали директно в сметка на физическо лице, което нямало нищо общо с фирмата изпълнител.Кметът е с мярка за неотклонение \"подписка\".Ако бъде признат за виновен по повдигнатото му обвинение той може влезе в затвора за срок от 10 до 20 години. Цялото му имущество може да бъде конфискувано.", "date": "2019.03.11", "title": "Обвиниха кмета на Созопол за присвояване на близо 2 млн. лв."}
{"url": "https://news.bg/crime/uvelichavat-se-prestapleniyata-izvarsheni-ot-detsa-prez-2018-g.html", "text": "Статистиката на МВР ясно показва увеличение на детската престъпност през 2018 година. . В София са извършени най-много престъпления от деца, а в Смолян най-малко.Това заяви журналистът Паулина Найденова пред БНТ. Заедно с психолога Иван Игов и журналиста Маргарита Петкова, която е била преподавател, обсъдиха вида престъпления и незаконните тенденции сред младежите.Най-честите престъпления сред младежите са кражбите, уточни Найденова. След тях се нареждат престъпленията, свързани с  прояви - в училищата и на улицата. Според МВР причините за агресията са , липса на достатъчно програми за ангажиране на младите хора.От МВР изтъкват като причина за детската престъпност и отказ от училище в ранна възраст и семейни проблеми. Според статистиката най-сериозен ръст на детската престъпност има в графата на малолетните - с 6% спрямо 2017 година.Психологът Иван Игов заяви, че не може да се говори за деца престъпници, защото . Проблемите с децата се зараждат в семейната и социалната среда, но основната причина трябва да се търси при родителите.Игов изтъкна, че Законът за противообществените прояви е от 1956 г., а всички институции, които се занимават с поведението на децата извън нормата работят по този закон. В сегашно време този закон не е способен да реши подобни проблеми, смята психологът.Според Маргарита Петкова всички институции твърдят, че се занимават с децата и превантивните мерки за техните противообществени прояви, но не се отчитат положителни резултати.", "date": "2019.03.11", "title": "Увеличават се престъпленията, извършени от деца през 2018 г."}
{"url": "https://news.bg/politics/patriarhat-i-glavniyat-myuftiya-vlyazoha-pri-borisov.html", "text": "Българският патриарх Неофит и главният мюфтия Мустафа Хаджи пристигнагха на среща в Министерски съвет с министър-председателя Бойко Борисов.И двамата духовни водачи отказаха да говорят пред журналисти, преди влизането си при премиера.Срещата е закрита за медиите. Изявления се очакват по-късно.Направи впечатление разликата на превозните средства, с които  патриархът и главният мюфтия дойдоха при премиера.Патриарх Неофит пристигна първи с кола марка BMW, модел 740. Същият автомобил се използваше и от предишния патриарх Максим.Главният мюфтия Мустафа Хаджи пристигна с черна луксозна S-класа (Mercedes S350).Поводът за разговора е общественият спор за опростените от парламента дългове на Главното мюфтийство с .Припомняме, депутатите решиха на първо четене до опростят около 8 милиона лева задължения на Главното мюфтийство.Промените бяха подкрепени от депутатите от ГЕРБ и ДПС, което стана повод  между двете политически сили.", "date": "2019.03.11", "title": "Патриархът и главният мюфтия влязоха при Борисов"}
{"url": "https://news.bg/society/za-otdelyaneto-na-kosovo-namekna-glavniyat-myuftiya-na-izlizane-ot-ms.html", "text": "България има възможността да се случи същото, което е в съседните страни - Сърбия и Косово. Това заяви главният мюфтия Мустафа Хаджи след излизане от срещата при премиера Бойко Борисов в Министерския съвет.Всички работят за поддържане на мира, стана ясно от думите му.Относно информацията, че Главно мюфтийство печели над 30 млн. лева годишно от над 4 700 имота, Хаджи отказа да коментира . Причината - той не се занимава със счетоводни въпроси.Патриарх Неофит излезе от срещата минути по-късно.\"Разговорът беше полезен за всички, които го очакват днес\". Това заяви Негово Светейшество българският патриарх Неофит след срещата с премиера Бойко Борисов и с главния мюфтия Мустафа Хаджи.Нека бъдем с отворени отношения, призова той и благодари на премиера за отношенията му към вероизповеданията в България.И патриарх Неофит, и мелнишкият епископ Герасим отказаха да коментират дали нещо заплашва мира в страната.Винаги сме работили ползотворно с правителството и каквито и да било технически моменти или въпроси, свързани с реализирането на новоприетия Закон за вероизповеданията могат да бъдат изчистени в комисиите, каза епископ Герасим.Очакваме и бъдещи проекти - реставрацията на храм-паметник \"Св. Александър Невски\", Зографският манастир също има нужда от помощ. Правителството се отнася еднакво добре към всички вероизповедания без да разделя никого. Ние имаме специфични проблеми, обяви епископ Герасим.Нашите братя, които изповядват ислям, имат особени административни и други проблеми.И ние сме имали, но нашата Църква успя в последните години да ги изчисти. Трябва да се започне отначало, за да може да се реализира така добре замисления нов проект в Закона за вероизповеданията - да се финансират вероизповеданията с текущи разходи да се поемат възнагражденията на свещенослужителите от държавата и да се изключи възможността те да получават пари от чужбина, стана ясно от думите на епископ Герасим.От пресслужбата на Министерския съвет съобщиха, че премиерът Бойко Борисов е благодарил за присъствието на двамата религиозни водачи.Според Борисов на проведените до този момент срещи много ясно е заявено, че целта на промените в Закона за вероизповеданията е да получават финансиране от българската държава, а не от други държави.По думите му по този начин: \"няма да може чужди разузнавателни централи да работят по разединението на нашия народ\".\"Така че целта е била да поставим всичко на чисто и оттук насетне държавата да си плаща за съответните вероизповедания. Вие - спазвайки закона, съответно да си водите своята отчетност\", заяви Борисов.Според пресслужбата на МС премиерът се обърнал към патриарх Неофит с молбата да успокои хората, че \"думата сделка в случая няма нищо общо\".Припомняме, след приемането на промените в Закона за вероизповеданията на първо четене от БПЦ нямаше реакция. Коментарите бяха от обществото.\"Много пъти сме го правили - владиката от едната страна, ходжата от другата. Всеки да прочете това, което мисли и съответно заедно да работят за единството на държавата\", каза още премиерът Борисов.Според него срещата днес в Министерски съвет е била, за да сме спокойни за етнически мир и толерантност: \"Патриархът с мюфтията, докато седят заедно и могат да си говорят, можем да сме спокойни за етническия мир и толерантност. Това ми е важно, всичко останало ще го наредим\", обясни министър-председателят пред духовните водачи, информираха от МС.Малко преди 10 часа тази сутрин българският патриарх Неофит и главният мюфтия Мустафа Хаджи пристигнаха на среща в сградата на Министерския съвет .Патриарх Неофит пристигна пръв с кола марка BMW, модел 740. Същият автомобил се използваше и от предишния патриарх Максим.Главният мюфтия Мустафа Хаджи пристигна с черна луксозна S-класа (Mercedes S350).Поводът за разговора е общественият спор за решението да се опростят 8 млн. лева дългове на Главното мюфтийство с приетите на първо четене .Промените бяха подкрепени от депутатите от ГЕРБ и ДПС, което стана повод  между двете политически сили.", "date": "2019.03.11", "title": "За отделянето на Косово намекна главният мюфтия на излизане от МС "}
{"url": "https://news.bg/regions/ogranicheniya-i-po-am-trakiya-i-hemus-zaradi-remonti.html", "text": "Ограничения в движението по магистралите \"Тракия\" и \"Хемус\" се въвеждат днес заради ремонтни дейности, съобщиха от Агенция \"Пътна инфраструктура\" (АПИ).АМ \"Тракия\"До 17.30 часа се ограничава движението в активната лента на АМ \"Тракия\" от км 17 до км 18 в посока София. Там ще се извършват ремонтни дейности на асфалтовата настилка. Движението се извършва само в изпреварващата лента.До 17.30 часа се ограничава движението в изпреварващата лента на АМ \"Тракия\" от км 50 до км 51 w посока София. Там също ще се ремонтира асфалтовата настилка. Движението се извършва само в активната лента.АМ \"Хемус\"До 17:30 часа се ограничава движението в активната лента на АМ \"Хемус\" от км 47 до км 48 в посока Варна поради ремонтни дейности на асфалтовата настилка. Движението се извършва само в изпреварващата лента.АМ \"Струма\"По-рано днес АПИ съобщи и за .В платното в посока София движението е временно ограничено в участъка Ново Делчево - Сандански. При 150-ти километър от магистралата се монтира пътна сигнализация.Трафикът се осъществява от обходен маршрут - път I-1 Ново Делчево - Сандански.", "date": "2019.03.11", "title": "Ограничения и по АМ \"Тракия\" и \"Хемус\" заради ремонти"}
{"url": "https://news.bg/disasters/norwegian-air-i-flydubai-prodalzhavat-da-izpolzvat-boeing-737-max-8.html", "text": "Норвежката авиокомпания Norwegian Air и дубайската Flydubai ще продължат да използват своите пътнически самолети Boeing 737 MAX 8, въпреки катастрофата на самолета на етиопската авиокомпания Ethiopian Airlines, при която загинаха всички 157 души на борда. Това обявиха говорители на двете компании, цитирани от световните осведомителни агенции.\"Наблюдаваме ситуацията и продължаваме да поддържаме връзка с Boeing\", заяви говорителка на нискотарифната дубайска авиокомпания, добавяйки: \"Безопасността на нашите пътници и екипажи е наш пръв приоритет.\"По-рано беше съобщено, че Гражданската авиационна администрация на Китай е наредила на всички местни авиокомпании да приземят временно своите самолети Boeing 737 MAX 8 след трагедията, която стана по-малко от пет месеца след като друг самолет Boeing 737 MAX 8 на индонезийската компания Lion Air се разби през октомври, като загинаха всички 189 души на борда. Ethiopian Airlines също приземиха своите самолети Boeing 737 MAX 8.", "date": "2019.03.11", "title": "Norwegian Air и Flydubai продължават да използват Boeing 737 MAX 8"}
{"url": "https://news.bg/regions/kriviyat-tunel-v-kresnenskoto-defile-pak-ostana-bez-osvetlenie.html", "text": "Отново проблеми с осветлението в \"Кривия тунел\" в Кресненското дефиле. От Агенция \"Пътна инфраструктура\" (АПИ) информират, че поради повреда в електропреносната мрежа осветлението в тунела временно не работи. АПИ апелира водачите да се движат с повишено внимание и съобразена скорост в проблемния участък.Това е поредният проблем с осветлението в тунела.В рамките на миналата 2018 година тунелът остана поне два пъти на тъмно.  път беше на 20 август, - на 25 октомври. През 2017 година news.bg също съобщи за няколко проблема с осветлението в тунела. , на 16 юли, повреда в захранването повреди част от осветлението в съоръжението. , на 24 август, осветлението в тунела угасна напълно.", "date": "2019.03.11", "title": "\"Кривият тунел\" в Кресненското дефиле пак остана без осветление"}
{"url": "https://news.bg/crime/hvanaha-mule-na-telefonni-izmamnitsi.html", "text": "Хванаха муле на телефонни измамници, съобщиха от МВР.През ноември миналата година в полицията постъпил сигнал за две телефонни измами. Сценарият бил един и същ - непознат звъни на домашен телефон, представя се за полицейски служител и убеждава жертвите си - жени на 71 и 76 години, да съдействат на органите на реда при операция за залавяне на мошеници. Така едната хвърлила през терасата на жилището си 1 480 лева и златни накити, а другата оставила под камбанария пред храм \"Свети Николай\" 3 620 лева и златен накит.При проведеното разследване криминалистите задържали 59-годишен мъж от петричкото село Гега, който по първоначална информация изпълнявал ролята на куриер в престъпната схема.Мъжът е признал вината си. След изтичане на 24-часовата мярка за задържане му е наложена постоянна и мъжът е приведен в Плевенския арест към затвора.Работата по случая продължава.", "date": "2019.03.11", "title": "Хванаха муле на телефонни измамници"}
{"url": "https://news.bg/regions/katadzhii-debnat-vodachi-i-patnitsi-za-predpazni-kolani.html", "text": "От днес до 17 март, неделя, в страната се провежда специализирана полицейска операция за контрол на използването на обезопасителни колани от водачите и пътниците в превозните средства.Акцията се провежда едновременно на територията на всички страни членки на Европейската мрежа на службите на Пътна полиция - TISPOL, информират от МВР.Освен за поставянето на предпазни колани униформените ще следят и за поставянето на каски от страна на водачите и пътниците на мотоциклети. Ще се следи и дали децата са в специални обезопасителни столчета в автомобилите.Припомняме данни на TISPOL, според които неизползването на обезопасителни средства значително увеличава риска от смърт или траен травматизъм при настъпването на пътен инцидент.В хода на миналогошната акция за поставянето на предпазни колани бяха проверени над 20 500 превозни средтва. Бяха , 44 от които за превозвани деца без обезопасителни столчета.", "date": "2019.03.11", "title": "Катаджии дебнат водачи и пътници за предпазни колани"}
{"url": "https://news.bg/int-politics/v-germaniya-konstatiraha-greshkata-na-evropa-v-otnosheniyata-s-rusiya.html", "text": "В началото на управленския си мандат (2000 г.) си руският президент Владимир Путин беше настроен за сближаване с Европа, но тя се отвърна от него и Русия. Това коментира в интервю за Der Spiegel Хорст Телчик, който е бивш съветник по външната политика и сигурността на бившия германски канцлер Хелмут Кол.Политикът е подчертал, че руският президент тогава са го вълнували проблемите на общоевропейската сигурност, той дори е бил готов да обсъжда членството на Русия в НАТО.Путин не е враг на Европа, уверил Телчик.\"На Запад обичат да се възмущават, да заплашват с пръст, медиите представят Путин като могъщ злодей, който е способен на всичко. Не бива да се пренебрегва едностранчивостта на такава позиция\", коментира той.Освен това според него Западът е трябвало да мисли не само за присъединяването на Украйна към Европейския съюз, но и за отношенията с Русия.\"Възможно беше да се обсъди възможността за създаването на паневропейска зона за свободна търговия, но Брюксел не направи нищо\", настоя Телчик.Германският политик също така заяви, че сега действията на НАТО влошавали положението, като провеждат учения, разузнавателни и тренировъчни полети и през цялото време се приближават към границите на Русия.", "date": "2019.03.11", "title": "В Германия констатираха грешката на Европа в отношенията с Русия"}
{"url": "https://news.bg/int-politics/boen-dron-na-sasht-sluhti-po-zapadnite-granitsi-na-rusiya.html", "text": "Стратегически безпилотен самолет RQ-4B на военновъздушните сили на САЩ е извършил разузнавателен полет по западните граници на Русия, съобщават руските медии, цитирайки мониторинговия сайт PlaneRadar.Уточнява се, че в неделя сутринта американският дрон с бордови номер 10-2043 е излетял от италианската натовска база \"Сигонела\", след което е обикалял пет часа и половина в небето над Литва по границите на Калининградска област, руския ексклав в сърцето на Европа.След това безпилотният самолет е прелетял през въздушното пространство на Латвия и Естония и е прекарал четири часа и половина в провеждането на разузнаване на западните граници на Русия в Псковска и Ленинградска област.На връщане RQ-4B е извършил серия от прелитания по границите на Калининградска област с продължителност най-малко един час и в 21:30 часа се е върнал в базата си.Напоследък активността на чуждестранни разузнавателни самолети и безпилотни летателни апарати в близост до границите на Русия се увеличи значително. Чуждестранни самолети редовно се забелязват в района на Крим и Краснодарския край, както и над Балтийско море.През изминалата 2018 година подразделенията на радиотехническите войски на руските въздушно-космически сили, както сами се наричат, са засекли и ескортирали повече от 980 хиляди самолета. Около 3000 от тях са били чуждестранни бойни самолети, от които повече от хиляда са били разузнавателни самолети.", "date": "2019.03.11", "title": "Боен дрон на САЩ \"слухти\" по западните граници на Русия"}
{"url": "https://news.bg/energy/6646-sa-ustanovenite-sluchai-na-krazhba-na-tok-prez-2018-godina.html", "text": "Общо 6646 са установените случаи на кражба на ток през 2018 година. Само в Западна България са установени 728 нарушения на стопански обекти, съобщиха от ЧЕЗ.Сред тях, 121 са ресторантите и питейните заведения, 38 са от производствени и складови бази, над 90 търговски обекта са крали ток. Освен тях, над 40 офиса, 11 игрални зали, дървопреработвателни предприятия, строителни обекти и др. също са ползвали нерегламентирано електроенергия.Открити са множество обекти с инсталирани машини - \"копачки\" на виртуална валута, които се захранват от електрическата мрежа незаконно.Според измерванията, че откраднатата електроенергия само от един подобен обект достигат 50 000 кВтч. за един месец. Подобно е потреблението средно на 100-150 домакинства.Сред рискова група за нерегламентирано потребление на ток са и хотели, ваканционни селища и къщи за гости. От електроразпределителното дружество постоянно проверяват такива обекти. През годината са разкрити над 30 нарушения на подобни клиенти.Фирмените кражби представляват 11% от общо установените кражби, които през изминалата година са общо 6646.Необходимо е да бъдат установени санкции, които да имат превантивен ефект. Те трябва да бъдат строги не само по отношение на цената, но и по отношение на срока за дотаксуване.В Чехия периодът на дотаксуване е 24 месеца, а в Германия 6 месеца назад. Ускорените процедури, ефективните и по-тежки санкции срещу извършителите ще помогнат да бъдат защитени интересите на коректните клиенти.", "date": "2019.03.11", "title": "6646 са установените случаи на кражба на ток през 2018 година"}
{"url": "https://news.bg/world/turtsiya-izpadna-v-retsesiya-za-parvi-pat-ot-2009-g.html", "text": "Икономиката на Турция изпадна в рецесия за първи път от 2009 г., показват официалните данни от края на 2018 г., цитирани от АФП и Би Би Си.Данните са изнесени три седмици преди провеждането на местни избори, на които икономическият растеж и инфлацията могат да се окажат ключови въпроси за избирателите.Турската икономика се е свила с 2,4 на сто през последното тримесечие на изминалата година в сравнение с третата четвърт според сезонно изгладените данни, съобщава Турският статистически институт.През третото тримесечие на 2018 г. икономиката на страната се сви с 1,6 на сто.Търговската война със САЩ доведе до рязко обезценяване на турската лира, което направи вноса далеч по-скъп. Двете държави имат разногласия по редица теми, включително борбата срещу ДАЕШ (\"Ислямска държава\"), плановете на Турция да закупи С-400 от Русия и как да накаже обвинените за неуспешния преврат в Турция през 2016 г.През миналата година турската лира се обезцени с 30% спрямо щатския долар. Това принуди Централната банка да вдигне основната лихва, което оскъпи заемите.За цялата 2018 г. икономиката на Турция отчете 2,6 на сто ръст - най-слабото икономическо развитие от 2009 г. През 2017 г. например турската икономика регистрира 7,4 на сто растеж. Анкара очаква да се върне по пътя на растежа в края на тази година, но анализатори очакват слабо представяне през 2019 г.", "date": "2019.03.11", "title": "Турция изпадна в рецесия за първи път от 2009 г. "}
{"url": "https://news.bg/crime/obviniha-kmeta-na-zlatitsa-za-prisvoyavane-na-nad-1-mln-leva.html", "text": "Обвиниха кмета на Златица в длъжностно присвояване на над 1 милион лева.Срещу Магдалена Иванова е повдигнато обвинение за това, че на 20 януари 2014 г. в качеството си на длъжностно лице е съставила официален документ, в който е удостоверила неверни обстоятелства, за да бъде използван този документ като доказателство.Неверните обстоятелства се състояли в твърдението, че проектът \"Преустройство на първи етаж на Разширение на училище кв. 72, гр. Златица\" не е финансиран от друг източник освен Публичната инвестиционна програма \"Растеж и устойчиво развитие\".В действителност различните етапи от проекта били финансирани и изпълнени по договор между община Златица и частно дружество. Магдалена Иванова изготвила официалния документ с невярно съдържание, за да бъде използван пред Областния управител на Софийска област и да се получи двойно финансиране.Тя е обвинена и за това, че в периода между 14 юли и 18 декември 2014 г. в качеството си на кмет е присвоила над 1 000 000 лв. Средствата били отпуснати като целеви субсидии за капиталови разходи от Държавния бюджет по програма за 2014 г. \"Растеж и устойчиво развитие на регионите\".За да се улесни присвояването, били съставени фалшиви протоколи за приемане на извършени СМР, които всъщност не били изпълнени. По този начин във фактурите били отразени много по-високи стойности от реалните.Спрямо Магдалена Иванова е взета мярка за неотклонение \"подписка\". Ако бъде призната за виновна по първото повдигнато обвинение, тя може да получи наказание \"лишаване от свобода\" до 5 години, като съдът може да постанови и \"лишаване от право да заема определена държавна или обществена длъжност\".За длъжностното присвояване законът предвижда наказание \"лишаване от свобода\" от 10 до 20 години, както и конфискация на част или цялото имущество на осъдения и лишаване от право да заема определена държавна или обществена длъжност.Припомняме, обвинение срещу кмета на Златица На 17 март същата година прокурор от СЗ \"Антикорупция\"- СГП поиска от Окръжен съд София да я отстрани от длъжност до приключване на наказателното производство. Искането обаче беше оставено без уважение, тъй като нямало опасност Иванова да затрудни разследването.През февруари 2018 г. от прокуратурата увериха, че  край независимо от затрудненията в процеса на събиране на доказателства. Тогава стана ясно, че съдът така и не е позволил на СЗ \"Антикорупция\" да отстрани кмета на Златица за корупция при обществените поръчки.", "date": "2019.03.11", "title": "Обвиниха кмета на Златица за присвояване на над 1 млн. лева"}
{"url": "https://news.bg/int-politics/obyaviha-vazmozhnite-mesta-za-byagstvo-na-poroshenko-ot-ukrayna.html", "text": "В случай на неуспех на президентските избори Петро Порошенко може да избяга от Украйна. Това обяви депутатът от Върховната рада Сергей Лещенко, който напусна фракцията \"Блок Петро Порошенко\".Настоящият държавен глава на Украйна може да избяга или в Испания, където има недвижим имот, или в Молдова, \"където живее неговият бизнес партньор олигархът Владимир Плахотнюк\", обясни депутатът.\"Тук проблемът не е само в Порошенко, но и че ще има огромен натиск за наказание на Порошенко. Тоест не само новият президент няма да обича Порошенко, но в обществото ще има огромен натиск той да бъде наказан\", подчертава Лещенко.Самият той е убеден, че Порошенко заслужава наказание.\"Защото той е замесен не просто в някои нечистоплътни неща, но и с банална тъпа корупция и прикрива корупцията на приятелите си, бидейки президент на Украйна. Знам го като човек, който лично е общувал с Порошенко\", изтъква той.По-рано за вероятно бягство на Порошенко съобщи бившият министър на икономиката Владимир Лановой.Президентските избори ще се проведат в Украйна на 31 март. Според проучвания на общественото мнение през последните няколко месеца ръководителят на партията \"Отечество\" Юлия Тимошенко беше лидер в президентската надпревара, но комикът Владимир Зеленски в последно време я задмина. Рейтингът на сегашния държавен глава Петро Порошенко е около 20%.", "date": "2019.03.11", "title": "Обявиха възможните места за бягство на Порошенко от Украйна"}
{"url": "https://news.bg/world/sasht-zadminavat-rusiya-i-doblizhavat-sauditska-arabiya-po-iznos-na-petrol-do-2024-g.html", "text": "САЩ ще задминат Русия по износ на петрол и ще се доближат до Саудитска Арабия през 2024 г. Това става ясно от петгодишната прогноза на Международната агенция по енергетика.Според агенцията американското производство на петрол ще нарасне с 4 милиона барела на денонощие през следващите години до 2024 г.Прогнозата на агенцията е публикувана няколко седмици, след като САЩ изнесоха 3,6 милиона барела на денонощие суров петрол. Държавата също изнася 5 милиона барела на денонощие петролни продукти, включително рафинирани продукти като бензин. Доставките ще се увеличат през следващите години в резултат на продължаващата в страната шистова революция.Базираната в Париж организация, която съветва потребителите и производителите на петрол, прогнозира американският износ - вече е 12 милиона барела на денонощие - да нарасне с 4 милиона барела на денонощие до 2024 г.\"Втората вълна от американската шистова революция идва\", обявиха от агенцията и прогнозират 70% увеличение на световното производство на петрол и 75% ръст на търговията на втечнен газ през следващите пет години.", "date": "2019.03.11", "title": "САЩ задминават Русия и доближават Саудитска Арабия по износ на петрол до 2024 г. "}
{"url": "https://news.bg/politics/tsvetanov-obvarza-evrovota-s-kibersigurnostta-v-es.html", "text": "Европейските избори ще покажат какво е нивото на киберсигурността в ЕС. Това заяви председателят на ПГ на ГЕРБ Цветан Цветанов по време на конференция на тема \"Киберсигурността в Европейския съюз: начини да отговорим на все по-нарастващите заплахи\".По думите на Цветанов макар и за някои граждани европейският вот да не е най-важната или интересна тема, изключително важно е по време на тях гласът на хората да бъде защитен.\"Ако системите за сигурност на страните в ЕС бъдат пробити по време на изборите, това ще означава, че е налице дефицит в способността ни да защитим националната си сигурност\", коментира Цветанов.Бившият министър на вътрешните работи и понастоящем председател на парламентарната комисия за вътрешна сигурност и обществен ред отчете като положителен пример създадените в някои членки на ЕС звена, борещи се с дезинформацията. \"За съжаление, към този момент ние нямаме такова звено, което да противодейства на фалшивите новини и ежедневно биваме облъчвани. Може би все още не сме подготвени и за хибридните атаки, които някои страни като Русия ежедневно правят\", заяви той.Цветанов тълкува, че за страната ни било истинско богатство да имаме еврокомисар, чийто ресор е пряко свързан с киберзащитата и киберсигурността. Коментарът му обаче дойде въпреки че ресорът на предишния български еврокомисар Кристалина Георгиева беше по-ключов от този на Габриел (Георгиева беше зам.-председател на Комисията \"Юнкер\" с ресор \"бюджет и човешките ресурси\" - бел. ред.).Българският еврокомисар Мария Габриел подчерта, че до 2020 година В ЕС се очаква значително увеличение на свързаните устройства. По думите ѝ все още 80% европейските компании не знаели дали са били обект на кибератака, а в същото време 40% от гражданите на ЕС нямали основни цифрови умения.\"Затова - сериозна мобилизация и значителни инвестиции. Така подобрявайки киберуменията на гражданите, ще гарантираме и нашата национална сигурност\", очерта Габриел.На форума присъства и столичният кмет Йорданка Фандъкова, която отбеляза от своя страна, че с развитието на дигиталния сектор се увеличават и рисковете, пред които са изправени гражданите.Фандъкова подчерта, че дигиталната трансформация е променила начина на общуване, поради което много сектори трябва да се справят с новите технологии. Затова обаче били нужни дигитални умения, които трябвало да включват и познаване на рисковете, тъй като с развитието на дигиталния сектор се увеличавали и заплахите. \"40 000 души работят в IT-сектора в София и това ни задължава непрекъснато да инвестираме в иновациите\", обясни Фандъкова.Организатори на форума са Центърът за европейски изследвания \"Вилфрид Мартенс\", Фондация \"Ханс Зайдел\" и Сдружение \"Граждани за европейско развитие на България\".", "date": "2019.03.11", "title": "Цветанов обвърза евровота с киберсигурността в ЕС"}
{"url": "https://news.bg/press/bsp-v-boykot-no-poluchava-zaplati-chsi-ta-sabirat-vse-poveche-pari-na-sadebnata-vlast.html", "text": "БСП в бойкот, но получава заплати368 неизвинени отсъствия от пленарната зала имат депутатите от БСП през февруари, става ясно от пусната справка на сайта на Народното събрание. Това е месецът, в който БСП напусна Народното събрание, а в цифрата не са включени бягствата им от комисии.Въпреки отсъствията си червените са взели пълни февруарски заплати - изплатени са им общо 394 хиляди лева, стана ясно пък по-рано от справка от администрациятана НС за \"24 часа\" по Закона за достъп до обществена информация.БСП напусна парламента на 18 февруари. Решението за това бе взето ден по-рано от Националния съвет на партията по предложение на лидерката Корнелия Нинова. Причината - несъгласие с приетите промени в Изборния кодекс. Така през февруари червените работиха само половин месец, но взеха парите си за цял.Джендърът от семейство нечестивциБългария плаща 1 милион евро годишна вноска за издръжка на Съвета на Европа. Така че, ако някой може да критикува някого, България може да критикува Съвета на Европа. Затова би било чудесно генералният секретар на Съвета на Европа г-н Как Му Беше Името да се държи почтително и благоприлично към решенията на националните институции на националните държави.Да не му отрежем заплатата.ЧСИ-та събират все повече пари на съдебната властЧастните съдебни изпълнители събират все повече пари на съдебната власт, съобщи председателят на Съвета на Камарата на частните съдебни изпълнители Георги Дичев.През 2016 г. те са събрали 1,1 млн. лв., през 2017 г. - 2,23 млн. лв., през 2018 г. - 2,4 млн. лв., като данните за м.г. все още не са пълни.\"Откакто действа споразумението с ВСС, близо 6 млн. лв. са възстановени на съдилищата. Цифрата не е голяма, но това е, защото една огромна част от тези вземания всъщност са несъбираеми. Става въпрос или за осъдени, които са в затвора без никакво имущество, или за чуждестранни граждани, които са в чужбина и нямат никакво имущество у нас, или за хора, които не притежават имущество и доходи, от които да бъдат събрани тези суми\", обясни Дичев.Дължиш 98 стотинки за телефон, прибират ти 1000 леваСмешен борч от 98 стотинки към мобилен оператор набъбна до задължение от 1000 лв. за десет години. Тази история разказа пред Нова тв Боил Иванов.\"Влизам до банката и питам какъв е проблемът, защо не мога да си изтегля сумата и те ми казват, че имам запор за 98 стотинки главница\", разказва изуменият мъж.През 2008 година Боил заминава за Италия. У нас оставя дълг към мобилен оператор. 10 години по-късно непогасена сметка за 98 стотинки струва на мъжа над 1000 лева.\"Връщам се и нямаше никакви такива задължения или там подобни. До този момент съм плати 981 лв. Като дължима сума още остава 217 лв.,\", обясни той.Потопът в с. Бисер вече струва над 1 млн. лв. на данъкоплатцитеДанъкоплатците продължават да са единствените, които са \"наказани\" заради наводнението в хасковското село Бисер на 6 февруари 2012 г. Докато пострадали от стихията печелят нови дела за обезщетения, наказателният процес за трагедията вече година и половина е без движение.Проверка на \"Сега\" в съдебните регистри показва, че на първа инстанция са приключили още няколко от гражданските дела, заведени от пострадалите. Те са успели да осъдят Министерството на отбраната и Община Хасково за общо над 256 хил. лв. компенсации за имуществени и неимуществени вреди. Досега спечелените дела бяха за над 850 хил. лв. Така общата сметка дотук е над 1.1 млн. лв. На пострадалите освен пари за унищожените им имоти и покъщнина, им се присъждат и обезщетения за претърпените негативни емоции - страх и стрес от загубата на дома и поминъка.САЩ повдигнаха обвинения на създателката на OneCoin Ружа ИгнатоваРужа Игнатова, българката с германски паспорт, създала през 2014 г. \"криптовалутата\" OneCoin, за която медии, анализатори и регулатори от години алармират, че вероятно е измама, вече е обвиняема в САЩ. Самата тя е в неизвестност и няма публични изяви от края на 2017 г., когато по-малкият й брат Константин започна да се изявява като глобален лидер на OneCoin. Той също е с повдигнато обвинение и на 6 март е арестуван на летището в Лос Анджелис след бизнес пътуване с местни участници в схемата, привличащи инвеститори.Според американските прокурори, които са се сдобили със счетоводни документи на компанията, само от четвъртото тримесечие на 2014 г. до третото на 2016 г. OneCoin е генерирала оборот в размер на 3.353 млрд. евро, от които е изкарала \"печалба\" 2.232 евро. В обвинителния акт обаче се подчертава, че схемата продължава да оперира и до днес.Станишев: Социалистите имат шанс да променят съдбата на БългарияИзборите за Европейски парламент през май ще рефлектират не само върху съдбата на БСП, но и върху България. Ако социалистите победят на тези избори, ще има всички условия за предсрочни парламентарни избори, както и да се спечели местния вот през есента. Това заяви председателят на ПЕС Сергей Станишев. Той, заедно с другите европейски депутати от БСП, бе вчера в Пловдив, за да направят своя отчет за работата си в Брюксел.Може да победим на тези избори ГЕРБ, ако излъчваме единство, но не формално. Трябва бързо да приключим с номинациите, да направим балансирана листа и да се фокусираме върху кампанията. Нашите опоненти не спят, а не трябва да подценяваме тези избори, бе посланието на Станишев.", "date": "2019.03.11", "title": "БСП в бойкот, но получава заплати, ЧСИ-та събират все повече пари на съдебната власт"}
{"url": "https://news.bg/int-politics/kabinetat-izostavya-tereza-mey.html", "text": "Британският премиер Тереза Мей е изправена пред все по-голям натиск да подаде оставка в рамките на няколко седмици, разкрива в. \"Дейли телеграф\".Вестникът твърди, че Тереза Мей е загубила подкрепата на всички, с изключение на двама от нейните министри.Министър-председателят вече заяви, че няма да се кандидатира на насрочените през 2022 г. парламентарни избори, но министрите ѝ искат тя да се оттегли до месец юли, така че новият лидер да може да проведе , ако Великобритания избегне излизането от ЕС без сделка.Членовете на кабинета обсъдиха лично дали трябва да ѝ кажат в края на седмицата, че след като се очаква Тереза Мей да изгуби поредица от гласувания в парламента.Очаква се Тереза Мей да загуби гласуването във вторник по сделката си за Брекзит. Депутатите вече бламираха нейни предложения по развода с ЕС.", "date": "2019.03.11", "title": "Кабинетът изоставя Тереза Мей"}
{"url": "https://news.bg/disasters/silen-uragan-sprya-vlakovete-v-germaniya.html", "text": "Железопътният транспорт в германската провинция Северен Рейн-Вестфалия е парализиран поради урагана Еберхард, предаде сп. \"Шпигел\".Поради неблагоприятните метеорологични условия германската метеорологична служба обяви предупреждения за буря за повечето райони от Северен Рейн-Вестфалия, така и за Хесен и Тюрингия.Мощността на циклона достига максимума от 12 бала по скалата на Бофорт. Вятърът с такава сила може да причини значителни щети. Метеоролозите препоръчват на местните жители да избягват открити пространства. В допълнение, прогнозите на времето сочат, че ураганът ще премине през Хесен, където се намира най-голямото летище в страната - Франкфурт на Майн, Тюрингия и северна Бавария, и след това ще отидe в източната част на Европа.През есента на 2017 г. в Западна Германия бе ударена от урагана \"Херварт\". В Берлин тогава дори беше обявено извънредно положение.", "date": "2019.03.11", "title": "Силен ураган спря влаковете в Германия"}
{"url": "https://news.bg/world/nay-golyamoto-balgarsko-horo-se-izvi-pod-akropola.html", "text": "Най-голямото българско хоро се изви под Акропола в гръцката столица Атина под съпровода на стоте каба гайди и песните на народния певец Илия Луков. Над 3 хиляди наши сънародници обедини първия български събор в Гърция.Той се състоя в центъра на Атина и хора от цялата страна, които живеят и работят тук дойдоха, за да се забавляват заедно. Датата не бе избрана случайно. Събитието е по случай Деня за прошка и бе отбелязана и 141-та годишнина от Освобождението.Организатори на събитието са сдружението \"Нашенци\" с ръководител Богомил Борисов. Реч произнесе посланикът на България в Гърция Н.Пр. Валентин Порязов, както и гръцкият евродепутат от партия Сириза Костадинка Кунева. Тя бе освиркана в момента, в който обяви, че за да може и българи и гърци да я разбират ще говори на гръцки език.\"Искаме да слушаме българска реч за това сме се събрали тук. Или говори на български или слизай от сцената\", извикаха събралите се хора. След този огромен гаф от страна на Костадинка Кунева празникът продължи с пълна сила и огромният площад \"Кодзя\" бе разтърсен от танците на българите.Песни като \"Йовано, Йованке\", \"Кой уши байрака\", \"Либе, либе\", \"Кога зашумят шумите\" огласяха огромния площад и можеха да се видят сълзи на щастие и носталгия в нашите сънародници. Именно в Гърция е най-голямата българска диаспора. Над 300 000 наши сънародници живеят и работят в южната ни съседка.Организаторите обещаха, че догодина отново ще се състои събитието в деня, в който си вземаме прошка.", "date": "2019.03.11", "title": "Най-голямото българско хоро се изви под Акропола"}
{"url": "https://news.bg/disasters/atentat-v-irak.html", "text": "Един човек е убит, а шест са ранени при експлозия в крайпътна бомба в Централен Ирак, съобщиха местни медии.Бомбата, за която се смята, че е била поставена от Ислямска държава (ISIS), избухнала, когато експерт от иракските сили за експлозиви се опитал да я обезвреди.Трагичният инцидент е станал близо до град Байджи, на около 200 километра северно от Багдад, съобщиха местната полиция за агенция \"Синхуа\".Иракските сили, подкрепени от коалицията, ръководена от Съединените щати, са разчистили Ирак от Ислямска държава. Западът обяви ислямистите за разбити, но останки от ДАЕШ все още извършват партизански атаки в страната. Северната централна провинция Салахудин е била сцена на последните атаки на ислямистите върху цивилни и сили за сигурност.", "date": "2019.03.11", "title": "Атентат в Ирак"}
{"url": "https://news.bg/disasters/kitay-prizemi-vsichkite-svoi-boing-737-8-maks.html", "text": "Китайската администрация за гражданска авиация съветва всички местни авиокомпании временно да приземят своите самолети \"Боинг 737-8 Макс\".Някои от самолетите вече са заменени от \"Боинг 737-800\".Решението идва след  на \"Етиопските авиолинии\".  на екипажа са загинали при катастрофата, чиято причина все още не е известна.Производителят на самолети заяви, че е \"дълбоко натъжен\" от новините и заяви, че ще изпрати технически екип за оказване на ", "date": "2019.03.11", "title": "Китай приземи всичките свои \"Боинг 737 - 8 Макс\""}
{"url": "https://news.bg/int-politics/tramp-uvelichava-razhodite-za-otbrana.html", "text": "Американският президент Доналд Тръмп планира да поиска от Конгреса да намали разходите с 5%, които не са свързани с отбраната. Това се съобщава от Ройтерс, позовавайки се на пожелали анонимност източници.Според агенцията, това е посочено в бюджетното искане на Тръмп за финансовата 2020 година.Както беше отбелязано, Тръмп също така предлага да се увеличат разходите за вътрешна сигурност и сигурност на границите.В същото време президентът на САЩ възнамерява да закрие някои социални програми.По-рано медиите съобщиха, че Тръмп възнамерява да поиска от Конгреса да отдели 8,6 млрд. Долара за изграждането на стена на границата с Мексико.", "date": "2019.03.11", "title": "Тръмп увеличава разходите за отбрана"}
{"url": "https://news.bg/int-politics/kmetat-na-bolonya-pode-kampaniya-sreshtu-spageti-boloneze.html", "text": "Кметът на Болоня Вирджинио Мерола поде кампания срещу спагети болонезе. Италианският град се гордее със своята кулинария, но в тях не влизали спагети болонезе, съобщават медиите на Апенините.Предпочитаме светът да знае, че Болоня е изобретил талиатели, тортилини и лазаня, заяви Вирджинио Мерола.64-годишният демократ води кампания в социалните медии, където призовава сънародниците му да изпращат снимки с \"това фалшиво ястие - спагети болонезе\".", "date": "2019.03.11", "title": "Кметът на Болоня поде кампания срещу спагети болонезе"}
{"url": "https://news.bg/int-economics/gartsiya-shte-zashtitava-kiseloto-si-mlyako.html", "text": "Гърция възнамерява да защити пред ЕС произвежданото в страната кисело мляко, съобщава \"Синхуа\".Агенцията се позовава на изказване на гръцкия министър на земеделието Ставрос Араховитис. Той се похвали с успеха на Атина да спре продажбите на имитиращ продукт в Чехия.Досега в ЕС са регистрирани общо 107 гръцки продукта. След регистрацията си на киселото мляко, Гърция ще се бори да защити и гироса, местна версия на турския дюнер.През последните няколко години категорията кисело мляко в гръцки стил се радва на огромно търсене в Европа и Съединените щати. Гръцкият тип представлява около половината от цялото кисело мляко, което се продава в САЩ от \"Данон\", \"Чобани\" и \"Генерал Милс\", които държат лъвския пай от пазара с 70%.Според гръцкия министър използването на термина \"гръцко кисело мляко\" за продукти, произведени извън Гърция, мами потребителите и противоречи на законодателството на ЕС.Изправен пред проучването на ЕС, Прага спази правилата и изпрати на ЕС проект за изменение на националните си закони, който ще попречи на чешките мандри да използват термина \"гръцко кисело мляко\".Съгласно защитените наименования на ЕС регистрираните продукти получават само европейска правна защита срещу злоупотреби, а не на международно равнище.Фета, считан от мнозина за гръцки национален символ, представлява повече от 70% от гръцкия износ на сирене. Тя се нарежда на пето място в списъка на 200-те европейски защитени сирена по отношение на обема на производството.Печалбите на Гърция достигат 330 милиона евро, докато 300 000 души работят в продуктовата линия, а други 50 000 фермери произвеждат храна за животни.", "date": "2019.03.11", "title": "Гърция ще защитава киселото си мляко"}
{"url": "https://news.bg/disasters/asad-siriya-e-v-ikonomicheska-blokada.html", "text": "Войната в Сирия се превърна в \"икономическа блокада\", заяви президентът на страната Башар Асад в неделя, когато се срещна с китайския помощник-министър на външните работи Чен Сяодун.\"Войната срещу Сирия придоби нова форма, която е предимно обсадна и икономическа война\", заяви Асад според САНА, подчертавайки че с икономически натиск и тероризъм, а не чрез диалог.Асад добави, че борбата срещу екстремизма ще доведе до политическо решение в края на краищата.както от Съединените щати, така и от Европейския съюз от началото на гражданската война през 2011 г.Междувременно в четвъртък говорителят на руското външно министерство Мария Захарова заяви, че опитите на Запада да попречи на Сирия да се присъедини към Арабската лига са доказателство за провала на политиките му в Близкия изток.", "date": "2019.03.11", "title": "Асад: Сирия е в икономическа блокада"}
{"url": "https://news.bg/weather/zastudyava-1.html", "text": "Днес облачността ще се увеличава и вплътнява и след обяд вече ще е значителна. Привечер от запад ще започнат слаби валежи от дъжд, до полунощ ще завали на места и в Централна България. Вятърът ще е от запад-северозапад, умерен до силен и с него ще нахлува по-студен въздух. Максималните температури ще са от 13 - 15° в Северозападна България до 19 - 21° на места в Горнотракийската низина.Това съобщават от НИМХ.Над планините облачността ще е значителна и след обяд в масивите от Западна България, а до полунощ и в Централна ще има валежи от дъжд, над около 1800 метра от слаб сняг. Ще духа умерен и силен вятър от западната четвърт. Максималната температура на височина 1200 метра ще е около 9°, на 2000 метра - около 2°.По Черноморието облачността ще е значителна, с повече слънце в часовете преди обяд. Почти без валежи. Ще духа слаб, след пладне - до умерен вятър от запад-северозапад. Максималните температури ще са между 16° и 19°. Вълнението на морето е 1 - 2 бала. Температурата на морската вода е 8° - 9°.", "date": "2019.03.11", "title": "Застудява"}
{"url": "https://news.bg/society/velikdenskite-posti-zapochvat.html", "text": "Започват Великденските пости.Постите продължават 7 седмици и приключват ден преди Великден. Тази година това се пада на 28 април.40-дневните пости символизират времето, което Христос прекарва в пустинята в подготовка за саможертвата си. Затова се смята, че лишавайки се от блажна храна, човек пречиства тялото и душата си.Според православната традиция постът е най-строг през първата и последната седмица, особено през Страстната седмица и на Разпети петък, когато не трябва да се приема нищо - като месни и млечни продукти, олио и алкохол.Строгият пост не се препоръчва на болни, на малки деца, на възрастни хора, на бременни жени и кърмачки.Шестата неделя (Цветница или Връбница) е посветена на тържественото влизане на Исус Христос в Йерусалим в навечерието на еврейския празник Пасха.", "date": "2019.03.11", "title": "Великденските пости започват"}
{"url": "https://news.bg/world/v-ispaniya-gledat-merkite-na-arabadzhievi.html", "text": "Очаква се днес задържаните в Испания Ветко и Маринела Арабаджиеви да се изправят пред местен съд, на заседанието на който ще се гледа тяхната мярка за неотклонение, информира БНТ. на двамата от българска страна ще се гледа от Специализирания съд в Барселона. Пред съда двамата трябва да посочат дали искат да бъдат съдени в Испания или да бъдат върнати в България, където да се изправят пред родния Специализиран наказателен съд.При ареста на Арабаджиеви заместник главният прокурор Иван Гешев обясни, че ако изявят желание да бъдат екстрадирани в България, това вероятно ще стане в рамките на 15 дни. Ако двамата откажат, предстои дело в Испания на две съдебни инстанции.Вчера изтекоха 72 часа от тяхното задържане в близост до Барселона.  (познат като Жоро Шопа) в Кабрера де Мар. Арабаджиеви се издирваха от Интерпол и с европейска заповед за арест (ЕЗА) от месец септември 2018 година.Припомняме, на 31 август бе извършена  в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви.В хода на претърсванията бяха намерени над 10 милиона лева кеш. Както се изрази зам.-главният прокурор Иван Гешев, , от куфари, касетки. За преброяването на парите се наложи да бъде броячна машина от БНБ.Освен това разследващите попаднаха и на луксозен автопарк с автомобили за милиони.. Срещу някои от тях спецпрокуратурата повдигна обвинения за участие в организирана престъпна група и пране на пари.Беше задържан и синът на Арабаджиеви - Вълчо Арабаджиев. Той е с мярка за неотклонение .Съдът реши да остави в ареста за постоянно и, които също са обвинени за участие в групата.И тримата задържани бяха пуснати под парична гаранция от спецсъда, но Апелативният съд ги върна в ареста.На 19 декември Ветко и Маринела бяха пуснати за с червена бюлетина. Те се издирват и с Европейска заповед за арест (ЕЗА).На 20 септември Гешев заяви, че ", "date": "2019.03.11", "title": "В Испания гледат мерките на Арабаджиеви"}
{"url": "https://news.bg/world/dietata-na-maduro-ot-sartse-za-venetsuela.html", "text": "Обикновеният човек - вече и аз не знам кой е той. Чавес ликвидира умишлено и систематично т.н. средна класа. А тя беше чудесна, специално във Венецуела. Всички специалисти - лекари, инженери, бяха на високо ниво, с магистратури от цял свят, и много добре платени, всички, или поне 95% от тях имаха смесен произход, повечето европейски. Венецуелецът винаги е бил мързелив, даже домашните помощници, които живеят заедно със семействата, бяха от Колумбия, защото работят по-добре. (По принцип, тук всички апартаменти имат помещения за прислуга, т.е. стая с баня от страната на кухнята.)Ако по-рано имаше 65% бедни, 20% средна класа и 5% много богати, сега са 90% бедни, в които е включена и бившата средна класа, и останалите 10% са свръх богати чависти. Тези 90% бедни сега живеят много много трудно! Преживяват.След месец прекаран извън Венецуела, магазините ми се сториха доста по-пълни със стока в сравнение с миналия декември. Много скоро разбрах, каква е причината - цените! Цените при хиперинфлация винаги са абсурдно високи, но сега са наистина непостижими за почти всички. Причината (освен всички други) е в изкуствено повишената цена на официалния долар, който правителството фиксира умишлено (3.400 боливара), който е по-висок в момента дори от цената на долара на черния пазар, около 2.900 боливара. Имат спешно нужда от пари! Резултатът е плачевен, цялата страна в момента е парализирана, има стоки, но няма купувачи, улиците са празни, даже го няма нормалният трафик, повечето магазини са затворени, или работят до обяд, както ми казаха - Играта тотално се блокира, (El juego esta trancado).През 2003 година Чавес наложи валутен борд, но не като този в България. Чавес обяви, че всички валути освен националната са незаконни, и във Венецуела не може да има други сметки или финансови операции, освен в боливари. Представете си какъв стрес е това за бизнеса - да имаш кредитни карти, които извън Венецуела просто не съществуват.Още тогава, една огромна част от големия капитал се изнесе от Венецуела, защото стана невъзможно превръщането на боливари в долари по официален път. Разбира се, веднага се появи черен пазар на валутата, където стойността беше от 10 до 500 пъти по-висока. Този кошмар продължава до момента, и на практика е една от основните причини за всички плачевни деформации на венецуелската икономика, особено за една петролна държава, където почти всичко е вносно.И до момента всички, които работят с чужди държави и правят внос продават в боливари, а купуват долари на черния пазар, за да могат да работят.Съществува освен това, т.н. преференциален долар, който правителството по свое усмотрение раздава на свои хора. По този начин бяха изнесени невероятни суми от Венецуела, защото това е държава с много пари, винаги е била такава. Чавистите получаваха от държавата години наред долари за по 10 боливара и веднага ги продаваха на черния пазар за 500 боливара. Пръкнаха се един куп милионери, станали такива само за няколко месеца, от купуване и продаване на долари. Това беше най-доходният бизнес, в който се включиха и много търговци, пък и много частни лица, традиционно араби и китайци. Но тъй като бяха години на невероятни приходи от петрола, имаше много и всъкакъв внос, пък и доларът на черния пазар не стигаше до много високи стойности, защото имаше голямо предлагане на долари.При липсата на пари в момента за Мадуро, правителството реши да вдигне в началото на годината същия този държавен долар на 3 400 боливара от 600 боливара, колкото беше стойността му в началото на 2019. Тъй като върху тази стойност се изчисляват и всички данъци в страната, които вече са около 100 пъти по-високи отпреди 10 години, то и цените в момента са направо абсурдни.Например - заплатата на 90% от населението е 18 000 боливара, но едно кисело мляко, 400 грама, струва 30.000 боливара, а един дезодорант или шампоан, най-евтиния, внесен от Турция - 35.000 боливара.Накратко, за да живее що-годе човешки в момента във Венецуела, на един човек са нужни поне 300 долара. Ако той получава само тези 5 долара минимална работна заплата, както 80 - 90% от населението, резултатът е глад.Правителството продължава да раздава, срещу малко заплащане, пакети със субсидирани храни, един път месечно, с килограм брашно, захар и една консерва, например. За да получиш тази \"кутия Клап\" ( CLAP), трябва да имаш Карта на Патриота (Carnet de la Patria), раздавана срещу електронна регистрация на всеки, който иска и поддържа властта. Това е гениална практика, въведена от Чавес, да държи в подчинение хората, гладни и зависещи. При избори те задължително трябва да гласуват за правителството, регистрират ги с тези карти и ако случайно не гласува, му вземат привилегиите. Звучи тъжно, но огромно количество хора зависят изцяло от този начин на прехранване, защото с 5-те долара заплата не могат да се хранят.Според данни от Финансовата комисия на Парламента на Венецуела, през 2018 година е била регистрирана 1700000% инфлация, като при хранителните продукти е била около 3 милиона %. За отбелязване е, че Централната банка на Венецуела от 5 години насам, не е излъчила нито една официална финансова информация. Отбелязва се 52% спадане на БВП само през последните 3 години, което теоретично е възможно само за икономика на държави в състояние на война.Държавата е в тотален колапс и в момента вече парализацията е пълна. Това се очакваше да стане, рано или късно.В провинцията ситуацията винаги е била по-тежка, винаги. Поне от две години насам никоя фирма или производител, не иска да изпраща камиони със стоки за провинцията, защото всеки камион, в който би могло да има евентуално някаква храна, е нападан и разграбван по пътищата . Няма осигурителна компания, която да застрахова стока против кражба.Лекарства - според официалната информация на Обединените фармацевти, има липса на 85% от нужните за страната медикаменти, а тези, които ги има, са с много високи стойности за хората, антибиотик от всеки вид струва между 15 000 и 30 000 боливара.Няма лекарства за химиотерапии от всякакъв вид от 3 години насам. Трагедията на десетки хора, умиращи от рак и други тежки болести, без лечение, на която съм била свидетел много пъти в Каракас напоследък, е прецедент без прошка, за никого! Защото това е геноцид към собствения народ!ОбразованиетоОбразованието във Венецуела винаги е било демократично и на добро ниво. Двата най-големи и признати университета , Централния университет и \"Симон Боливар\", винаги са били държавни и безплатни, имат даже имунитет, т.е. там полицията дори не може да влезе. Това беше трън в очите за Чавес, тъй като по традиция студентите започнаха някои от най-големите протести против него. И много от тях загинаха. Частните - и средни колежи, и университети, никога не са били особено скъпи, защото са спонсорирани - от църквата, например, Колеж \"Сан Игнасио\" е спонсориран от Йезуитския Орден, \"Универсидад Католика Адрес Бейо\" - от Католическата църква.Сега всичко е в същото плачевно състояние, както цялата страна. Професорите, особено най-добрите, отдавна напуснаха страната. Миналата година Централният университет обяви публично, че не работи нито една тоалетна, да не говорим за някогашните столове и общежития.Чавес беше обявил, че много от началните училища стават боливариански, т.е. идеологизирани, и им даваха обяд гратис. Това също изчезна преди 4-5 години, сега всяка година се записват все по-малко деца от бедните слоеве в първи клас, тъй като родителите нямат пари за книги, дрехи, транспорт или храна. Известни са случаи на фамилии с 3 деца, в които всеки ден едно дете отива на училище, и така се редуват.Расте едно неграмотно и недохранено поколение, което е страшно, заради дрогата, наркотрафика и престъпленията, които ги привличат от деца. Това са едни от най-големите проблеми на днешна Венецуела.2018 година Венецуела зае тъжното първо място за най-престъпна държава в света. 80 убити на всеки 100 000. За 5 години - 140 000 души. Представете си в България да има приблизително 5 500 убити на година. Чавес е първият виновник за това. Той говореше по телевизията, че не е престъпление, ако бедният открадне хляб, за да се нахрани. Резултатът е явен.Страхът е обхванал всички, особено нас, защото такива като нас вече няма, отдавна напуснаха Венецуела. След 7 часа вечерта градът е празен, никой не излиза. Ходим със стари дрехи, без никакви по-скъпи неща, като часовник или пръстен. Всеки от нас е преживял поне 2-3 обира. Най-страшни, освен да те гръмнат заради обувките например, са отвличанията на хора за пари. Мъчително и тъжно, за една карибска държава, в която животът на времето течеше денонощно.Обществен транспорт - в плачевно състояние. Като се има предвид, че във Венецуела няма влак, бензинът е абсурдно евтин и спонсориран винаги от държавата, то единствен и най-евтин транспорт са коли и автобуси. Метро има единствено в Каракас, построено в началото на 80-те години от французите, но липсата на елементарна поддръжка в момента, както и свръхнаселение, което го ползва - състоянието му е плачевно. Почти всяка седмица спира тока, и хората остават вътре във вагоните. Министрите обикновено казват, че империализмът е направил поредния саботаж.Иначе продажбата на нови автомобили е сведена до нула. Последни си отидоха \"Форд\" и \"Шевролет\" - миналата година. А Венецуела е страна, в която преди десет години хората си купуваха нови автомобили, а не стари, а пък и банките даваха лесни кредити. Сега липсата на коли и части за тях са довели до плачевно състояние автомобилния и автобусен парк на страната. Вместо автобуси, започнаха да използват едни камиони с платформи, на които хората се катерят, разбира се, които могат. Казват им - перерас, от думата перо, куче, тъй като са ги използвали на времето за събиране на бездомните кучета.Имаме режим на вода, в целия град. В нашия квартал имаме вода в понеделник и вторник. През останалите дни водата се пуска по половин час, 3 пъти на ден, от резервоара на самата сграда. Почти всички жилищни сгради, разбира се, в хубавите квартали, имат резервоари. Ние бяхме принудени да си сложим отделно собствени резервоари, в апартаментите и офисите ни, защото в 21 век да живееш без вода е абсурдно. Но проблемът с водата е огромен в цялата страна. В провинцията хората се оплакваха още преди 10 години и накрая проблемът дойде и в Каракас. В някои краища на страната има места, където вода има един път месечно.По същия начин във Венецуела преди комунизма, имаше пътища и магистрали от първия свят (така казват за всичко качествено, имайки предвид, че Латинска Америка се води 3-ти свят). Когато за първи път през 1999 година дойдоха мои близки на гости, снимаха магистралите и пътищата, всичко в перфектно състояние. На практика оттогава, и въпреки огромните средства, влезли в страната, не беше построена нито една нова магистрала, а пътищата са запуснати и в лошо състояние. Почти постоянно спира тока, трудна е доставката на газ и питейна вода.Свобода на словото - просто вече няма такава. През 2007 година Чавес затвори първия голям телевизионен канал, RCTV, тогава хората плакаха, беше канал с най-много гледани новели и история от 80-те години. В момента няма нито един независим частен телевизионен канал. Последният - Globovision, беше купен от подставено на Чавес лице, Gorrin, чиито сметки преди 2 години бяха блокирани от Щатите за пране на пари. Няма в страната нито един вестник, всички фалираха, защото правителството не им даваше пари (долари) за закупуване на хартия. Последният загинал вестник беше на Теодоро Петкофф, известен политик и журналист от Венецуела, с български произход. Теодоро е бил даже кандидат за президент, губернатор, и по принцип е с леви убеждения.По информация на представители на Международната организация за човешки права, от 2013 година досега, във Венецуела са арестувани и осъдени 13 000 политически затворници, като 870 от тях, цивилни граждани, даже малолетни, за съдени от Военен съд. Това е прецедент за 21 век.Според данни на Парламента на Венецуела, от страната са изнесени, изчезнали, ограбени приблизително 980 милиарда долара, за последните 19 години! От Чавес и Мадуро.И до момента Мадуро получава от САЩ 50 милиона долара на ден за малкото петрол, който им продава. По скоро - получаваше (и продаваше), защото преди 4 седмици американците му затвориха кранчето. Но и тези пари просто ги няма, те никога не влязоха в Централната банка на Венецуела.Много по-рано американците трябваше да престанат да купуват петрол, но те търпеливо изчакаха да изтече привидно легалния пръв мандат на Мадуро. Казват, че са заминали 4 милиона души за последните 3 години. Истината е, че хората започнаха да напускат страната още преди 15 години. Първо си тръгнаха богатите, после специалистите, в последните години вече бягат и бедните, бягат даже пеша, защото нямат пари за автобус, а камо ли за самолет. Стигат пеш чак до Аржентина.Няма точни данни за напусналите Венецуела, но по неофициални данни на парламента, те са между 7 и 8 милиона. Това е прецедент в историята на Венецуела, те никога не са емигрирали, напротив, привличали са емигранти от цял свят. Поне 70% от тях ще се върнат, зависи кога са заминали. Но това е също огромен проблем за страните от региона, защото в никакъв случай не бяха подготвени да приемат милиони бежанци.Хората свикнаха да полупреживяват с всякакви природни лекарства, домашно направени сапуни и дезодоранти, да правят бартер. Тези мили и усмихнати венецуелци, които живеят от ден за ден, с вроден оптимизъм и постоянна усмивка, вече ги няма. Ситуацията е потискаща, хората са озлобени и тъжни, говорят само за това кой къде е намерил сапун или захар. Отслабнали са много - шегуват се, че това било Диетата на Мадуро. Няма семейство, което да не е разделено, някой да не е заминал, обикновено децата. ", "date": "2019.03.11", "title": "Диетата на Мадуро - от сърце за Венецуела"}
{"url": "https://news.bg/politics/borisov-posreshta-patriarha-i-glavniya-myuftiya.html", "text": "Премиерът Бойко Борисов ще проведе разговор с българския патриарх Неофит и с главния мюфтия Мустафа Хаджи в Министерски съвет.Поводът за разговора е общественият спор за опростените от парламента дългове на Главното мюфтийство с .Припомняме, депутатите решиха на първо четене до опростят около 8 милиона лева задължения на Главното мюфтийство. Промените бяха подкрепени от депутатите от ГЕРБ и ДПС, което стана повод  между двете политически сили.", "date": "2019.03.11", "title": "Борисов посреща патриарха и главния мюфтия"}
{"url": "https://news.bg/regions/kukleniyat-teatar-v-sliven-ima-speshna-nuzhda-ot-remont.html", "text": "Сградата на кукления театър в Сливен е в окаяно състояние, пише bTV.От покрива на сградата има течове, а сцената е изгнила.Сградата е собственост на Главното мюфтийство, от където отказват да я поддържат.Кукленият театър е открит през 1989 година. 4 години по-късно сградата става собственост на Главното мюфтийство, което заема последния етаж.По думите на директора на театъра Ефимия Павлова от 26 години културната институция плаща наем на Мюфтийството, което обаче отказва да поддържа сградата.Театърът е на смесено финансиране - издържа се от продажба на билети и чрез общинска субсидия. Парите обаче се оказват недостатъчни за ремонт. Всяка седмицата в сградата влизат десетки деца, а родителите им не крият притесненията си за сигурността им.Проблемите със сградата могат да станат повод театърът да бъде преместен.Точно преди година Държавният кукленият театър в Сливен е отличен от Министерството на културата за постигнати високи резултати, припомнят от телевизията.", "date": "2019.03.11", "title": "Кукленият театър в Сливен има спешна нужда от ремонт"}
{"url": "https://news.bg/regions/pri-pozhara-v-sofiya-izgoreli-5-dka-suhi-trevi.html", "text": "При , са изгорели около 5 дка сухи треви, информира Нова.Огънят се е разпространил непосредствено до къщи на хора и близка гора. Евакуация обаче не се е наложила.Сигналът за огнената стихия е подаден в 19.50 часа. На място са изпратени 5 пожарни коли и 24 огнеборци. При гасенето се впуснали и доброволци, съобщи bTV.Към момента не са ясни обстоятелствата около избухването на пожара. По думите на инспектор Сергей Воденичаров причина за пожара е небрежност при боравене с открит огън.Стана ясно още, че вчера, 10 март, в страната са регистрирани 645 пожара, което е своеобразен рекорд, както се изрази инспекторът. Много от пожарите били свързани със .", "date": "2019.03.11", "title": "При пожара в София изгорели 5 дка сухи треви"}
{"url": "https://news.bg/politics/doncheva-s-8-mln-leva-gerb-iska-da-si-osiguri-kvoruma-v-parlamenta.html", "text": "ГЕРБ няма достатъчно пари и иска да запуши с 8 млн. лева пробойните. Истинският проблем е кворумът, той ще се държи от ДПС. Важно е да останем на власт, а БСП показва, че иска да скъси срока на 44-ия парламент. ГЕРБ няколко заседания провалиха с командировки, с болнични. Те се . Това заяви пред bTV лидерът на \"Движение 21\" Татяна Дончева.Припомняме, повод за думите й е решението за , както бе решено на първо четене на Закона за вероизповеданията на 8 март. Седмици по-рано  на парламента.Защо е необходимо . Дали ще спести промените на ГЕРБ с пенсионната система, в резултат на която на над 300 000 пенсионера бяха взети инвалидните добавки.Според Дончева арестът на няколко души от Силистра цели да покаже на 300 000 души с инвалидни пенсии, че парите им са били източени от порочна схема, а не, че държавата няма пари.Разграбването на България стана по друг механизъм. Такива хора (като фамилиите, срещу които се водят дела - Арабаджиеви, Баневи, Стайкови - б.р.) бяха избрани да получат парче от държавата. Дали някой е наивен, че това е станало безвъзмездно - предоставянето на 70% от предприятието \"Полимери\" и това не е изисквало съответно разплащане.Тази поредица от реторични въпроси зададе лидерът на \"Движение 21\" Татяна Дончева. Припомняме, Дончева е защитник на Евгения Банева, сегашната съпруга на Николай Банев, който чрез масовата приватизация придоби \"Полимери\".Прокуратурата не може да седи безучастна, когато народът е ограбен. Има такива, които ще се преследват и такива, които няма да се преследват. Защо точно тези са попаднали в списъка - не е ясно, каза Дончева.Да преследваш олигарси е малко съмнително. От една страна - прокуратурата няма за какво да ги търси. Ако ги търси за неплатени данъци, това е въпрос на доказване и би могло да се справи.Начинът за доказване на създаването на олигарси е през начина на придобиване богатство - законен начин, изтекли давности и е обречен. Всичко е свързано.Защо не направихме действащ следприватизационен контрол, за да може хората да спазват принципите и след приватизацията. След като имуществото е изядено, изпито, нарязано на скраб е безсмислено да се разследва, стана ясно от думите на Дончева.Според Дончева, от прокуратурата кръщават \"организирана престъпна група\" заподозрените, за да влезе делото в Спецсъда. Зад задружната престъпна дейност се е искало да са поне трима - семейство с дете или снаха и свекърва и групата е готова, стана ясно от думите й.Доказателствата на прокуратурата са изключително измислени, смята тя и даде пример - да се носи наказателна отговорност за лошо управление на предприятия, за чужди неплатени данъци. Слагат се интернационални текстове.Българската държава е разбрала къде са Арабаджиеви. Европейската заповед за арест (ЕЗА) пристига във всички държави. Георги Семерджиев с прякор Жоро Шопа (в чиято къща бяха открити Арабаджиеви), е близък до Брендо. Негово ли е това имущество, запита реторично Дончева.Ветко Арабаджиев е бил шофьор на месокомбината на Пловдив. Как се сетиха тези, които раздават имущество да го направят облечен във възможности, продължи с въпросите си юристът.Не може да си оправен - не може да дадеш тежкото машиностроене, металургията на хора, които очевидно нямат капацитета да управляват това. Да сложиш бивши величия от старото време в управата, коментира Дончева механизмите на приватизацията в България.Както защитник на Евгения Банева юристът уточни, че тези заводи (\"Полимери\" и др.) са дадени на Банев, но 12 г. по-рано, когато той е бил с предишната си съпруга. Не може прокуратурата да се занимава с махленски клюки. Те могат да симпатизират на една жена на Банев, на друга. Очевидно зле е управлявано, каза ДончевКато дадохте на Николай Банев тежката химия, а той е завършил българска филология, смятахте ли че той ще се справи, продължи Дончева с въпросите си, отправени неизвестно към кого.Запитана дали Евгения Банева ще се кандидатира за евродепутат, Татяна Дончева каза: \"Нямам практика да говоря по делата, по които съм адвокат. Евгения Банева може да се кандидатира или не - няма нужда от говорене\".Не може слугите на бившата комунистическа номенклатура, които управляват сега страната да ни подхвърлят едни обогатили се от процеса като парче месо на гладни кучета, обобщи процесите срещу Баневи, Арабаджиеви, Стайкови.Относно разкритата схема за , Дончева също бе скептична. Дали гражданинът от Силистра, който сега е в ареста, е виновен, запита реторично Дончева и обясни, че с промените е все едно човек да взема заплатата си от 3 гишета.\". Схемата се върти, за да обяснят защо на \", каза Дончева по този случай.На въпрос: \"Защо правителството покани Медведев в България\", лидерът на \"Движение 21\" коментира, че \"Турски поток\" е делова сделка, тя се уговаря. Тези официални посещения се правят да се подпишат договори. По време на посещението на  не бяха подписани никакви договори.\"Поканили сме да му кажем, че го обичаме, и той ни обича. Няма да стане както Бойко Борисов си мисли. Гърците са се изтъргували (за включване към газопровода - б.р.), да се изтъргуваме и ние, но това става с хора с можене, не с лакеи на комунизма. Да ме прощава комунизма, била съм депутат на социалистическата партия\", каза Татяна Дончева.", "date": "2019.03.11", "title": "Дончева: С 8 млн. лева ГЕРБ иска да си осигури кворума в парламента"}
{"url": "https://news.bg/regions/obhoden-marshrut-na-am-struma-pri-sandanski.html", "text": "Движението по АМ \"Струма\" в посока София е временно ограничено в участъка Ново Делчево - Сандански, информира Агенция \"Пътна инфраструктура\" (АПИ).Причината - при 150-ти километър от магистралата се монтира пътна сигнализация. Трафикът се осъществява от обходен маршрут - път I-1 Ново Делчево - Сандански.", "date": "2019.03.11", "title": "Обходен маршрут на АМ \"Струма\" при Сандански"}
{"url": "https://news.bg/society/glavnoto-myuftiystvo-pechelelo-nad-30-mln-lv-godishno.html", "text": "Главното мюфтийство има 4 700 имота, от които генерира годишен приход над 30 милиона лева от наеми и ренти. Това заяви пред bTV Николай Панков, който беше началник на кабинета на председателя на Висшия мюсюлмански съвет по времето на Недим Генджев. Коментарът на Панков дойде във връзка със силния обществен спор около , които възлизат на над 8 милиона лева.Според Панков по-голяма част от имотите се използват от активисти на ДПС. Парите се взимали на ръка.\"Ако НАП си върши работата и прати агенти под прикритие вместо да ги праща на круизни кораби и в читалища, ще разберат как стоят нещата\", отсече Панков.По думите на събеседника с проектозакона, който мина на първо четене в пленарна зала с подкрепата на депутатите на ГЕРБ и ДПС, уж се опрощават дълговете на всички вероизповедания, но всъщност целта била да се опростят само пари, които мюфтийството дължи на държавата. По този начин се облагодетелства само един човек и една институция, обясни Панков.Той каза и че главният мюфтия е бил агент на Държавна сигурност с името \"Андрей\". Бил свързан и с групировката \"Мюсюлмански братя\".Според Панков самата философия на законопроекта за вероизповеданията е сбъркана. Не било възможно религиозният мир да зависи от спазването на законите. Коментарът му дойде по повод обяснената от управляващите цел на законопроекта, а именно да се спре финансирането на религии от чужбина.Припомняме, днес премиерът Бойко Борисов провежда среаща в Министерски съвет с българския патриарх Неофит и с главния мюфтия Мустафа Хаджи. И двамата духовни водачи вече пристигнаха в сграда на МС, но отказаха коментар преди срещата.", "date": "2019.03.11", "title": "Главното мюфтийство печелело над 30 млн. лв. годишно"}
{"url": "https://news.bg/politics/dbg-pita-patriotite-dokoga-shte-stoyat-v-kompaniyata-na-dps.html", "text": "Водещ кандидат на ПП \"Движение България на гражданите\" за изборите за Европейски парламент ще бъде председателят на партията Димитър Делчев. Това заяви зам.-председателят Найден Зеленогорски на пресконференция в БТА.Зеленогорски посочи още, че преговорите за широко дясно обединение за евроизборите ще приключат най-късно до 17 март. В случай че няма подписано споразумение за подобно обединение, ДБГ ще издигне своя дясноцентристка кандидатска листа, като именно Делчев ще я оглави.Зеленогорски изтъкна, че Делчев е магистър по право в Софийския университет, има диплома по английско и европейско право от Университета в Кеймбридж, бил е народен представител в 43-то Народно събрание и е участвал във важни теми, като изменението на изборното законодателство. През 2017 г. той е избран за председател на партията.От своя страна самият Делчев заяви, че е приел номинацията с чувство на отговорност, тъй като за ДБГ като проевропейска и прозападна партия европейските избори са едни от най-важните.Той посочи, че в рамките на предизборната кампания партията възнамерява да отговори на два въпроса и увери, че ДБГ ще направи всичко възможно да премахне статуквото на България да бъде на последно място в ЕС.Освен че ще настояват всички български граждани да могат да вадят удостоверения на нотариален акт по интернет и да дишат чист въздух, ДБГ ще поставят и въпроса за ЕС като такъв, посочи Делчев. Вярваме, че членството ни в ЕС е едно от най-хубавите неща, но това не гарантира благоденствие, заяви той и допълни, че двойните стандарти на стоките и храните не бива да съществуват. Европа на две скорости е лошо и за Западна, и за Източна Европа, категоричен бе той.Делчев беше категоричен, че българският евродепутат трябва да е член от групата на ЕНП, затова от ДБГ са решили, че ще се стремят кандидатът, който те самите ще излъчат, да е част от ЕНП.По отношение на  Делчев коментира, че очевидно става въпрос за  Това е поредното потвърждение на отдавна ясната коалиция, заяви той и се обърна задочно към Обединените патриоти с въпроса докога ще стоят в компанията на ДПС и не е ли вече време да излязат от управленската формула, след като отдавна са заявили, че не биха толерирали влизането на ДПС във властта.Според Делчев данъчната амнистия се прави, когато има икономическа криза, а в България такава в момента нямало. По тази причина това решение целяло разрешаването на кризата за гласовете с ГЕРБ, според Делчев. Той посочи, че управляващата партия е загубила доверието на българските граждани.50% не гласуват на избори - това е реалната оценка за управлението на ГЕРБ, заяви председателят на ДБГ.Според него сключената между ГЕРБ и ДПС сделка е лош сигнал към всички останали, които си плащат данъците, и подрива фискалната система в България.От своя страна членът на Националния съвет на партията Пеню Пенев посочи, че когато крупни инвеститори напускат България, е съвършено неправилно държавата да опрощава дългове на една-единствена духовна общност.\"Защо не се опрощават дългове на болници, училища, културни заведения?\", запита той. Според него Доган нямало да има никакъв проблем да покрие въпросните 8 млн. лева задължения, така че мюфтийството да излезе на чисто.Пенев заяви и че на местните избори ДБГ ще търси максимална изява във всички общини и ще запази ориентацията си основно към малкия и среден бизнес. За целта ДБГ ще настоява за полезни облекчения, като намаляване на ДДС или повдигане на прага за регистрация на ДДС, обясни той.", "date": "2019.03.11", "title": "ДБГ пита патриотите докога ще стоят в компанията на ДПС"}
{"url": "https://news.bg/world/otkriha-chernite-kutii-na-padnaliya-samolet-na-etiopskite-aviolinii.html", "text": "Откриха едната от двете \"черни кутии\" на падналия пътнически самолет на Етиопските авиолинии (Ethiopian Airlines), съобщиха местни медии, цитирани от Би Би Си.Етиопската държавна телевизия информира, че разследващите са открили едната \"черна кутия\" на мястото на катастрофата. Държавната телевизия уточнява, че е открита черната кутия със записите в пилотската кабина.Според АФП по-късно от Етиопските авиолинии обявиха, че са открили и втората черна кутия.Припомняме, . Новият самолет Boeing 737 MAX 8 падна на 62 километра югоизточно от столицата Адис Абеба на път за кенийската столица Найроби.По-рано беше съобщено, че  да приземят временно своите самолети Boeing 737 MAX 8 след трагедията, която стана по-малко от пет месеца след като друг самолет , като загинаха всички 189 души на борда. Ethiopian Airlines също приземиха своите самолети Boeing 737 MAX 8.Моделът 737 MAX 8 се експлоатира в света от едва 2 г., наричан е \"най-надеждният самолет в света\". Първият пътнически полет е през май 2017 г. на Malindo Air.Самолетът е вариант на серията Boeing 737 Max - най-бързо продаваният самолет в историята на американската компания. Max 8 струва около 70 милиона британски лири. Той е с обхват от 6 570 километра. Събира до 210 пътници. Въглеродните емисии са редуцирани с 20%, шумът в самолета е намален с 40%, пише \"Гардиън\".Моделът се притежава от самолетните превозвачи American Airlines, United Airlines, Ryanair, Jet Airlines, FlyDubai, Norwegian Air, Iceland Air, SilkAir, Turkish Airlines, Korean Air, Air Canada, Malaysia Airlines и други.Пътническите самолети обикновено имат две \"черни кутии\" - с техническите параметри от полета и със запис на разговорите в пилотската кабина.", "date": "2019.03.11", "title": "Откриха черните кутии на падналия самолет на Етиопските авиолинии"}
{"url": "https://news.bg/politics/vmro-sa-protiv-oproshtavaneto-na-dalgovete-na-veroizpovedaniyata.html", "text": "ВМРО са против опрощаването на дълговете на вероизповеданията. Това заяви депутатът от партията Искрен Веселинов в Русе.По думите на народния представител това да се опрощава задължение конкретно, за да облагодетелстваме едно вероизповедание, е лош пример. Този пример щял да доведе до верижна реакция - \"... утре други вероизповедания ще спрат да си плащат данъците и осигуровките, просто защото ще знаят, че в един момент държавата може да им ги опрости\".Припомняме, партията на Волен Сидеров  на вероизповеданията. По този начин вече две от трите партии в малката коалиция на \"Обединени патриоти\" са против приетия от техния партньор в управлението на държавата ГЕРБ законопроект за вероизповеданията.Законът беше приет на първо четене в пленарна зала в петък, 8 март. Тогава в подкрепа на предложението гласуваха депутатите от ГЕРБ и ДПС, което стана повод опозицията да ги обвини, че са сключили сделка.", "date": "2019.03.11", "title": "ВМРО са против опрощаването на дълговете на вероизповеданията"}
{"url": "https://news.bg/regions/plovdivchani-negoduvat-sreshtu-masova-sech-v-park.html", "text": "Пловдивчани алармираха за масова сеч в квартал \"Северен\", предаде bTV. Те се опасяват, че предстои 18 декара зелени площи да бъдат застроени.Причината е, че в парка край улица \"Полк. Сава Муткуров\" е започнала сеч на дървета. Според хората обаче освен сухите и изгнили дървета се премахват и здрави, защото се готви застрояване на зелените площи от частен инвеститор.Кметът на район \"Северен\" Ральо Ралев потвърди, че действително въпросният парцел вече е частна собственост, която се води на \"Парадайз гардън резидънс\" ЕООД с управител Байрям Сали Солак.По думи на самия собственик на терена общината е била известена за почистването на мястото. След като дърветата са били отсечени обаче, работници са започнали изкоп за строеж на ограда.", "date": "2019.03.11", "title": "Пловдивчани негодуват срещу масова сеч в парк"}
{"url": "https://news.bg/int-politics/rusiya-e-priela-na-vaorazhenie-nad-200-balistichni-raketi-za-shest-godini.html", "text": "В периода между 2012 и 2018 година руската армия е приела на въоръжение 109 междуконтинентални балистични ракети, както и 108 балистични ракети с подводно базиране.Това обяви руският военен министър Сергей Шойгу по време на разширено заседание на Комисията по отбрана към Държавната дума (долната камара на руския парламент), съобщават руските медии.\"За шест години (2012-2018 г.) въоръжените сили получиха 109 междуконтинентални балистични ракети \"Ярс\"; 108 балистични ракети на подводници; три ракетни подводници със стратегическо предназначение \"Борей\"; 57 космически апарата; седем подводници; 17 крайбрежни ракетни комплекса \"Бал\" и \"Бастион\", както и 3712 нови и модернизирани танка и други бронирани бойни машини; над 1000 самолета и хеликоптера; 161 кораба и катера\", уточни Шойгу.Руският военен министър е отбелязал, че тези доставки позволяват да се превъоръжат 12 ракетни полка от комплекса \"Ярс\"; 10 ракетни бригади на комплекса \"Искандер\"; 13 авиационни полка на изтребители МиГ-31БМ, Су-35С, С-30СМ, Су-34; три бригади военна авиация и шест вертолетни полка на Ка-52 и Ми-28; 20 зенитни ракетни полка за зенитна ракетна система С-400; 23 дивизиона на комплекса \"Панцир-С\"; 17 батальона на ракетните системи \"Бал\" и \"Бастион\".", "date": "2019.03.11", "title": "Русия е приела на въоръжение над 200 балистични ракети за шест години"}
{"url": "https://news.bg/world/razprostraniha-informatsiya-za-1-8-mln-kitayki-sas-statut-gotovi-za-oplozhdane.html", "text": "Отворени база данни в Китай съдържат личната информация на повече от 1,8 милиона жени, включително телефонните им номера, адресите и нещо, което е наречено статут \"Готови за оплождане\". Информацията разпространява \"Гардиън\", позовавайки се на изследовател.Виктор Геверс, холандски интернет експерт от неправителствената група GDI.Foundation, е открил незащитената информация, докато е претърсвал в отворените база данни в Китай. През уикенда той публикува част от информацията.Базата данни, чиито сървър е в Китай, включват информация за пола, възрастта, образованието, брачния статут, както и графа \"Готови за оплождане\", което според наблюдатели може да се опише дали жена има деца или е на възраст за раждане. Според Геверс информацията е премахната в понеделник следобед местно време.Информацията е разпространена в контекста на тревогата на китайските власти относно ниската раждаемост в страната. Активисти в защита правата на жените и критици на използваните от Китай стриктни правила за семейно планиране са обезпокоени правителството колко далеч ще стигне в насърчаването на жените да имат повече деца.Не е ясно дали данните са свързани с приложение, правителствен регистър или някаква организация.Средната възраст на жените в базата данни е 32, най-младите са на 15 г. Почти 90% от тях нямат партньор, а 82% живеят в Пекин.", "date": "2019.03.11", "title": "Разпространиха информация за 1,8 млн. китайки със статут „готови за оплождане”"}
{"url": "https://news.bg/crime/shofyorite-nay-chesto-bez-kolan-patnitsite-sa-po-izryadni.html", "text": "До 17 март \"Пътна полиция\" ще следи за нарушения при използването на предпазни колани и каски при мотористите.Това заяви на брифинг главен инспектор Илия Георгиев от сктор \"Пътна полиция\" към Главна дирекция Национална полиция. Проверките обхващат цялата страна.Законът за движение по пътищата задължава всички водачи на превозни средства да поставят предпазните колани, предпазни каски и да използват обезопасителни системи при децата.Глоба от 50 лева и отнемане на 6 контролни точки грози нарушителите.Същите санкции са предвидени и за пътниците, които се возят без предпазни колани и каски.В рамките на  са проверени близо 22 000 автомобила, където в почти половината от случаите има установени нарушения.Санкциите остават и за автобусите, в които има инсталирани обезопасителни колани.По думите на Георгиев най-честото нарушение на водачите е да се движат без колан.Оказва се, че пътниците следват по-стриктно закона и поставят колан за разлика от водачите, които са най-честите нарушители.", "date": "2019.03.11", "title": "Шофьорите най-често без колан, пътниците са по-изрядни"}
{"url": "https://news.bg/education/varna-s-novi-pravila-za-elektronen-priem-na-parvoklasnitsi.html", "text": "Община Варна одобри новата система от правила за електронен прием в първи клас за учебната 2019/2020 г. Тя отменя старата, приета през март миналата година, и отново е съобразена с изкисванията на Наредба №10 за организация на дейностите в училищното образование на ресорното министерство.В новите правила към водещия критерий - близост до учебното заведение по постоянен или настоящ адрес, е добавена възможността в първа група автоматично да влизат деца с братя или сестри до 12-годишна възраст, които са ученици в същото училище, независимо от техния адрес.Към допълнителните критерии са добавени нови опции. Освен деца сираци предимство вече ще имат и деца само с един родител. Те ще получават 30 точки. Допълнителни 30 точки ще бъдат давани и на децата от многодетно семейство (повече от 2 деца).В системата първокласниците отново са разделени на 4 групи.В първата група са включени децата, чийто постоянен или настоящ адрес в прилежащия район на училището не е променян поне от три години, както и деца с братя и сестри до 12-годишна възраст, които учат в същото училище.Във втората група влизат децата, които живеят в района повече от година, но по-малко от три години.Децата, регистрирани на адреса в прилежащия район на училището до една година, попадат в третата група.В четвъртата група са децата, които живеят извън района на училището.С най-големи шансове за прием ще бъдат децата от първата група. Когато броят на децата в определена група е повече от местата за приема, ще се прилагат следните допълнителни критерии със съответния брой точки:", "date": "2019.03.11", "title": "Варна с нови правила за електронен прием на първокласници"}
{"url": "https://news.bg/int-politics/ukrayna-obyavi-italianskiya-pevets-al-bano-za-zaplaha-za-natsionalnata-sigurnost.html", "text": "Министерството на културата на Украйна, по искане на Съвета за сигурност на Украйна (СБУ), е включило италианския певец Ал Бано (Албано Каризи) в списъка на лицата, представляващи заплаха за националната сигурност, съобщават руските медии.Не се уточнява с какво певецът застрашава националната сигурност на страната. По-рано Ал Бано нарече руския президент Владимир Путин \"велик политик\". Според данни на украинското ведомство в \"черния списък\" вече са вкарани 147 души. Повечето от тях са руски дейци на културата.Ал Бано се прочу в Европа и Съветския съюз през 1980-те и 1990-те години. В дует с Ромина Пауър изпълнява хитовете Liberta, Felicita, Ci sara, Sharazan и др.Министерството на културата на Украйна за първи път обяви черен списък на културни фигури от Русия през август 2015 г. Документът включва известни актьори, музиканти и други културни дейци.Например през януари 2018 г. украинското културно министерство вкара в черния списък четирима руснаци, които представляват заплаха за националната сигурност на страната - режисьора Никита Михалков, рапъра Василий Вакуленко (Баста), певеца Дмитрий Фомин и телевизионния водещ Дмитрий Шепелев.", "date": "2019.03.11", "title": "Украйна обяви италианския певец Ал Бано за заплаха за националната сигурност"}
{"url": "https://news.bg/society/ne-ochakvat-opashki-ot-shofyori-za-ekokategorii-na-kolite-im.html", "text": "Отразяването на еврокатегориите не е задължително. Това заяви инспектор Димитър Иванов от Отдел \"Пътна полиция\" във връзка с изискванията за вписване на еврокатегория в талоните на някои автомобили. Голяма част от автопарка у нас е от коли втора употреба, при чието внасяне в България няма данни за екокатегорията. Затова и властите не очакват струпване в поделенията на КАТ, както заяви Иванов.По думите му няма огромна разлика в данъчните задължения. При новите автомобили със сертификати не се наблюдава удостоверяване поради това, че екокатегоеията е определена от производителя.Представяйки този документ в поделенията на \"Пътна полиция\", екокатегорията се вписва срещу определена такса, но процедурата не е задължителна, допълни Иванов. ", "date": "2019.03.11", "title": "Не очакват опашки от шофьори за екокатегории на колите им"}
{"url": "https://news.bg/health/saksonska-printsesa-dari-oborudvane-na-pirogov.html", "text": "Принцеса Tеофана Аладжова фон Саксен дари оборудване на УМБАЛСМ \"Н. И. Пирогов\".Електрически болнични легла, проходилки и медицински помощни средства втора употреба ще подпомагат болничния престой на пациентите. Оборудването пристигна в \"Пирогов\" като дарение от Германия и беше прието от зам.-изпълнителния директор проф. д-р Николай Габровски. Той благодари на българите от чужбина, които се кещат за родината си и й помагат.Tеофана Аладжова фон Саксен e саксонска принцеса от български произход, родена в България. Баща ѝ Петър Аладжов е бил директор на Българска търговска банка.Саксонската принцеса с български корени се занимава с хуманитарна и благотворителна дейност от години. Благодарение на нейните усилия до момента в България са доставени над 3000 болнични легла и медицински помощни средства.", "date": "2019.03.11", "title": "Саксонска принцеса дари оборудване на \"Пирогов\""}
{"url": "https://news.bg/politics/marinov-se-razpisa-v-zlatnata-kniga-na-evropol.html", "text": "Министърът на вътрешните работи Младен Маринов и главният секретар на МВР Ивайло Иванов посетиха Европол по покана на изпълнителния директор на агенцията Катрин де Бол.Де Бол даде висока оценка на сътрудничеството с българските правоприлагащи органи и активното им участие в обмена на информация по канала на Европол. На срещата бяха подчертани добрите резултати в изпълнението на Политическия цикъл на ЕС за борба с тежката и организирана престъпност. Директорът на Европол оцени високо операции и предоставяната информация от България по линия на противодействието на трафика на наркотици, незаконната миграция, контрабандата на акцизни стоки и киберпрестъпността.От своя страна министър Маринов подкрепи новата стратегия на Европол 2020+, която се фокусира върху предоставяне на по-качествени услуги на държавите членки, повече оперативна подкрепа и гъвкавост, както и по-добро управление и използване на информацията.В рамките на посещението министър Маринов и главен комисар Иванов проведоха и среща със заместник-директора по операциите на Европол Вил ван Гемерт и ръководителите на оперативни отдели в агенцията. Целта беше да се запознаят с възможностите за подкрепа, които агенцията може да окаже на България.Министър Маринов остави послание в Златната книга на Европол, каквато е традицията при визити на висопоставени лица.", "date": "2019.03.11", "title": "Маринов се разписа в Златната книга на Европол"}
{"url": "https://news.bg/int-politics/sasht-se-opitvat-da-razseyat-strahovete-otnosno-robotite-ubiytsi.html", "text": "Хората винаги ще вземат окончателното решение за това дали въоръжените роботи могат да стрелят. Това обявиха от военното министерство на САЩ, цитирани от американските медии.Изявлението идва, след като се появяват планове за оръжейни платформи, които могат да избират свои собствени цели на бойното поле.Плановете се опитват да модернизират съществуващите системи за прицелване, използвайки разработки в машинното разузнаване.САЩ увериха, че правилата, уреждащи използването на въоръжените роботи, все още не са променени и хората ще запазят властта си да забранят техните действия.Плановете на военното министерство на САЩ се опитват да модернизират настоящата Модерна автоматична система за прицелване и леталност (Atlas), използвана в сухопътни бойни машини, за да подпомогнат поразяването на мишената, хваната на мушка от човешки стрелци.Американските военни търсят търговски партньори, за да помогнат за разработването на системи за прицелване за \"придобиване, идентифициране и ангажиране на цели най-малко три пъти по-бързи от настоящия ръчен процес\".А някои коментатори се опасяваха, че това би означавало системи, които биха могли да избират свои собствени цели и да вземат самостоятелно решение за стрелба.Американската армия след това актуализира предложението си, за да подчертае ключовата роля на хората в процеса на избирането на мишената.Американските военни изтъкнаха, че остават ангажирани с правилата, уреждащи взаимодействието между човек и робот, известни като директива 3000.09, която изисква човешки пръст на всеки спусък.Армията на САЩ също така заяви, че ще публикува поредица от \"точки за обсъждане\" около взаимодействието човек-робот, които ще бъдат обсъдени на 12 март, когато индустрията е поканена на отворен ден, за да се проучи как може да бъде актуализиран Atlas.Американската армия не е поставяла роботи в позиция да убиват когото и да било, увериха от Пентагона.", "date": "2019.03.11", "title": "САЩ се опитват да разсеят страховете относно роботите убийци"}
{"url": "https://news.bg/int-politics/evropeyskata-komisiya-iska-poveche-ohranyaemi-parkingi-v-es.html", "text": "Необходимо е изграждането на 400 000 охраняеми зони за паркиране в Европейския съюз. Това показва проучване на Европейската комисия, публикувано днес.Товарните камиони често стават жертва на кражби и нападения. Близо 75% от тези инциденти се случват, когато камионите са паркирани на неохранявани паркинги. По тази причина Европейската комисия насърчава изграждането на безопасни зони за паркиране и отпуска финансиране от 45 милиона евро за целта.Беше съставена и експертна група, която да прилага единни стандарти в тази сфера.От Европейската комисия посочват, че шофьорите в Европа заслужават сигурност и комфорт по време на почивката си и това е важно за безопасността на тяхната работа по европейските пътища.Сегашната ситуация е неприемлива, смятат от ЕК. За да се подобрят условията на труд на шофьорите на камиони в Европа и да се защитят социалните им права като част от Пакета за мобилност I, ще се предприемат необходимите действия за осигуряване на сигурни паркинги в ЕС, заяви комисарят по въпросите на транспорта Виолета Булц.", "date": "2019.03.11", "title": "Европейската комисия иска повече охраняеми паркинги в ЕС"}
{"url": "https://news.bg/world/konservativna-fraktsiya-iska-ostavkata-na-merkel.html", "text": "Консерватори от Християндемократическия съюз (ХДС) поискаха Ангела Меркел да напусне властта по-рано от предвиденото, информира \"Политико\".Консервативната фракция Werte Union в съюза на християндемократите и Християнсоциалния съюз (CSU) призова Меркел да предаде властта на лидера на ХДС Анегрет Крамп-Каренбауер.Александър Мич, който ръководи консервативния кръг Werte Union коментира пред баварски регионален вестник, че очаква социалдемократите \"панически да напуснат управляваща коалиция след местните избори на изток, ХДС трябва да бъде подготвена за това и да инициира промяна в канцлерството\".Социологическите проучвания показват, че социалдемократите ще изгубят позиции на вота в три провинции по-късно тази година.Най-добре ще е за CDU/CSU, ако Меркел предаде канцлерството на Анегрет Крамп-Каренбауер възможно най-скоро, подчерта Мич.Фракцията отдавна се противопоставя на Меркел по въпроса за миграцията и други политики. Тя представлява малка група консерватори.Мандатът на Меркел изтича през 2021 г.Междувременно проучване на Forsa Institute за RTL показва, че 2/3 от германците искат Меркел да остане на власт до края на мандата есента на 2021 г.Избиратели от всички политически партии в Германия с изключение \"Алтернатива за Германия\" биха искали Меркел да остане на власт. Само 29% желаят Меркел да се оттегли по-рано.67% желаят Меркел да остане на власт до 2021 г. в сравнение с 55 на сто през 2018 г.75 на сто от поддръжниците на \"Алтернатива за Германия\" желаят канцлерът да си ходи по-рано.Проучването е установило, че ако Меркел подаде оставка, 56% от германците биха подкрепили нови парламентарни избори.", "date": "2019.03.11", "title": "Консервативна фракция иска оставката на Меркел"}
{"url": "https://news.bg/int-politics/chasat-na-istinata-za-velikobritaniya.html", "text": "Ще има ли най-сетне решение по сделката за Брекзит? И какво ще покаже гласуването в британския парламент - ужасен край или по-скоро ужас без край? До официалната дата за Брекзит на 29 март остават по-малко от две седмици. А изходът от споровете в Лондон е повече от неясен.В петък Тереза Мей посети пристанищния град Гримсби в Североизточна Англия, където над 60 процента от гражданите бяха гласували за излизането на страната от ЕС. След западането на рибната промишленост градът се бори за оцеляването си. Там Тереза Мей призова ЕС да направи едно \"последно усилие\", за да можел Брекзитът да бъде доведен до успешен завършек през тази седмица.Думите ѝ прозвучаха така, сякаш европейците имат някакъв интерес британците да напуснат ЕС. За пореден път тя заплаши, че консервативните хардлайнери сами застрашават Брекзита, щом отказват да гласуват нейната сделка. В неделя външният министър Джереми Хънт участва в политическото токшоу на BBC и се изрази още по-конкретно. Той заяви, че ако тази седмица в парламента не се постигне мнозинство, има опасност \"Брекзитът да бъде провален\". Хънт допълни, че това ще има опустошителни последици и за бъдещето на британските тори.Нещата не изглеждат добре за Тереза Мей Тези призиви обаче едва ли ще променят нещо. Очаква се, че Тереза Мей ще загуби и гласуването във вторник (12.3). При това на нейна страна са умерените поддръжници на Брекзита в собствената ѝ партия, някои склонни на компромис проевропейски политици, както и шепа лейбъристки депутати от избирателните райони, в които има мнозинство, подкрепящо Брекзита. Не е ясно обаче колко такива лейбъристи-бунтари има и дали те ще успеят да \"спасят\" сделката на Тереза Мей. Голямата част от опозицията е против споразумението.Ключово ще се окаже решението на северноирландската \"Демократична юнионистка партия\" (DUP) и на радикалните поддръжници на Брекзита около Джейкъб Рийс-Мог. В последно време той направи някои нееднозначни изявления. От една страна сигнализира готовност за компромис, а от друга - окачестви споразумението с ЕС като неприемливо и непоносимо. Бившият министър за Брекзита Дейвид Дейвис също се изказа срещу \"ужасяващата сделка\". А тези изявления не звучат като одобрение.Какво ще стане, ако Тереза Мей загуби?Преговорите в Брюксел за последни промени в сделката за Брекзит изглеждаха окончателно провалени. Ръководещият преговорите - британският главен прокурор Джефри Кокс - явно се оказа по-скоро пречка за постигането на успех. От ЕС се оплакват, че Кокс иска да реши един политически проблем с юридически средства. Какво ще се случи, ако гласуването във вторник отново завърши с провал за Мей? Като следваща стъпка депутатите биха могли да я принудят с решение да поиска от ЕС отсрочка на датата за Брекзит. Вероятно тя ще изпревари подобно решение и сама ще поиска отсрочка.Оспорван въпрос е колко дълго може да продължи подобна отсрочка. Тереза Мей предпочита по-кратък срок - до края на юни. Тя смята да направи нов опит да склони правителствените ръководители от ЕС на решаващи отстъпки по време на срещата на върха, която ще се проведе на 21 и 22 март. Мей вече се провали веднъж в подобни опити, но тя е много упорита.Остава неясно и това дали и колко дълго правителствената ръководителка ще оцелее в създадения от нея хаос около Брекзита. В момента някои среди във Великобритания предприемат нов опит да я принудят да подаде оставка, с цел твърдите поддръжници на Брекзита да бъдат умилостивени. Засега обаче по нищо не личи, че този опит ще се увенчае с успех. А за Тереза Мей така или иначе важи изречението, че всички новини за нейния скорошен политически край са силно преувеличени.", "date": "2019.03.11", "title": "Часът на истината за Великобритания"}
{"url": "https://news.bg/int-politics/opozitsionen-kandidat-za-kmet-na-ankara-poluchi-obvinitelen-akt.html", "text": "Прокурори в Анкара са подготвили обвинителен акт срещу опозиционния кандидат за кмет на турската столица Мансур Яваш, предаде БНР. Поисканото наказание е 3 години лишаване от свобода.Според обвинителите, по време на адвокатската си практика Яваш е злоупотребил с положението си и изнудвал бизнесмен от Кайсери.Мансур Яваш ще свика пресконференция, на която ще отговори на обвиненията, обявиха от Народнорепубликанската партия, която го издигна като претендент за кметското кресло.Той е бил адвокат, както и бивш кмет на анкарския квартал \"Бейпазаръ\".Социологически проучвания показват преднина от няколко пункта на Яваш пред кандидата на управляващата Партия на справедливостта и развитието за кмет на турската столица Мехмед Йозхасеки.Междувременно турският статистически институт съобщи данни, според които през последното тримесечие на миналата година икономиката на страната се е свила с 2,4% в сравнение със същия период година по-рано.Икономическата рецесия би могла да даде негативно отражение върху представянето на управляващата формация на предстоящите на 31 март местни избори в Турция.", "date": "2019.03.11", "title": "Опозиционен кандидат за кмет на Анкара получи обвинителен акт"}
{"url": "https://news.bg/bulgaria/spasitelyat-na-deteto-kray-suchurum-e-efreytor-ot-61-a-mehanizirana-brigada.html", "text": "Единият от спасителите на 11-годишното момиче, паднало във водопада Сучурум, е военнослужещ от 61-ва механизирана бригада в Карлово, съобщиха от Министерството на отбраната. Детето е било без дихателна дейност и пулс.Инцидентът е станал вчера, 10 март, към 18 ч., вероятно при опит за селфи.По същото време ефрейтор Никола Върбанов от 1-и механизиран батальон на 61-а бригада, заедно със свои приятели е забелязал тяло на дете във водите на придошлата река край водопада Сучурум край Карлово.Както беше съобщено по-рано, младежите са успели да извадят детето от водата и веднага са се обадили на телефон 112.\"Благодарение на добрата подготовка и преминатия курс за санитарен инструктор във Военномедицинска академия София ефрейтор Никола Върбанов успява да окаже първа медицинска помощ. Изваденото от водата дете нямало пулс и не дишало, но военнослужещият продължил да прави сърдечен масаж на пострадалото момиче докато дошло в съзнание. С пристигналата на място линейка детето е било откарано в болница.\" - поясняват от министерството.Детето няма сериозни наранявания и вече се възстановява.", "date": "2019.03.11", "title": "Спасителят на детето край Сучурум е ефрейтор от 61-а механизирана бригада"}
{"url": "https://news.bg/crime/izdirvanata-ot-sasht-ruzha-ignatova-e-zamesena-v-30-firmi-u-nas.html", "text": "Името на Ружа Игнатова - издирвана в САЩ за измама в особено големи мащаби, е замесено у нас в над 30 фирми. През 2014 г. тя е обявена за бизнес дама на годината в България, според информация на bTV.Припомняме, през миналата седмица прокуратурата в Съединените американски щати съобщи, че издирва Игнатова по обвинение за откраднати \"милиарди долари\" чрез фалшивата ĸриптовалута OneCoin.Справка в Търговския регистър на България показва, че тя е участвала в управлението на 26 фирми и е била собственичка на други 5. Постепенно до 2017 г. тя е продала своите фирми и се е оттеглила от всички останали.Две от фирмите на Ружа Игнатова са прехвърлени на баща й Пламен, с адрес в Габрово. Местните познават фамилията и членовете й, но не са ги виждали повече от 10 години.Други две от фирмите са прехвърлени на името на общ работник, пребивавал в общежитията на Националния център по обществено здраве и анализи в столичния квартал \"Стрелбище\".\"Той наистина е кръгъл сирак. Няма дом, няма къде да живее и по тази причина му е дадена възможност да живее в служебното общежитие\" - посочва доц. Теодор Панев, главен секретар на НЦОЗА.\"Собственост се прикрива и по този начин едни фирми купуват други, вливат се, сливат се и става една огромна каша, накрая изобщо не е ясно кой ще носи отговорността и кой ще плаща сметката\", коментира адвокат Ивайло Дерменджиев.Финансовата пирамида OneCoin работи в повече от 20 държави. Тя е основана през 2014 г. - годината, през която Игнатова е печели приза за бизнес дама на годината у нас. Тя е ръководела структурата до октомври 2017 г., когато следите й се губят.Правосъдното министерство на САЩ съобщи, че във връзка с пирамидата OneCoin американските власти са задържали брата на Ружа Игнатова - Константин Игнатов.", "date": "2019.03.11", "title": "Издирваната от САЩ Ружа Игнатова е замесена в 30 фирми у нас "}
