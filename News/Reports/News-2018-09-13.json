{"url": "https://news.bg/bulgaria/chetiri-firmi-podadoha-oferti-za-12-500-ustroystva-za-mashinno-glasuvane.html", "text": "Централната избирателна комисия (ЦИК) отвори днес офертите на четирите фирми, които кандидатстват по обществената поръчка за 12 500 специализирани устройства за машинно гласуване, предаде БГНЕС.\" обобщи говорителят на ЦИК Цветозар Томов.Техническата част на офертата ще има по-голяма тежест във финалната оценка на кандидатите.Определеният срок за извършване на проучването е 2 месеца.ЦИК обжалва пред ВАС решението на Административен съд - София, задължаващо я да въведе задължително машинното гласуване. Делото бе заведено от бившите депутати от \"Реформаторски блок\" и настоящи членове на \"Демократична България\" Петър Славов и Мартин Димитров, защото от Комисията не предприеха действия по въвеждане на машинното гласуване, въпреки че това бе заложено като промяна в Изборния кодекс.Аргументът на ЦИК бе, че парите трябва да бъдат отпуснати от правителството, но в началото на месец август от финансово министерство съобщиха, че имат готовност да осигурят средствата.\", каза още Томов.", "date": "2018.09.13", "title": "Четири фирми подадоха оферти за 12 500 устройства за машинно гласуване "}
{"url": "https://news.bg/crime/9-godini-zatvor-poluchi-holandetsat-naragal-zhena-v-sofiya.html", "text": "Съдът постанови осъдителна присъда от 9 години \"лишаване от свобода\" спрямо Хилиямсе Д. по повдигнатото му обвинение за опит за убийство по хулигански подбуди.Припомняме ,холандецът Хилиямсе Д е обвинен, че на 14 декември около 05:35 часа, в София, до \"Телефонната палата\", по ., като я наръгал с нож.Пострадалата М. Г. работела като чистачка в Министерство на финансите. Във въпросния ден около 05:30 часа, тя слязла от трамвая на спирката на пл. \"Гарибалди\" в София, за да отиде на работа.На спирката към пострадалата се приближил Хилиямсе Д., когото пострадалата не познавала.Той се опитал да я заговори, но тя не му обърнала внимание.Хилиямсе Д. бил употребил алкохол и марихуана и под тяхно въздействие, без да бъде провокиран по какъвто и да е начин, решил безпричинно да умъртви жената.Той я последвал и я нападнал в гръб. Нанесъл ѝ удар в областта на шията и я блъснал на земята.Непосредствено преди да загуби съзнание тя видяла как нападателят й се връща и прави опити да я изправи на крака.След това той спрял преминаващо такси и помолил водача му за помощ. Шофьорът се обадил на полицията и извършителят бил задържан до тялото на жертвата.Животът на жената е спасен от дежурните в спешния център \"Пирогов\", където е била приета за лечение. ", "date": "2018.09.13", "title": "9 години затвор получи холандецът, наръгал жена в София"}
{"url": "https://news.bg/world/germanskite-sotsialdemokrati-poiskaha-ostavkata-na-shefa-na-razuznavaneto.html", "text": "Ръководството на германската Социалдемократическа партия призова канцлера на страната Ангела Меркел да уволни шефа на разузнаването за коментари, които подкопават коалиционното правителство, информира ДПА.През миналата седмица Ханс-Георг Маасен, шеф на германското вътрешно разузнаване (BfV), се усъмни в оценката на Меркел, че при серия протести на крайнодесни групи в източния град Кемниц, предизвикали насилие, банди са преследвали всеки, който изглежда като чужденец.Макар че Маасен оттогава промени позицията си, генералният секретар на социалдемократите Ларс Клингбайл заяви, че \"за ръководството на Социалдемократическата партия е напълно ясно, че Маасен трябва да си върви. Сега Меркел трябва да действа\".Преди няколко седмици ксенофобски протести в Кемниц, подтикнати от убийството на германски гражданин от бежанци, шокираха Германия.В интервю за ДПА днес външният министър Хайко Маас коментира, че демонстрациите вредят на репутацията на Германия в чужбина.Правителството твърди, че протестиращи са преследвали чужденци, позовавайки се на видеоматериали, които показват местни хора да гонят и да атакуват двама араби.В града се проведоха и контрапротести, на които участваха 65 000 души.Маас изтъкна, че е изключително важно, че толкова много хора са излезли на улицата, за да се обявят срещу расизма и ксенофобията.\"\", смята той.\"Крайнодесният екстремизъм разтърсва основите на нашата либерална демокрация и заплашва социалната сплотеност. Трябва да предотвратим поляризация на обществото в Германия\", предупреди топ дипломатът.Двама правителствени източници съобщиха пред \"Ройтерс\", че днес лидерите на управляващите партии в Германия ще проведат кризисна среща, на която ще решат съдбата на Маасен.Днес Маасен и вътрешният министър Хорст Зеехофер бяха изслушани пред парламентарната комисия за контрол над службите.", "date": "2018.09.13", "title": "Германските социалдемократи поискаха оставката на шефа на разузнаването"}
{"url": "https://news.bg/economics/porozhanov-govori-s-targovskite-verigi-za-da-ne-poskapva-hlyaba.html", "text": "Според земеделския министър Румен Порожанов има основания за поскъпване на хляба. Той посочи, че по-високата изкупна цена на пшеницата и поскъпването на природния газ са основните фактори за повишаване на цената на насъщния, информира bTV. Има лостове, с които да се предотврати поскъпването, каза земеделският министър.\"Започнал съм аз лично разговори с веригите. Ще предложа на премиера, след като направя индивидуалните срещи, да направим и при него една среща по цената на хляба, защото те са регулатор на тези цени\", каза Порожанов.Относно масовото евтаназиране на овце и кози в Странджа през юли, министър Порожанов каза, че стадото на станалата известна покрай епидемията с чума по овцете баба Дора, не е било заразено. То е попадало в поразената от болестта зона и затова е подлежало на унищожение.В част от изпратените към Франция повторни проби за чума по дребните преживни животни, са открити антитела, допълни земеделският министър.Припомняме, заради подозрение за чума по дребните преживни животни в Странджа бяха избити хиляди кози и овце. Това бе основният поминък на останалите предимно възрастни хора там.В акцията по ., от БАБХ бяха привлекли и външни лица.В същото време доброволци от цяла България се опитваха с жива верига да отложат , защото искаха да видят документи, с които да се докажат положителни взетите проби.На 14 юли .По-късно - 20 юли,  като мерки, съответстващи на законодателството на ЕС.На  на реални животни се прикриват субсидии от фиктивни земеделски стопани и източване на пари от бюджета. Мотивът им бе, че 2 месеца няма умряло дребно преживно животно от чумата.В отговор на исканията от БСП , че няма да има оставки. Според директора на БАБХ Дамян Илиев, ако подаде оставка, значи не си е свършил работата.Припомняме, по-рано през деня министърът на земеделието, храните и горите Румен Порожанов присъства на откриване на гроздобера в село Могилово, община Чирпан, област Стара Загора.Междувременно на пресконференция в БТА от партия \"Възраждане\" поискаха . Един от мотивите беше избиването на дребни преживни животни в Странджа, което води до загуба на поминък за населението там и съответно - обезлюдяване.", "date": "2018.09.13", "title": "Порожанов говори с търговските вериги, за да не поскъпва хляба"}
{"url": "https://news.bg/society/chast-ot-e-uslugite-na-noi-ne-rabotyat.html", "text": "Временно е спрян достъпът до справки по ЕГН и Персонален идентификационен код (ПИК) на Националната агенция по приходите (НАП) през сайта на НОИ, съобщиха от НОИ.За проблема постъпили сигнали от граждани и медии. На интернет страницата на института може да стане невалидиран достъп за справки по ЕГН и ПИК на Националната агенция по приходите (НАП).В момента има интензивна проверка на случая и до пълното изясняване на обстоятелствата достъпът до тези справки е блокиран.Останалите електронни услуги със свободен или ограничен достъп функционират нормално.", "date": "2018.09.13", "title": "Част от е-услугите на НОИ не работят"}
{"url": "https://news.bg/world/kosovo-podgotvilo-tri-proektozakona-za-sazdavane-na-redovna-armiya.html", "text": "Правителството на Косово е подготвило три проектозакона за трансформиране на силите за сигурност на страната в редовна армия, макар че не е ясно дали ще бъдат одобрени от парламента, информира АП.Премиерът Рамуш Харадинай коментира, че всяка стъпка за сформиране на армия \"ще бъде направена в съответствие с нашите стратегически партньори от НАТО, особено със САЩ\".Преди година президентът Хашим Тачи се огъна под натиска на НАТО и САЩ и изтегли проектозаконодателство, за което не се изискваше одобрение от етническото малцинство в Косово, както е необходимо при конституционни промени.В същото време етническите сърби и други малцинствени групи в Косово обявиха, че няма да подкрепят промените.Междувременно Тачи съобщи, че корекция на границата ще доведе до признаване на Косово за независима държава от Сърбия, цитиран от Top Channel.Според него няма да има взаимно признаване без да се постигне окончателно споразумение за демаркационния процес със Сърбия.", "date": "2018.09.13", "title": "Косово подготвило три проектозакона за създаване на редовна армия"}
{"url": "https://news.bg/politics/rumen-radev-balgarski-studenti-v-italiya-nasarchavat-biznesa-i-kulturniya-obmen.html", "text": "\"Много млади българи избират да получат висшето си образование и да работят в Италия, като впоследствие тяхната експертиза се влага в развитието на връзките между бизнеса и насърчава културния обмен. Те са истинският потенциал за последващото развитие на връзките между България и Италия\".Това заяви президентът Румен Радев на срещата с италианския си колега Серджо Матарела, съобщиха от Администрацията на президента.Президентът Румен Радев е  от групата \"Арайолуш\", която се провежда на 13 и 14 септември в столицата на Латвия, Рига.Групата \"Арайолуш\" обединява 14 президенти на държави-членки на ЕС - Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.Президентите на България и Италия подчертаха необходимостта от солидарност с държавите по външните граници на ЕС по отношение на миграцията.Държавите по външните граници на Европейския съюз като България и Италия се нуждаят от солидарност и активна подкрепа от своите партньори по отношение на миграцията. Тази позиция споделиха на срещата в Рига президентите Румен Радев и Серджо Матарела. Двамата бяха единодушни, че без общ европейски подход този проблем ще продължи да разделя държавите от ЕС.На срещата между Радев и Матарела бе подчертан и активния двустранен икономически обмен, който се равнява на 4 млрд. евро. Това също спомага за изграждането на близките и приятелски отношения между двете страни, категорични са двамата държавни глави.България и Италия имат отлично сътрудничество и ще продължат да разширяват партньорството си в сферата на отбраната и сигурността. По време на разговора бе откроен и приносът на Италия за модернизацията на българските въоръжени сили.Серджо Матарела прие поканата на Румен Радев да посети страната ни за откриването на културно-информационен център на Италия в България, допълниха от администрацията на президента.", "date": "2018.09.13", "title": "Румен Радев: Български студенти в Италия насърчават бизнеса и културния обмен"}
{"url": "https://news.bg/world/ep-se-zae-s-dvoynite-standarti-pri-hranite-i-nehranitelnite-produkti.html", "text": "Евродепутатите се заемат с двойните стандарти при храните и други нехранителни продукти, съобщават от законодателния орган.Днес Европейският парламент отправи препоръка за приемане на редица мерки, които да бъдат приложени на ниво на ЕС и на национално ниво за справяне с проблема с двойните стандарти.Тестове и проучвания, проведени в няколко държави членки, предимно от Централна и Източна Европа, доказват, че съществуват различия в състава на продукти, рекламирани и разпространявани с една и съща марка, с привидно идентична опаковка, което е в ущърб на потребителите.Тези различия са открити не само в състава на хранителни продукти, но често и в нехранителни продукти като препарати, козметика, тоалетни принадлежности и продукти, предназначени за бебета.Ако дадена фирма разпространява даден продукт в различни държави на ЕС, но съставът се различава между държавите, то продуктът не трябва да има същата опаковка и да бъде рекламиран по идентичен начин, отбелязват евродепутатите.Те призовават да се приемат няколко мерки:‒ бързо трансгранично сътрудничество и обмен на данни, включително обмен във връзка с потенциално несъответстващи продукти и информация относно възможни нелоялни практики, между националните органи за защита на потребителите и органите в областта на храните, сдруженията на потребителите и Комисията;‒ обща методология за тестове за събиране на достоверни и сравними доказателства, които да спомагат за установяване колко сериозни и широкоразпространени са практиките за разлики в качеството;‒ резултатите трябва да бъдат публично достъпни в база данни и анализирани на най-ранната възможна дата, но не по-късно от края на 2018 г.Като приветстваха предложението на Комисията от април 2018 г. \"Нов търговски механизъм за потребителите\", което изменя Директивата за нелоялните търговски практики, евродепутатите същевременно отбелязаха, че се нуждаят от допълнителни разяснения.\"Резултатът от законодателния процес трябва да бъде ясна дефиниция за това какво може да се счита за двоен стандарт и как трябва да се оценява и как да се процедира при всеки отделен случай\", коментираха евродепутатите.Според законодателния орган \"регионалните потребителски предпочитания не трябва да се използват като извинение за понижаване на качеството или за предлагането на различно качество на различни пазари\". Допълва се, че производителите могат да предлагат различни продукти с различни съставки и качество в ЕС въз основа на обосновани съображения, при условие че напълно зачитат законодателството на ЕС.Евродепутатите приканват производителите да разгледат възможността за добавяне на лого на опаковките, което да показва, че съдържанието и качеството на даден продукт на дадена марка е еднакъв в различните държави членки.\"\", коментира докладчик Олга Сехналова (С&Д, Чехия).По думите на Момчил Неков (С&Д, България) \"крайно време е \"продуктовата дискриминация\" спрямо милионите европейци от Централна и Източна Европа да спре. Крайно време е Съюзът да постави всички европейци под общ знаменател\".Неков е убеден, че \"няма да има \"Европа на две скорости\", когато няма двоен стандарт срещу различните европейски граждани.\"Ева Майдел (ЕНП, България) коментира, че \"двойните стандарти на продуктите в Европа не подронват доверието в самата марка, а по-скоро в Европейската общност и доколко сме способни да осигурим равно третиране на нашите граждани в целия Съюз...Не трябва да забравяме, че второто качество стоки не създава второ качество европейци, а само второ качество Европа.\"Емил Радев (ЕНП, България) вярва, че днешното гласуване на доклада относно разликите в качеството на някои продукти е много важно за България, но и за държавите от Източна и Централна Европа, които ежедневно се сблъскват с двойните стандарти.Филиз Хюсменова (АЛДЕ, България) коментира, че \"въпросът за храната и здравето на европейските граждани не търпи компромиси\".Предложенията са част от незаконодателна резолюция, изготвена от Олга Сехналова, която беше одобрена с 464 гласа \"за\", 69 гласа \"против\" и 17 \"въздържал се\".Новото законодателно предложение, което изменя Директивата за нелоялни търговски практики (докладчик Даниел Далтон (ЕКР, Великобритания), се очаква да се гласува в Комисията по вътрешния пазар и защита на потребителите през ноември.", "date": "2018.09.13", "title": "ЕП се зае с двойните стандарти при храните и нехранителните продукти"}
{"url": "https://news.bg/world/sasht-nalagat-sanktsii-na-ruski-i-kitayski-kompanii-zaradi-kndr.html", "text": "САЩ ще наложат санкции на руски и китайски компании заради Северна Корея, предаде \"Ройтерс\".Това са съобщили от Министерството на финансите. Министър Стив Мнучин предупреждава световните хай-тек компании да не наемат севернокорейци за подобни проекти. По думите му, това могат да бъдат и агенти на Пхенян под фалшива самоличност. Става въпрос за китайската Yanbian Silverstar Network Technology Co с изпълнителен директор севернокореец и руската Volasys Silver Star. Според Вашингтон, има данни, че те са финансирали Пхенян в нарушение на наложени преди това санкции. Отношенията между САЩ и Китай се обтегнаха при управлението на президента Доналд Тръмп и достигнаха до търговска война. Русия пък бе обвинена, че се е намесила в последните президентски избори в САЩ. Въпреки стъпките към затопляне на отношенията с КНДР, Вашингтон все още не е убеден във волята за прекратяване на ядрената програма на Пхенян. ", "date": "2018.09.13", "title": "САЩ налагат санкции на руски и китайски компании заради КНДР "}
{"url": "https://news.bg/bulgaria/mvnr-sluchai-na-opasna-bolest-registrirani-v-yuzhna-koreya.html", "text": "Нова опасна болест се разпространява в Южна Корея. За това предупреждават от Външно министерство. На 8 септември т.г. в столицата Сеул е бил диагностициран първият случай на \"Близкоизточен респираторен синдром (MERS)\" в Република Корея за последните три години.Властите в Република Корея декларират, че са взели необходимите предпазни мерки и няма опасност от разпространение на вируса.Припомняме, че MERS е вирусна респираторна болест със смъртност от 20-46 процента. Тя се дължи на нов коронавирус, пренасян от камили и може да се разпространи, когато някой е в тесен контакт със заразен за продължителен период от време. MERS е твърде нова човешка болест, с много висока смъртност.Инкубационният период е от 2 до 14 дни и се характеризира с треска при температура от 38 градуса, кашлица, недостиг на въздух и диария. Южна Корея бе засегната от епидемия на болестта през летните месеци на 2015 г., в резултат на която имаше 38 смъртни случая и 186 заразени.Министерството препоръчва на българските граждани при необходимост от актуална информация за болестта MERS /на английски език/ да посетят интернет-страницата на Korea Centers for Disease Control and Prevention: http://www.cdc.go.kr/CDC/eng/info/CdcKPress.jsp?menuIds=HOME002-MNU0576-MNU0586", "date": "2018.09.13", "title": "МВнР: Случаи на опасна болест регистрирани в Южна Корея"}
{"url": "https://news.bg/world/sarbiya-iska-garantsiya-ot-es-che-se-prisaedinyava-prez-2025-g-pri-sdelka-s-kosovo.html", "text": "Сръбският президент Александър Вучич заяви, че ще търси гаранция, че страната му ще се присъедини към ЕС през 2025 г. като част от всяко споразумение с Косово, което ще открие пътя на двете държави към Общността, информира \"Ройтерс\".\"\", каза той в интервю за световната осведомителна агенция.Вучич и косовският президент Хашим Тачи внезапно отмениха двустранна среща в Брюксел през миналия петък, на която двете страни трябваше за първи път да обсъдят план за размяна на територии. Сега те се очаква да се срещнат по-късно този месец.Според сръбския лидер може да отнеме до 10 г. Белград и Прищина да сключат споразумение заради много различия.\"Понякога се усмихвам, когато чуя как хората опростяват нещата и казват, че споразумението се свежда до това, че аз ще ви дам три села и ще взема шест села в замяна\", коментира той.\"\", смята Вучич.Предложението за размяна на територии, което е обсъждано в Белград и Прищина, предвижда Сърбия да поеме контрол над северната част на Косово, населена предимно със сърби. В замяна Прищина ще получи контрол над южни сръбски общини, населени предимно с албанци.САЩ и някои представители на ЕС обявиха, че няма да се противопоставят на подобно споразумение, ако двамата местни лидери успеят да се договорят, но Германия отхвърли идеята, отбелязвайки, че може да възроди старата вражда от етническите войни през 90-те г. на XX век.\"Невъзможно е да има финално споразумение без подкрепата на Германия, Русия, САЩ и Франция\", убеден Вучич.По думите му кампанията за парламентарните избори в ЕС през май 2019 г. и надигането на крайнодесните политически партии в Европа са фактори, които могат да попречат на Белград и Прищина да постигнат споразумение.", "date": "2018.09.13", "title": "Сърбия иска гаранция от ЕС, че се присъединява през 2025 г. при сделка с Косово"}
{"url": "https://news.bg/society/izlozhba-pokazva-vsichki-proektirani-sgradi-na-arhitekt-antonin-kolar.html", "text": "Съхраняването на културно-историческото наследство на страната ни през вековете и занапред е наша мисия, която ще продължи.Това каза директорът на столичния Регионален исторически музей доц. Венета Ханджийска при откриването на изложбата \"Архитект Адолф Вацлав Колар - първият градски архитект на София - 140 години\".Експозицията представя творчеството на един от най-значимите архитекти, оформили облика на София след Освобождението през 1878 г. За доц. Ханджийска архитектурата на Адолф Вацлав Колар представлява трансформацията на града.Изложбата за Антонин Вацлав Колар се организира в навечерието на празника на София - 17 септември. Тя може да бъде разгледана между 14 септември и 3 октомври. За пръв път ще бъде изложен експонат от царската чакалня на проектираната от Колар Софийска гара.Антонин Колар е назначен на 4 май 1878 г. за \"Главен архитектор\" на бъдещата българска столица. Тогава той е 37-годишен и става първият архитект на София. С труд и талант успява да превърне София с нейните 11 000 (тогава) жители в модерен европейски град.Историческите сгради са тези, които не просто формират облика на всеки град, но са и истински \"ракли със спомени\" на градската памет и история. За пръв път на едно място ще бъдат представени всички проектирани от Антонин Колар сгради и обществени пространства, информират организаторите.\"Криви улици между ниски къщи от дърво и глина, ориенталски дюкянчета, страшна кал, огромни гьолища...\" - така описва града роденият във Виена Константин Иречек, който пристига тук през зимата на 1879 г., а по-късно обобщава в дневника си: \"София е българската Венеция, само че потънала в кал\".Архитект-инженер Антонин (Адолф) Колар създава първия градоустройствен план на новата столица. Той е автор на знакови обществени сгради и публични пространства. Сред тях са: Градската градина, паметникът на Васил Левски, Военното министерство и Военното училище (Военна академия \"Г. Раковски\", архитект Колар е автор на главния корпус, където са т.нар. Царски зали - б.р.), Софийската гара, Офицерският клуб - център на всички обществени събития и прояви.По проект на Колар през 1881 г. във \"виенски стил\" започва и строежът на легендарния Грандхотел \"България\", който по нищо не отстъпва на луксозните хотели в Европа. След реновацията сградата е носител е на приза \"Сграда на годината\" и има статут на паметник на културата с регионално значение.На откриването на официалната изложба присъства и заместник-кметът по културни въпроси в Столична община (СО) Тодор Чобанов. По думите му архитект Колар е един от строителите на София такава, каквато я познаваме. Забележително е това, че София е общоевропейски проект и тук са творили едни от най-известните архитекти в края на 19 век, допълни Чобанов.Той благодари за подкрепата на Българската банка за развитие (ББР), защото изложбата е добър пример за старините на София такива, каквито са били някога.При откриването на експозицията изпълнителният директор на банката Николай Димитров призова българското общество да създава стойност, но и да съхранява стойността, предаден от предците ни.Творчеството на първия градски архитект символизира един културен и градски туризъм. То е символ на една корпоративна и социална отговорност. С идването на архитект Колар в София през 1878 г. е поставено началото на модерното градско планиране, допълни Димитров.", "date": "2018.09.13", "title": "Изложба показва всички проектирани сгради на архитект Антонин Колар"}
{"url": "https://news.bg/world/40-000-dushi-izbyagali-ot-idlib-za-dve-sedmitsi.html", "text": "Почти 40 000 души са избягали от размирната сирийска провинция Идлиб само за последните 2 седмици, предадоха световните информационни агенции. Очаква се броят на бежанците да достигне 900 000 души. ПаносМомцис, регионалният хуманитарен координатор на ООН, разказа, че около 200 защитени места, сред които болници и училища, са били разпределени между Русия и Турция.  подчерта той. Но също така сподели, че няколко здравни заведения вече са били сринати при ударите. Генералният секретар на ООН Антонио Гутериш предупреди по-рано , че мащабно настъпление срещу северната сирийска провинция Идлиб ще доведе до безпрецедентна хуманитарна катастрофа, невиждана дори в кръвопролитния сирийски конфликт.Гутериш призова трите държави Русия, Иран и Турция, които се споразумяха Идлиб да бъде зона за деескалация на конфликта, да не щадят усилия за защитата на мирното население.Той подчерта, че заявката за борба с тероризма не освобождава страните от базисните им ангажименти, поети в рамките на международното право.Генералният секретар на ООН посочи, че сирийският конфликт може да имасамо политическо решение. Той призова също да се положат усилия за напредък в Женевския процес за намиране на мирен изход от конфликта.", "date": "2018.09.13", "title": "40 000 души избягали от Идлиб за две седмици "}
{"url": "https://news.bg/politics/rumen-radev-zagrizhen-kak-evropa-se-spravya-v-krizi.html", "text": "Европейският съюз (ЕС) се нуждае от много по-ефективен механизъм на вземане на решения в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата \"Арайолуш\", която се провежда в столицата на Латвия, Рига.Форумът за политически диалог обединява 14 президенти на държави членки на ЕС - Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността.Радев обърна внимание на колегите си за необходимостта от фокусиране и върху проблемите на сигурността, които са резултат от процесите в Европа. Дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. Това с особена сила важи по отношение на миграцията, призна българският държавен глава.\"Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите\", подчерта президентът.Радев обърна внимание на подходите към сигурността. Тя не зависи само от обмен на информация между службите за сигурност, но и от способността на ЕС да отстоява своите позиции в международен план. Според президента Радев без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни.Според българския държавен глава трябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа. Кризи в отделните общества и по отношение на днешните социално-икономическите процеси, поясни Радев.Държавите в света не се делят на големи и малки, а в зависимост от амбициите и целите, които си поставят в отстояване на своите интереси, допълни Румен Радев.", "date": "2018.09.13", "title": "Румен Радев загрижен как Европа се справя в кризи"}
{"url": "https://news.bg/world/sloveniya-ima-novo-pravitelstvo.html", "text": "Словения има ново правителство. Това стана ясно, след като парламентът одобри състава на кабинета, предложен от Марян Шарец, предадоха световните информационни агенции. Гласуването приключи с 54 гласа \"за\", 34 \"против\" и 11 \"въздържали се\".Това е правителство на малцинството и предвижданията са, че няма да бъде стабилно. Припомняме, че Шарец бе избран за премиер през август след седмици на политическа несигурност заради резултатите от парламентарните избори през юни. Той спревърне в най-младия премиер на Словения. Шарец е на 40 години. По време на заседание на парламента новият премиер обяви, чеправителството ще се ангажира Словения да стане част от основните държави в ЕС.Той описа членството на държавата в ЕС и НАТО като \"две големи постижения\" за страната.\"Листа Марян Шарец\" зае втора позиция след изборите на 3 юни, но Шарец планира да формира правителство с четири други леви партии.Изборите бяха спечелени от антиимигрантската дясноцентристка Словенска демократическа партия на Янез Янша. Тя спечели най-много места, 25, но не успя да привлече достатъчно съюзници за формиране на мнозинство.Бившият актьор и комик, чиито втори мандат като кмет на Камник в Северна Словения изтича тази година, има 15 дни да състави кабинет с 5-партийна лявоцентристка коалиция, която се води от \"Листа Марян Шарец\", но зависи от подкрепата на крайнолявата Левица, която в платформата си е заложила напускане на НАТО.", "date": "2018.09.13", "title": "Словения има ново правителство "}
{"url": "https://news.bg/politics/mariya-gabriel-sazdavat-evropeyski-tsentar-za-kibersigurnost-s-byudzhet-eur4-mlrd.html", "text": "Създават нов Европейски център за компетентност в областта на киберсигурността и мрежа от национални центрове за киберсигурност. Това съобщи комисарят по цифровата икономика и общество Мария Габриел на пресконференция в Брюксел.\"Нашият европейски експертен опит е неоспорим. Предлагаме всички ангажирани с киберсигурността в ЕС да могат да се срещат в рамките на мрежата и така да обединят цялото европейско ноу-хау, с което разполагаме. Водени от тази визия ще имаме единен координационен център във всяка страна членка, а създаването на мрежата ще изисква формирането на общност от таланти, знания и субекти, специализирани в областта на киберсигурността\", заяви Мария Габриел.В ЕС вече има над 660 подобни субекти. Много от тях вече са подали заявления за участие в пилотни проекти на мрежата с общ бюджет от 50 милиона евро. Проектите ще започнат през ноември.По думите на Габриел Европейският център за киберсигурност ще обедини в Брюксел около 80 служители до 2023 г. Финансирането ще бъде по програмите \"Цифрова Европа\" и \"Хоризонт Европа\". Очаква се и държавите-членки да помогнат на общия бюджет на центъра, който да достигне до 4 милиарда евро, каза Мария Габриел.Очаква се Центърът да финансира проекти за научни изследвания, както и проекти за внедряване на технологии. Той ще може да мобилизира и обществени договори и поръчки за своето функциониране.\"Нашата амбиция е да предоставим на Европейския съюз усъвършенствани промишлени и технологични мощности и да му дадем възможност да играе водеща роля в решения от следващо поколение в областта на киберсигурността. Това е част от нашата цифрова независимост\", каза Габриел.Броени часове преди пресконференцията, Габриел проведе първия кръг преговори по предложения от Европейската комисия пакет за киберсигурност с преговорните екипи на Европейския парламент и Съвета, председателства н от Австрия. Целта е по-скоро да се постигне окончателно споразумение за модернизирането и укрепването на Европейската агенция за киберсигурност (ENISA) и за създаването на европейска рамка за сертифициране на услугите и продуктите, свързани с информационната сигурност.", "date": "2018.09.13", "title": "Мария Габриел: Създават Европейски център за киберсигурност с бюджет €4 млрд."}
{"url": "https://news.bg/world/livan-othvarlya-plana-na-sasht-za-palestinskite-bezhantsi.html", "text": "Ливанският външен министър Джебран Басил отхвърли плана на САЩ за разселване на палестинските бежанци, предаде Анадолската агенция.Според плана, те трябва да отидат в съседните държави. В документа са записани Ливан, Ирак, Сирия и Йордания. Ливан обаче категорично отхвърля такъв план и се заканва да отстоява решението си, дори да се наложи да се изправи срещу целия свят. В страната вече са приети около 590 000 палестинци. Планът вече бе приветстван от Израел. Палестинците с дълбоко недоверие към президента на САЩ Доналд Тръмп, показа социологическо проучване, огласено по-рано.Анкетата разкрива, че 60% от палестинците са против възобновяване на диалога с администрацията на Тръмп, след като САЩ спряха стотици милиони долара помощ.Според осведомителната агенция проучването е още един признак, че планът на Белия дом за Близкия изток ще бъде изправен пред проблеми.", "date": "2018.09.13", "title": "Ливан отхвърля плана на САЩ за палестинските бежанци"}
{"url": "https://news.bg/int-politics/britanski-deputat-ne-vyarva-na-versiyata-na-zapodozrenite-za-napadenieto-sreshtu-skripal.html", "text": "Изявленията на двамата руснаци, обвинени в опит за убийството на бившия руски шпионин Сергей Скрипал и дъщеря му Юлия през март в английския град Солсбъри, не са достоверни. Това обяви британският депутат, който представлява града в Камарата на общините (британския парламент), съобщава \"Ройтерс\".Двамата мъже, които твърдят, че са Александър Петров и Руслан Боширов, се появиха по руската държавна англоезична телевизия RT, посочвайки, че погрешно са били обвинени от Великобритания и са ходили до Солсбъри просто като туристи.\"Радвам се, че Александър Петров и Руслан Боширов са могли да видят туристическите атракции от световна величина, които Солсбъри предлага. Но е много странно да дойдат по този начин само за два дни, докато носят новичок в багажа си\", написа британският депутат Джон Глен в профила си в \"Туитър\".\"Солсбъри посреща туристи от цял свят и е много отворен за бизнеса\", добави той и подчерта: \"Но изявленията на Петров/Боширов не са надеждни и не съвпадат с широко приетата разузнавателна информация, с която разполагаме за тези лица.\"", "date": "2018.09.13", "title": "Британски депутат не вярва на версията на заподозрените за нападението срещу Скрипал"}
{"url": "https://news.bg/crime/hvanaha-shveytsarets-na-kapitan-andreevo-s-pushki-i-nozhove-na-pat-za-idlib.html", "text": "Хванаха швейцарец на Капитан Андреево, с пушки и ножове на път за Идлиб, а той обяснява, че иска да помага на цивилните в Сирия. Пренощувал е в страната, но не в София.При операция на ДАНС и Специализираната наказателна прокуратура е задържан швейцарски гражданин на ГКПП \"Капитан Андреево\" на 11 септември вечерта. Той е трябвало да стигне до територията на Сирия с оръжията, с които е разполагал, за да участва в реални бойни действия.Това обяви наблюдаващият прокурор Евгения Станкова на брифинг в специализираната прокуратура за задържания швейцарски гражданин. В личните вещи на швейцарския гражданин е намерена и карта с отбелязвания на маршрута му, с крайна цел Идлиб, Сирия.Задържаният е влязъл в страната на 10 септември през ГКПП \"Дунав мост\" 2. На 11 е пренощувал в София, след което е направил опит да излезе през ГКПП \"Капитан Андреево\". В колата му са открити две ловни пушки, една бойна карабина, 24 ножа, 3 мачета, 400 броя ловни патрони, лък със стрели и камуфлажни облекла. Предстоят следствени действия и назначаване на експертизи.На 12 септември му е повдигнато обвинение за тероризъм и контрабанда на оръжия през държавната граница. От вчера той е задържан за срок до 72 часаЛицето е преминало няколко граници, за да се озове на територията на страната ни. Ние не можем да установим кой и каква проверка е извършъл, изтъкна прокурорът и добави, че оръжията са се намирали вътре в автомобила и не са били укрити в тайници.В него са намерени и доста материали, които са на чужд език. Мъжът и автомобилът са обявени за издирване от швейцарските власти в Шенгенската информационна система, с информацията, че лицето е въоръжено. Предоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси.Според първоначалните му обяснения, задържаният искал да окаже помощ на цивилни граждани в Сирия. На 14 септември в Специализирания наказателен съд ще бъде внесено искане за задържане под стража. На обвиняемия е назначена и съдебно-психиатрична експертиза.", "date": "2018.09.13", "title": "Хванаха швейцарец на Капитан Андреево с пушки и ножове на път за Идлиб"}
{"url": "https://news.bg/world/chehiya-zastana-zad-ungariya-v-bitkata-s-bryuksel.html", "text": "Правителството на Чехия застава зад премиера на Унгария Виктор Орбан след решението на Европейския парламент да гласува за започване на процедура за налагане на санкции на Будапеща във връзка с нарушаване върховенството на закона.Това съобщи министърът-председателят на Чехия Андрей Бабиш, цитиран от \"Ройтерс\".Вчера Европейският парламент гласува за започване на наказателна процедура по Член 7 от договора на ЕС, въпреки че вотът има малък шанс да доведе до отнемане правото на глас на Унгария в Европейския съвет.По-рано днес Полша също обяви, че подкрепя правителството на унгарския лидер.", "date": "2018.09.13", "title": "Чехия застана зад Унгария в битката с Брюксел"}
{"url": "https://news.bg/politics/db-koalitsiyata-belene-se-vazproizvede-na-evropeysko-ravnishte.html", "text": "\"Коалицията \"Белене\" ГЕРБ/БСП/националисти се възпроизведе на европейско равнище\", пишат от ДБ.Това пише в декларация на новото дясно обединение \"Демократична България\" по повод вчерашното гласуване в Европарламента за започването на наказателна процедура срещу правителството на Унгария на премиера Виктор Орбан.Санкциите срещу Унгария бяха приети с мнозинство от над две трети. Според ДБ вотът е тежко поражение за унгарския премиер Виктор Орбан, най-близкият приятел и съюзник на Владимир Путин в ЕС.Единственият българин в Европейската народна партия (ЕНП), който гласува срещу авторитаризма на Орбан, бе Светослав Малинов от \"Демократична България\", член на ДСБ.В коментар за гласуването, от синьото обединение заявяват, че не е имало разцепление в Европейската народна партия. 118 депутати от ЕНП подкрепиха доклада, двойно по-малко - 58, бяха против, въздържаха се 28.\"Срещу Орбан гласуваха водещи фигури от европейската десница като германецът Манфред Вебер и французинът Жозеф Дол, австрийският канцлер Себастиан Курц също осъди унгарския си колега\", обобщават новите сини резултата от вчерашното гласуване.От ДБ припомнят как са гласували евродепутатите от управляващата партия ГЕРБ - петима гласуваха срещу резолюцията, само Ева Майдел се въздържа.ГЕРБ се страхуват, че натискът върху Орбан може да се отрази и върху тях - следващите могат да са те. Голяма част от критиките към Унгария са валидни и за установения от Борисов режим на управление, смятат от дясното политическо обединение.\"Борисов също като Орбан обича европейските пари, но ежедневно атакува демократичните ценности. Корупцията, кражбите на еврофондове, потъпкването на върховенството на правото, на свободата на медиите и плурализма са емблемите на управлението на т.нар. Граждани за европейско развитие на България\", констатират от ДБ.Според дясната коалиция, поведението на представителите на БСП в европарламента задълбочи изолацията на страната ни. Евродепутатите Георги Пирински (председател на 40-то народно събрание в България - б.р.) и Петър Курумбашев изобщо не гласуваха. Евродепутатът Момчил Неков даде гласа си на унгарския премиер.От ДБ тълкуват гласуването на българските евродепутати по казуса с налагане на санкции на Унгария като затвърждаване на убеждението, че България е троянски кон на Путин в Европейския съюз и пет пари не дава за неговите ценности и принципи. Демократите виждат гласуването като продължение на отказа да страната ни по примера на много други европейски страни да отзове руски дипломат за случая \"Скрипал\".\"Демократична България\" остро осъжда поведението на партиите на статуквото в Европейския парламент, което отдалечава перспективата страната ни да стане част от ядрото на Европейския съюз, за да е в състояние да влияе на развитието му и да защитава ефективно националните си интереси.", "date": "2018.09.13", "title": "ДБ: Коалицията \"Белене\" се възпроизведе на европейско равнище"}
{"url": "https://news.bg/int-politics/velikobritaniya-prodalzhava-da-smyata-petrov-i-boshirov-za-agenti-na-gru.html", "text": "Външното министерство на Великобритания обяви, коментирайки интервюто на Александър Петров и Руслан Боширов по-рано днес за руска телевизия, че все още разглежда двамата мъже като агенти, които са служители на руското военно разузнаване (ГРУ), въпреки всичко, което казаха.От \"Форин офис\" отбелязаха още, че гледат на интервюто за руската държавна англоезична телевизия RT като на \"заблуди и лъжи\".Петров и Боширов, които са заподозрени и  на нападението срещу бившия руски шпионин Сергей Скрипал и дъщеря му Юлия в английския град Солсбъри на 4 март, увериха, че са посетили Солсбъри като туристи по съвет на приятели, за да видят местните туристически атракции и забележителности.\"Полицията и прокуратурата идентифицираха тези хора като главните заподозрени във връзка с нападението в Солсбъри. Правителството е категорично, че тези мъже са офицери от руското военно разузнаване (ГРУ), които са използвали изключително отровно, незаконно химическо оръжие по улиците на нашата страна. Ние многократно поискахме от Русия да отговори за това, което се случи през март. Днес - както всички видяхме - те отговориха със заблуди и лъжи\", се изтъква в изявлението на британското външно министерство.Още миналата седмица британският премиер Тереза Мей обвини ГРУ за организирането на отравянето, като според нея то е действало по заповед от висшето държавно ръководство в Кремъл.", "date": "2018.09.13", "title": "Великобритания продължава да смята Петров и Боширов за агенти на ГРУ"}
{"url": "https://news.bg/world/sasht-hvarlyat-f-35-v-siriya-sreshtu-su-57-i-rusko-pvo.html", "text": "САЩ могат да използват изтребители пето поколение Ф-35 в Сирия, където руснаците са разположили Су-57 и ПВО, пише \"Правда\".USNI News информира, че Ф-35 са единствените самолети на корабно базиране в Близкия изток, които могат да участват в мисии на териториите на Сирия, Ирак и Афганистан.Американската специализирана медия отбелязва, че подобен тип самолети никога не са участвали в бойни действия. Въпреки че не са участвали в бойни условия преди, те в момента са единствените достъпни изтребители за ВМС и пехотинците в региона.Според военните, ако Пети флот и Централното командване на САЩ поискат военноморска авиация, Ф-35B ще бъдат подготвени за мисии.USNI News допълва, че докато американските въоръжени сили са изправени пред относително спокойно въздушно пространство над Афганистан и Ирак, полетите в Сирия са далеч по-сложни. Сирийското правителство има свои самолети и система за въздушна отбрана. Руските сили и други играчи усложняват ситуацията, докато САЩ се опитват да оказват въздушна подкрепа на партньорите си в Сирия.Изданието The National Interest наскоро публикува сравнителен анализ на характеристиките на този тип самолет. Той има слаби летателни характеристики, които могат да бъдат компенсирани с мощен софтуер. Очаква се изтребителят до достигне идеално състояние в началото на следващото десетилетие, но не и по-рано.\"Правда\" пише, че Ф-35 ще срещне затруднения при сблъсък с китайски или руски аналози като Су-57, а също така с руски ЗРК С-300 и С-400.", "date": "2018.09.13", "title": "САЩ хвърлят Ф-35 в Сирия срещу Су-57 и руско ПВО?"}
{"url": "https://news.bg/tourism/poveche-hoteli-prez-yuli-2018-s-po-malko-legla.html", "text": "Общият брой на местата за настаняване, функционирали през юли 2017 в сравнение с юли 2018 г, се увеличава с 3.0%, а леглата в тях намаляват с 2.5%. Сравнението е отчетено от Националния статистически институт (НСИ).През юли 2018 г. в страната са функционирали 3 206 места за настаняване с над 10 легла - хотели, мотели, къмпинги, хижи и други места за краткосрочно настаняване.Броят на стаите в тях е 136.4 хил., а на леглата - 312.8 хиляди.Общият брой на нощувките във всички места за настаняване, регистрирани през юли 2018 г., е 5 945.3 хил., или с 1.1% по-малко в сравнение със същия месец на предходната година. Най-голямо намаление на броя на нощувките (с 5.4%) се наблюдава в местата за настаняване с 1 и 2 звезди.През юли 2018 г. в хотелите с 4 и 5 звезди са реализирани 62.2% от общия брой нощувки на чужди граждани и 24.3% - на българи. В местата за настаняване с 3 звезди са осъществени 27.4% от нощувките на чужди граждани и 26.4% - на българи, докато в останалите места за настаняване (с 1 и 2 звезди) те са съответно 10.4 и 49.3%.Броят на пренощувалите лица в местата за настаняване през юли 2018 г. се увеличава с 1.1% в сравнение със същия месец на 2017 г. и достига 1 233.3 хил., като е регистрирано увеличение с 4.0% при чужденците и намаление с 3.7% при българите.Българите, нощували в местата за настаняване през юли 2018 г., са 439.9 хил. и са реализирали средно по 3.3 нощувки.Чужденците са 793.4 хил., като 63.5% от тях са нощували в хотели с 4 и 5 звезди и са реализирали средно по 5.7 нощувки.Общата заетост на леглата в местата за настаняване през юли 2018 г. е 61.8%, като намалява с 1.0 процентен пункт в сравнение с юли 2017 година. Най-висока е заетостта на леглата в хотелите с 4 и 5 звезди - 75.8%, следват местата за настаняване с 3 звезди - 61.9%, и с 1 и 2 звезди - 41.3%.Приходите от нощувки през юли 2018 г. достигат 336.1 млн. лв., или с 6.0% повече в сравнение с юли 2017 година. Регистрирано е увеличение на приходите както от чужди граждани - с 6.5%, така и от български граждани - с 3.9%.От 2012 г. статистическото изследване на дейността на местата за настаняване се провежда месечно в съответствие с няколко европейски регламента. В наблюдението се включват категоризираните хотели, къмпинги и други места за краткосрочно настаняване с над 10 легла, функционирали през съответния отчетен период.В показателя други места за краткосрочно настаняване са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване.В приходите от нощувки в местата за настаняване са включени сумите, заплатени от гостите, без стойността на допълнителните услуги.", "date": "2018.09.13", "title": "Повече хотели през юли 2018 с по-малко легла"}
{"url": "https://news.bg/comments/premierat-ne-razdava-negovi-pari-a-nashi-pari.html", "text": "Последната седмица се открояват две идеи на управляващите. Да се повишат заплатите на хората в администрацията с 10% и да се повиши здравната осигуровка на трудещите се. Последното в няколко възможни варианта, явно още в процес на измисляне.Тези две предложения, поставени в контекста на кризите от последните месеци, пораждат следните въпроси:1. Защо управляващите непрекъснато искат да повишават данъците, като има над 2 милиарда лева излишък в бюджета (по думи на премиера)? Не е ли по-добре да има преструктуриране на данъчната политика, за да се стимулира икономиката?2. Не е ли по-добре да се използва излишъкът, за да се проведат реформи в някои от всичките сектори, в които е необходимо?3. Кога управляващите ще започнат да плащат осигуровките на заетите в администрацията, за да е справедливо спрямо обикновените хора? Сега им се плащат само 50%.4. Кога ще има реформа на администрацията, залегнало като обещание в програмата на управляващите? Защо броят на заетите в администрацията расте непрекъснато?5. Еднаквото увеличаване на всички заплати не е ли обида за добре работещите администратори? Защо се увеличават заплатите на всички, след като имаше няколко месеца на груби административни грешки, водещи до катастрофи? Не трябва ли първо да се направи функционален анализ и неработещите звена да се коригират?6. Защо не само се забавя развитието на електронното управление, но и ситуацията става все по-зле? Към момента 111 администрации нямат план за възстановяване на данните (според доклад на ДАЕУ), което е потенциал за последващи тежки кризи с отражение в почти всички сфери на обществено-политическия живот. Защо управляващите не признаят, че огромен процент от администрацията не е готова за истинско електронно управление? И с нежеланието си да се подготви или просто да смени кадрите с подготвени такива, саботира развитието на страната? И тези ли администрации ще получат увеличение на заплатите?7. Кога ще има реформа в системата на здравеопазването? Защо се наливат нови пари в неработеща система? И то пари, взети само от работещите и осигуряващите се.8. Как правителството ще гарантира, че тези пари няма да бъдат загубени, както се получи с \"Олимпик\"? В момента в България оперират повече от 300 /триста/ чужди застрахователни компании, които не подлежат на регулация от българските регулатори. Кой и как ще ги контролира? Самите управляващи заявиха, че ще искат от ЕС промяна в законодателството по тази тема. Но все още нищо не е направено.9. Защо отново се наказват изрядните платци, а не се говори за тези над 700 000, които не плащат осигуровки, но под някаква форма ползват лекарски услуги?10. Направи ли се промяна в законодателството, така че директори на държавни болници да не могат да правят частни клиники и да разпределят случаите на печеливши и непечеливши? Кога ще има реформа в системата на Бърза помощ?11. Кога ще се изпълни едно от предизборните обещания на управляващите и ще има адекватна охрана в здравните заведения? Лекарите изпълняват свещен дълг да спасяват животи и не са длъжни да търпят насилие от страна на пияни, дрогирани или просто неадекватни хора, които очевидно не са свикнали да се подчиняват на закона.12. Кога ще има реформа в системата на МВР? Една от най-многобройната полиция на глава от населението има един от най-ниските рейтинги. Кога ще се промени обучението на служителите от МВР и ще се уволнят средните ешалони, които бойкотират работата? Кога ще започне да се работи на принципа от Западната демокрация: \"Да служат и да пазят\", а не на принципа на Източните империи: \"Да тормозят и да газят\"?13. Кога ще се изпълни предизборното обещание да има полиция във всяко населено място? А не администрацията да абдикира и да предава цели области в ръцете на наемни фирми. И на абдикиралата администрация ли ще се увеличат заплатите? За това, че е абдикирала?14. Защо с подобни решения без аргументация за пореден път се изправят едни срещу други различни общности? В момента е драма \"Защо на администрацията, а не на майките с деца с увреждания\". Кога ще има реформа в социалната система?15. Кога ще има реформа в образователната система? Само преди месец избухна чутовен скандал с качеството на преподаване в СУ. Стабилността и старата слава не са ли само параван за прикриване на системни проблеми?16. Кога ще има реформа в правосъдието? Защо се вдигат таксите и се намалява възможността хората да търсят закрила от административен произвол?17. Кога ще се спре с назначения на ключови позиции на хора, които \"са им подадени\"? Трябва да стана нова трагедия ли, за да се разбере, че някои позиции могат да бъдат заети само от професионалисти? И \"подадените хора\" ли ще получат повишение на заплатите?18. След като премиерът няколко пъти каза, че хората сами трябва да се оправят, като в случая със застрахователя, то за какво ни е администрация? И защо да й се вдигат заплатите?19. Какъв е процентът централно разпределяни пари от бюджета и не надминава ли вече границата, отвъд която сме официално държавна социалистическа република?20. Дали някоя точка от горните или всички накуп са причината за срива на чуждите инвестиции у нас? Някой прави ли анализ защо това се случва?21. , от нашите данъци. И е длъжен да ни дава отчет за действията си.Ако някой работи, трябва да получава повече пари. Но не и просто така, защото премиерът е решил. Не и за системи, които са нереформирани и пробити като кофа без дъно. Не и от нашите данъци за пореден път.", "date": "2018.09.13", "title": "Премиерът не раздава негови пари, а наши пари"}
{"url": "https://news.bg/world/london-publikuva-kak-da-se-podgotvite-ako-velikobritaniya-napusne-es-bez-sdelka.html", "text": "Правителството на Великобритания публикува документи как да се подготвят гражданите и фирмите, ако Обединеното кралство напусне ЕС без споразумение, пише \"Гардиън\".Властите разпространиха 28 нови документа за Брекзит без сделка. Всичките документи са качени на сайта на правителството за Брекзит. На страницата има документи, които са публикувани и през август.От някои от документите става ясно, че след март 2019 г., ако няма споразумение, шофьорските книжки на британците няма да бъдат валидни на територията на ЕС. Автомобилните производители ще се нуждаят от нови европейски сертификати, които показват, че покриват стандартите за безопасност и околна среда на ЕС. Производителите на автомобили в съюза, които искат да продават коли на Острова, също ще се нуждаят от британски документи.Правителството съобщава, че издаването на сини паспорти след Брекзит ще започне от края на 2019 г.Документите можете да разгледате", "date": "2018.09.13", "title": "Лондон публикува \"Как да се подготвите, ако Великобритания напусне ЕС без сделка\""}
{"url": "https://news.bg/world/nay-malko-7-dushi-postradaha-ot-svlachishte-na-zakintos.html", "text": "Най-малко 7 души пострадаха от свлачище на плажа Навагио на остров Закинтос, една от най-популярните туристически дестинации в Гърция, съобщава АФП.\"Имаше тътен и падна скала, последва я по-голяма скала, а след това и други ... Преобърнаха се и три лодки\", коментира очевидец.Като предпазна мярка, властите спират достъпа до плажа, който се намира в подножието на 200-метрова скала и е достъпен само с лодка.Жена от Чехия е с травми в гърба и е прехвърлена в болница, съобщава бреговата охрана.Други шест души, включително две деца, са получили лечение за леки наранявания, коментира служител на болницата в Закинтос пред \"Ройтерс\".Към този момент на плажа има стотици хора, включително деца, но няма информация за сериозно пострадали.Навагио е един от най-популярните плажове на Гърция, като името му е дадено от останките на товарен кораб, заседнал там преди близо 40 години.Мястото е предпочитано и от скачащи с и други любители на екстремните спортове.", "date": "2018.09.13", "title": "Най-малко 7 души пострадаха от свлачище на Закинтос"}
{"url": "https://news.bg/world/ispanskiyat-parlament-razreshi-ekshumirane-ostankite-na-franko.html", "text": "Испанският парламент одобри постановление на правителството на социалистите, което позволява ексхумиране останките на бившия диктатор Франсиско Франко, информира АФП.Чувствителното решение да бъдат преместени останките на Франко от мавзолея му до Мадрид е одобрено от 172 депутати срещу двама. 164 законодатели се въздържаха.В края на миналия месец испанското правителство одобри постановление, което позволява да бъдат пренесени останките на диктатора Франсиско Франко (1892-1975) от гробницата в монументалния комплекс Долината на падналите край Мадрид.Декретът предполага въвеждане на известни промени в закона за историческата памет.Към момента не е определена вероятна дата на ексхумацията на Франко. По данни на местните медии правителството не изключва провеждане на тайна процедура за пренасяне на останките, за да избегне протести.Срещу преместването на тленните останки на диктатора вече се изказаха членовете на неговото семейство.", "date": "2018.09.13", "title": "Испанският парламент разреши ексхумиране останките на Франко"}
{"url": "https://news.bg/comments/i-septemvri-stana-dekemvri.html", "text": "От 1 януари 2019 година заплатите в бюджетния сектор ще се вдигнат с 10%. За това държавата ще отдели 1.1 млрд. лв. Увеличение ще получат 433 000 души.Решението за това, докладвано от финансовия министър Владислав Горанов след заседание на Министерски съвет, беше анонсирано от премиера. Борисов не се стърпя и още предния ден пусна въдичката, уклончиво заявявайки, че то все още се обсъжда в Министерство на финансите. Само ден след това увеличението вече звучи гарантирано, въпреки че правителството трябва да е готово с проектобюджета си за следващата година до 31 октомври. Похвално, месец и половина по-рано управляващите знаят как ще разпределят парите.Според министър-председателя увеличението не трябва да става на парче за отделни приоритетни сектори, защото се създавало впечатлението, че останалите сектори \"не са важни\". Така например, когато бяха дадени допълнителни пари на МВР под заплахата от протест на старта на европредседателството, явно е било създадено впечатление, че лекарите не са важни, или военните, или учителите. Съответно и когато учители получиха увеличение...Според разяснението, което даде финансовият министър обаче, увеличението от 1 януари 2019 г. няма да е напълно на калпак, а възможно е и наполовина - диференцирано и според работните успехи и заслуги. Какви са критериите обаче за това, не стана ясно. Най-вероятно съответните директори по сектори ще имат сериозен пръст в решението какъв точно процент увеличение да получи съответния правилен служител.И така, септември се превърна не в май, както обявява революционно поетът Гео Милев през 1923 г., а в декември и по коридорите на Министерски съвет звъннаха коледни звънчета...А декември още е далеч, като до тогава министър Горанов ще трябва да измисли и от къде да извади бюджет за традиционните коледни добавки за пенсионерите. По 40 лв. или може би тази година ще им се откъснат от сърцето по 50 лв? Но... рождествените празници са далеч, до тогава нищо не се знае, не се знае и колко точно пожара ще избухнат и ще трябва да се гасят. Но и през декември Борисов ще иска да даде, за да го обичат и благославят и пенсионерите.Никой не отрича, че идеята е положителна - служителите, които разчитат на бюджета са освен полицаи и учители, и военните, и лекарите и медицинските сестри, социалните работници, трудовите инспектори, лесничеите и др. Това са хората, които се грижат за здравето, в широк смисъл, на цялото ни общество - от децата ни до горите ни, от условията ни на труд до почивката ни и бъдещето ни. Техните заплати са унизително малки и незаслужено дребни. И заради често тежкия труд, който полагат, и заради отговорността и рисковете, на които са подложени. В техните заплати се заражда и риска от корупция - голямата битка, която всяко едно правителство, включително това на Бойко Борисов, си поставя, но не може да спечели. И така вече десетилетия.Въпрос е обаче увеличението с 10% на заплатата на един лесничей, примерно, от 400 на 440 лв., как би спряло същия този лесничей да не си прибере у дома част от заловените и нарязаните вече от бракониери дърва. Едни 50 лв. ли биха спрели трудовия инспектор да вземе подкуп от строителната фирма, допуснала работниците си без каски на обекта.Особено пък, ако и точният процент на това увеличение зависи от послушанието на съответния началник, който ще диференцира според трудовите успехи.В уверено изложените от финансовия министър Горанов цифри и за увеличената събираемост на бюджета и за възможностите за 10% увеличение липсва и едно много сериозно разграничение - заплатите в бюджетния сектор не са само за лекари, полицаи, учители, лесничеи и инспектори, а и за чиновници. А те са неизброими, фантомни като бройка почти, още повече и ако се запитаме за ефективността на работа им.По обобщени данни от администрациите, които са отчели числеността си в ИИСДА, общата им щатна численост към 31 декември 2017 г. е 139 665 бройки. От тях щатните бройки в централната администрация са 104 513, а в териториалната администрация - 35 152.Тези 139 665 броя държавни служители със сигурност са повече, защото дори и докладът на правителството се застрахова, че има и не преброили се. А през тази година официално имаше увеличение със създаването на Министерството на българското председателство на Съвета на ЕС и Изпълнителната агенция \"Оперативна програма Наука и образование\". Отделен въпрос е и дали тези администрации ще получат увеличение с 10% при положение, че председателството свърши (и то преди три месеца), а пък за другата администрация и до този момент не се знае какво работи точно.Та, нека се ограничим до 139 655 държавни служители, които ще получат с 10% по-високи заплати от следващата година. За тях няма никакви данни, факти, отчети, как точно си вършат работата - добре ли, зле ли, бързо ли, мудно ли са... вършат ли въобще някаква работа.Но сме длъжни да напомним на правителството на Борисов, и може би лично на вицепремиера Томислав Дончев, че мандата им шумно започна с намерение за административна реформа, така че да спестят на гражданите и бизнеса усилия, време и нерви. Освен няколко гръмки пресконференции и няколко закани, че администрациите не предлагат сериозни действия в тази посока, друго да се е чуло и усетило?А всяка една такава реформа, реално извършена, неминуемо би трябвало да бъде последвана и от съкращения - на ненужните вече чиновници.А бройката им стои непокътната. Последният срок, който Дончев даде, беше октомври месец, тази година. Или бъркаме? Да не би да е октомври 2019, като през 2018 ще им се увеличи топлината на местенцата с 10% по-високи заплати?Решението за 10% увеличение идва обаче в точния момент - когато трима от министрите в кабинета, двама от които ключови, са в оставка, социологическите агенции мерят с по малко, но неотменно понижаване на рейтинга на цялото правителство и отделно повече за този на премиера Борисов, мерят и увеличение на броя българи, които заявяват недоволството си от управлението и желание за смяна.Увеличението на заплатите идва и на фона на очакваното повишение на цената на природния газ и по-високата изкупна цена на пшеницата, което автоматично означава и скок на цените на основни продукти и очаквана инфлация. А иде зима...Освен това на един популизъм трябва и може да се отговори само с друг популизъм - Корнелия Нинова обяви миналата седмица, че с депутатите си тръгва по села и паланки да говори с народа, за да може партията столетница да сфери градуса на програмата си и да начертае бъдещето, според очакванията и желанията на българина.На този ход Борисов няма как да не отговори подобаващо, най-малкото и защото трябва да защити образа си на човека, който не само говори с народа, а и говори като народа, в ръка с филия хляб с мас.И така, на цената на 1.1 млрд лв. премиерът Борисов отне отговорите, които Нинова и червените депутати ще ходят да търсят по друмищата на България.Дали обаче правителството не купи твърде рано гласовете на администрацията, тъй като опитът ни показва, че такъв ход се пази за преди избори.", "date": "2018.09.13", "title": "И септември стана... декември"}
{"url": "https://news.bg/crime/ostavyat-v-aresta-albanets-izdirvan-ot-interpol-italiya.html", "text": "Арестувани са албанец, издирван от Интерпол и негов съучастник, съобщиха от Варненската апелативна прокуратура. Двамата преминали нелегално българо-румънската граница. Искането за ареста им е от Районната прокуратура в Генерал Тошево и бе уважено от Районния съд в града.Срещу 40-годишния албански гражданин Кристо Д. и сънародникът му - 28-годишният Флоренц Н. се води разследване за нелегално преминаване на сухопътната българо-румънска граница в землището на село Росица без разрешение на властите и не през определените за това места.Нелегалните мигранти са задържани в румънското село Валени и са върнати от властите на Румъния в България.Кристо Д. е обявен за издирване в Шенгенската информационна система от Интерпол Швейцария със синя бюлетина още през 2014 г. Той е заподозрян за квалифицирана кражба. Той се търси и от Интерпол Италия и има наложена забрана за влизане в Република България.Кристо Д. и Флоренц Н. са влезли в България през Република Македония. С наето от тях такси са достигнали границата с Република Румъния. Желанието им е било да се придвижат до Франция, където обяснили, че имат роднини.", "date": "2018.09.13", "title": "Оставят в ареста албанец, издирван от Интерпол-Италия"}
{"url": "https://news.bg/world/germanski-sad-osadi-mazh-za-natsistki-pozdrav-v-kemnits.html", "text": "Германец е признат за виновен за незаконен нацистки поздрав по време на демонстрация в град Кемниц на крайнодесни радикали, информира \"Ройтерс\".Демонстрантите протестираха срещу фаталното намушкване на германец от мигранти, което доведе до най-голямото насилие от крайнодесни в страната от десетилетия, а също така изобличи дълбокото разделение в държавата заради либералната имиграционна политика на германския канцлер Ангела Меркел.Съд в източния град наложи на 33-годишния обвиняем условна присъда от 8 месеца и глоба от 2 000 евро. Говорител на съда също отбеляза, че на мъжа е наложена и пробация от три години.Мъжът също е признат за виновен за опит физически да нарани полицай, който се е опитал да го спре, след като обвиняемият си вдигнал ръката за нацистки поздрав по време на протеста преди две седмици, което е забранено съгласно конституцията на Германия след Втората световна война.Мъжът взел участие в марш в Кемниц на 1 септември, организиран от антиислямската група PEGIDA и партия \"Алтернатива за Германия\".Крайнодесни радикали влязоха в сблъсък с полицията и преследваха хора, които се смята, че са имигранти. Радикалите също така нападнаха еврейски ресторант в Кемниц, след като властите съобщиха, че сириец и иракчанин са основните заподозрени за нападението срещу германец в края на август.Шефът на разузнаването е притискан да подаде оставка, след като заяви, че не е сигурен дали са истински разпространените в интернет видеоматериали, които показват крайнодесни радикали да преследват мигранти.Втори обвиняем се очаква да се яви пред съда тази седмица по подобни обвинения.", "date": "2018.09.13", "title": "Германски съд осъди мъж за нацистки поздрав в Кемниц"}
{"url": "https://news.bg/economics/nad-1500-dushi-sa-si-kupili-stazh-prez-2018-g.html", "text": "Общо 1538 осигурени лица са се възползвали от законодателната възможност да закупят недостигащ стаж до 5 години през първите шест месеца на 2018 г.Това показват данните на Националния осигурителен институт (НОИ) за зачетените осигурителни периоди срещу заплащане за полугодието.До края на юни тази година е отпусната пенсия на 1241 лица, които са закупили осигурителен стаж до 5 години или внесли за своя сметка осигурителни вноски за следването си. Средният брой на месеците, които не са им достигали, е 21,74.Приходите от внесените осигурителни вноски за закупен стаж за периода са общо 4,86 млн. лв.Част от хората са си платили за стаж, за да успеят да изпълнят условията за натрупани периоди в осигуряване при пенсиониране.Други пък са платили за времето на обучението си във висше учебно заведение, след като са преценили, че общият осигурителен стаж, които предстои да натрупат, няма да им бъде достатъчен при излизането им в пенсия.Възможностите за закупуване на осигурителен стаж са регламентирани от Кодекса за социално осигуряване (КСО).Първата от тях дава право на осигурените лица да закупят времето на обучението си за завършено висше и полувисше образование или времето на докторантура.Този стаж може да бъде използван както за набиране на общото количество осигурителен стаж за пенсия, така и за преизчисление на вече отпусната пенсия.В този случай закупеният осигурителен стаж се удостоверява единствено с удостоверение, което се издава от контролните органи на НОИ на база внесените осигурителни вноски.Вторият вариант за придобиване на стаж срещу заплащане е приложим за лицата, които са навършили необходимата пенсионна възраст по условията на трета категория труд, но не са изпълнили условията за необходимия осигурителен стаж.Те могат да закупят до 5 години от недостигащите им периоди, като впоследствие това закупуване се удостоверява единствено с данните за внесени осигурителни вноски в Регистъра на осигурените лица.", "date": "2018.09.13", "title": "Над 1500 души са си купили стаж през 2018 г."}
{"url": "https://news.bg/world/tramp-s-konspirativna-teoriya-za-zaginalite-pri-uragana-v-puerto-riko.html", "text": "Президентът на САЩ Доналд Тръмп излезе с нова конспиративна теория, че посочваният брой на загиналите при урагана в Пуерто Рико е лъжа, съобщават световни агенции.\"Не са загинали 3000 души по време на двата урагана, които удариха Пуерто Рико\", написа Тръмп в \"Туитър\" тази сутрин.\"\", продължи Тръмп.Според официалните данни на правителството в Пуерто Рико ураганът \"Мария\" през септември 2017 г. е отнел живота на 2 975 души. Промяната е направена през август от първоначалните 64 души. През май проучване на \"Харвард\" разкри, че природното бедствие е убило 4 645 души.", "date": "2018.09.13", "title": "Тръмп с конспиративна теория за загиналите при урагана в Пуерто Рико"}
{"url": "https://news.bg/crime/zapaliha-kolata-na-shefa-na-sada-vav-vratsa.html", "text": "Колата на председателя на Районния съд във Враца Васил Ганов е била запалена тази нощ, съобщи bTV.Пострадала е и друга кола, която е била паркирана на близо.Васил Ганов е председател на Районния съд от една година, няма врагове, не води и знакови дела.Колата му е на 10 години и няма голяма финансова стойност.През последните години в града са запалени десетки автомобили, но задържаните са единици.", "date": "2018.09.13", "title": "Запалиха колата на шефа на съда във Враца"}
{"url": "https://news.bg/politics/karayancheva-ochakva-ukaza-na-prezidenta-a-grazhdanite-ochakvat-kabinetat-da-raboti.html", "text": "Председателят на парламента Цвета Караянчева звъннала на президента вчера, но той не й казал, че няма да подпише указа.Това стана ясно от коментара на председателя на парламента в кулоарите.Очаквам указа на президента, а когато влезе в Народното събрание, веднага оставките на министрите и гласуването на новите министри ще стане точка от дневния ред на парламента, обясни тя.Ще изпълня своите задължения, когато документите се окомплектоват и са в НС, отсече председателят на парламента.Тя изключи възможността да насрочи извънредно заседание. Ако другата седмица подпише, най-вероятно в сряда или четвъртък ще се гледат оставките.Когато го подпише, тогава ще гласуваме, обясни Караянчева. Тя нямала проблем в комуникацията с президента.Очакването на българските граждани е кабинетът да работи, нашата работа като парламент е да валидираме оставката и да гласуваме новите назначения, така че очаквам указа на президента, подчерта тя.", "date": "2018.09.13", "title": "Караянчева очаква указа на президента, а гражданите очакват кабинетът да работи"}
{"url": "https://news.bg/world/erdogan-razkritikuva-tsentralnata-banka-na-turtsiya-za-visokite-lihvi.html", "text": "Спад на турската лира, след като президентът на Турция Реджеп Ердоган повтори позицията си, че вдигането на основната лихва означава \"експлоатация\" и загуба за всеки, информират агенции.Той призова за голяма кредитна подкрепа и нарече нестабилността на валутните пазари \"манипулация\".На търговска конференция преди Централната банка да съобщи валутната си политика, държавният глава е категоричен, че институцията е независима. Той обеща да поддържат правилата на свободния пазар.Турският лидер обвини банката за лихвите и инфлацията. Страната показва по-слабо представяне в сравнение с други икономики, призна Ердоган и отбеляза, че ситуацията на домашния фронт е \"различна\".Според него правителството не се страхува от трудни решения и мерки, но също изрази виждането си, че само износителите и вносителите трябва да използват чужда валута.След като Ердоган заяви, че наемите и продажбите на имоти трябва да се извършват с турска валута, той подчерта, че ще има големи съкращения на държавните разходи.Доларът се увеличи с 1,83% до 6.4566 турски лири, докато еврото нарасна с 1,86% до 7.5136.Турският лидер каза, че ще бъдат приети нови мерки за предотвратяване нестабилността на лирата.", "date": "2018.09.13", "title": "Ердоган разкритикува Централната банка на Турция за високите лихви"}
{"url": "https://news.bg/politics/prezidentat-iznenadal-i-bsp-s-nepodpisaniya-ukaz-na-marinov.html", "text": "Държавният глава Румен Радев изненадал червените с неподписания указ за освобождаване на Младен Маринов като главен секретар на МВР. Това стана ясно от коментара на червения депутат Драгомир Стойнев в кулоарите на парламента.Хубаво би било да има комуникация между институциите. Левицата не вижда умисъл в поведението на Румен Радев. Президентът трябвало да каже защо не е разписал указа.Депутатът Георги Стоилов, чийто брат се оказа беглец от правосъдието, бил из страната. Утре обаче можело да е в сградата на законодателния орган. Нямало как той да отговаря за действията на брат си Илия Стоилов.Стойнев посочи думите по-рано на вътрешния министър Валентин Радев и на главния прокурор Сотир Цацаров, че Илия Стоилов законно е напуснал пределите на страната и че всеки е невинен до доказване на противното.С тази тема се създал излишен скандал, според Драгомир Стойнев.А за червените със смяната на министрите нищо нямало да се промени. И новите били отгледани и охранени от ГЕРБ, по думите на Стойнев.БСП иска предсрочни избори.", "date": "2018.09.13", "title": "Президентът изненадал и БСП с неподписания указ на Маринов"}
{"url": "https://news.bg/politics/vmro-iska-izmenenie-na-plana-za-vitosha-ot-stolichna-obshtina-i-mosv.html", "text": "ВМРО в СОС призовава Столична община да не участва в унищожаването на Витоша и настоява \"СОС да излезе с решение, че предлага на МОСВ да започне процедура по изменение на действащия план за управление на Витоша\".Столична община щяла да издаде предписание да се режат лифтовете на Витоша, а без да се измени сегашният план за управление, съоръженията не могат да се модернизират. Всички знаели това, но припявали в хора на \"зелените\" НПО-та, чиято основна цел била да се противопоставят на всичко, което може да се направи на Витоша и в крайна сметка планината да остане затворена за хората, коментира Карлос Контрера, който е председател на групата \"Патриоти за София - ВМРО и АТАКА\" в Столичния общински съвет.Според него, именно подобни действия бавят и други големи инвестиционни проекти, \"които ще \"отворят\" природата за хората\" и се чуди, \"чии интереси всъщност защитават т.нар. еколози\".\"Така например разбрах, че Общината щяла да придобива лифтовете, които са частна собственост. Въпросът е как ще стане това - ще ги национализиралите ли, колеги? Или ще ги купувате? Ама те не се продават. Ако пък се продават, кой ще плаща сметката, защото ще е десетки милиони в евро\", коментира пред СОС представителят на ВМРО.\"Това остава да направите, да останете в историята като хората, нарязали за скрап лифтовете на Витоша. Тук се обръщам към всички политически групи, колеги, опомнете се\", обяснява той.\"Не, няма концесия на Витоша, лифтовете са придобити чрез транслативни сделки и са частна собственост ... До момента само работни групи и приказване. Вече се питам не сте ли паднали и Вие под давлението на \"зелените\" лобисти, които мило и драго дават да пречат на туризма на Витоша ... Правилната стъпка е да се промени сега действащият план, който забранява новото строителство, защото за да подмени собственикът един стълб и да сложи нов модерен лифт, е ново строителство по смисъла на ЗУТ\", коментира Контрера.\"Промяната на сега действащия план ще даде възможност да се подменят лифтовете и влековете и разрухата на Витоша да спре ... ако не, то ще се наредите в кохортите на зелените кресливи НПО-та, които блокират и задушават Витоша ... Пак повтарям, опомнете се, преди да станете съучастници в унищожението на лифтовете на Витоша\", заявява председателят на групата \"Патриоти за София - ВМРО и АТАКА\" в Столичния общински съвет.", "date": "2018.09.13", "title": "ВМРО иска изменение на плана за Витоша от Столична община и МОСВ"}
{"url": "https://news.bg/politics/aleksandar-manolev-se-otkazva-ot-ministerskiya-post.html", "text": "Александър Манолев се отказва от министерския пост. С информация за това разполага news.bg, макар и тя да не е потвърдена официално.Малко по-късно се очаква и брифинг в Министерски съвет.Припомняме, Александър Манолев бе номиниран за поста на транспортния министър, след като Ивайло Московски подаде оставка.Александър Манолев е заместник-министър на икономика. Той е работил в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов.Припомняме, че на 31 август, тримата министри Ивайло Московски, Николай Нанков и Валентин Радев , след . По този начин те поеха отговорност за . Въпреки напрежението, които се създаде, след Коалиционен съвет В началото на днешното заседание обаче председателят на парламента Цвета Караянчева информира, че все още  за освобождаване на Младен Маринов като главен секретар на МВР.Заради липсата на реакция от президента не може да се гласуват  и съответно новия състав на правителството.", "date": "2018.09.13", "title": "Александър Манолев се отказва от министерския пост"}
{"url": "https://news.bg/world/ispaniya-reshi-da-dostavi-na-sauditska-arabiya-400-bombi-s-lazerno-nasochvane.html", "text": "Испания съобщи, че ще достави на Саудитска Арабия бомби с прецизно насочване след консултации с Рияд, информира АП.Така Мадрид измени предишно решение и вбеси правозащитни организации, които алармират, че оръжията могат да навредят на цивилни граждани на Йемен.Външният министър Жозеп Борел заяви пред радио Onda Cero, че правителството не е установило нередности след преглед на споразумение от 2015 г. за доставка на 400 бомби с лазерно насочване, подписано от предишната администрация.Корабостроителници в Южна Испания протестираха през последните дни заради опасения, че Саудитска Арабия може да отмени отделно споразумение за закупуване на пет военноморски кораба за 2,1 милиарда долара, ако доставката на бомбите не бъде осъществена.\"След едноседмични обсъждания и анализ ние в крайна сметка достигнахме до заключение, че трябва да изпълним договора\", добави министърът.Саудитската дипломатическа мисия в Мадрид не е коментирала информацията.", "date": "2018.09.13", "title": "Испания реши да достави на Саудитска Арабия 400 бомби с лазерно насочване"}
{"url": "https://news.bg/crime/uvolniha-sluzhitel-ot-letishte-sofiya-zaradi-neproverenite-patnitsi-ot-beyrut.html", "text": "След направената проверка по случая от 3 септември с , е уволнен един служител от дирекция \"Сигурност\" на \"Летище София\" ЕАД.Допуснато е смесване на пътници от \"трета страна\" с вече проверени, съобщават от летището.Супервайзори и началници на отдели са наказани с предупреждение за уволнение, забележка и понижение в длъжност.Припомняме, вчера стана ясно, че ливанци, пристигащи от Бейрут, са влезели без проверка на летище \"София\" на 3 септември.По-рано днес министърът на вътрешните работи в оставка Валентин Радев заяви в парламента, че , а на летищните власти.", "date": "2018.09.13", "title": "Уволниха служител от летище \"София\" заради непроверените пътници от Бейрут"}
{"url": "https://news.bg/int-politics/zapodozrenite-za-atakata-sreshtu-skripal-rusnatsi-hodili-na-turizam-v-solsbari.html", "text": "Александър Петров и Руслан Боширов обявиха в интервю за руската държавна англоезична телевизия RT, че това са техните истински имена и че двамата са ходили като туристи в английския град Солсбъри през март, когато беше извършено нападението срещу бившия руски шпионин Сергей Скрипал и дъщеря му Юлия.Те потвърждават, че те са заснетите на снимките, разпространени от британските власти, но отричат да са агенти от руските специални служби и че имат нещо общо с отравянето на Скрипал.Те били ходили в Солсбъри по съвет на приятел и останали там само в рамките на един час. Сега обаче се страхували да излязат извън Русия заради европейската заповед за арест и издадената Червена бюлетина от Интерпол за техния арест, издадени по искане на Великобритания. \"Ние пристигнахме в Солсбъри на 3 март... Разбира се, ние ходихме там, за да видим Стоунхендж, Стария Сарум, но не можахме да го направим, защото имаше киша навсякъде. Градът беше покрит от тази киша. Намокрихме се, качихме се на най-близкия влак и се върнахме в Лондон... Не останахме повече от час в Солсбъри\", твърдят двамата.На следващия ден обаче - 4 март (когато беше извършено нападението) - те се върнали в Солсбъри, защото в Лондон всичко се било разтопило и времето било много хубаво. \"Отидохме там отново, за да видим Стария Сарум и катедралата, като решихме да го свършим на 4 март\", посочи Петров, но отрича да са носили новичок със себе си.   Двамата споделиха в интервюто, че се страхували за живота си и искат извинение от британските власти. През миналата седмица британските власти повдигнаха  като извършители на атаката с нервнопаралитично вещество срещу семейство Скрипал, като според британците те са служители на руското военно разузнаване (ГРУ). Освен това британският премиер Тереза Мей обвини ГРУ за организирането на отравянето, като то било действало по заповед от висшето държавно ръководство в Кремъл.Според британските власти Петров и Боширов, които са пътували с валидни руски паспорти, са пристигнали в Лондон от Москва два дни преди опита за покушение. Британските власти обявиха, че Александър Петров и Руслан Боширов са псевдоними. Британската полиция публикува снимка на флакон от парфюм, в който е било сложено бойното отровно вещество новичок, с което е извършено нападението и което двамата са намазали на дръжката на бравата на входната врата на къщата, където живеят семейство Скрипал.Руският президент Владимир Путин не е разговарял с Петров и Боширов, уточни говорителят на Кремъл Дмитрий Песков, добавяйки, че руските власти не са предприели никакви действия срещу двамата.", "date": "2018.09.13", "title": "Заподозрените за атаката срещу Скрипал руснаци ходили на туризъм в Солсбъри"}
{"url": "https://news.bg/politics/sazdavat-nova-agentsiya-za-kachestvo-na-sotsialnite-uslugi.html", "text": "Проектът на Закона за социалните услуги е почти готов. Очаква се в средата на октомври законопроектът да бъде публикуван за обществено обсъждане.През ноември вече трябва да е в Народното събрание (НС). В основата на законопроекта е изцяло нов модел на социалните услуги, с което да се пристъпи към сериозна реформа в тази сфера.Предстоящите промени представи социалният министър Бисер Петков на пресконференция, посветена на напредъка при подготовката на Закона за социалните услуги.Социалният министър припомни, че за период от близо една година работата по закона е била голяма и заедно с основните страни е бил изготвен подробен план за действие, който е много добре структуриран. Всичко е описано в една пътна карта, съгласно сроковете и в съответствие с действията.Концепцията за новия законопроект беше одобрена на 17 юли и започна конкретната работа по разписване на Закона за социалните услуги, поясни министър Петков.Той оцени Закона за социалните услуги като един много амбициозен проект, който все още не е реализиран и за неговия успех е много важно разбирането на потребителите на социалните услуги.В проектозакона за социалните услуги асистентската подкрепа се регламентира като социална услуга, защото тя се ползва не само от хората с увреждания, но и от възрастни хора, които са в невъзможност за самообслужване.До момента в България има 1322 социални услуги, като общият им капацитет е над 35 000 места. 630 от тях са социални услуга за деца, а 692 за пълнолетни лица, уточни социалният министър и добави, че Законът за социалните услуги представлява сериозна реформа в този сектор.Над 170 членове разписани са записани в законопроекта, похвали се той.Потребителите на социалните услуги са немалък брой и се нуждаят, реализирането на основни права, подобряване качеството на живот и да се облекчи достъпът им до социални услуги.Ще се премахне издаването на заповед за социални услуги, а ще се премине на вариант само до даване на препоръка и информиране.\"Всяко лице ще има право на информация. Дава се право на избор на лицата сами да изберат конкретния доставчик на социалните услуги\", уточни социалният министър и добави, че се дава възможност за общодостъпни социални услуги, които включват информиране, консултиране, обучение и др.Те могат да бъде използвани без насочване и ще се предложи финансиране на държавни социални услуги без заплащане на такса. Петков изтъкна, че всички услуги ще бъдат безплатни.Предвижда се заместваща грижа и подкрепата на лица, полагащи неформална грижа. Заместващата грижа е с цел да се осигури на лицата временна почивка, отдих и почивка до 30 календарни дни. Неформалната грижа е за подкрепа за родители, когато те лично са избрали да полагат грижата.В законопроекта се предвижда и създаване на национални карти за социални услуги и на практика се поема ангажимент от държавата за създаване на социална подкрепа в страната.В подготовката на закона се предвижда регламентиране на по-сериозен контрол за качеството на услугите и създаването на нова агенция за контрол и качеството на социалните услуги.Тя ще поеме лицензирането на доставчиците на социални услуги. Доставчиците на социални услуги се очаква да имат право да създават собствени програми за развитие, възможности за публично и частно партньорство.В законопроекта се предвижда още по-голяма свобода на доставчиците само за специализираните социални услуги. Законопроектът дава възможност на доставчиците да изберат и Организацията на услугите. Ролята на общините в законопроекта се запазва и нараства, подчерта министър Петков.Предвижда се анализ на потребностите на общините, а също така и общинските съвети да приемат годишни планове за социалните услуги.По отношение на финансирането на социалните услуги се въвеждат правила, а за високо специализирани услуги се предвижда разработването на допълващи стандарти.Припомняме, във връзка с протеста на майките на деца с увреждания социалният министър , но ден по-късно беше , тъй като именно протестиращите възроптаха, че с една оставка работата по законопроектите ще спре напълно.След него Премиерът . Тя подаде оставка заради общественото недоволство по повод участието й в 11-тата сесия на Конференцията по Конвенцията за правата на хората с увреждания, която се проведе в Ню Йорк.Въпреки рокадите . Към тях се включиха и майки на деца с увреждания от Хасково., според тях те няма да решат проблема.След това стана противопоставянето между майките на деца с увреждания и национално представителните организации стана още по-остри. Повод за разрива станаха думите на Адриана Стоименова, зам.-председател на Националния съвет за интеграция на хора с увреждания.Тя заяви, че протестът на майките на деца с увреждания са получили над 1 млн. лева. По-късно тя не показа документи, но позициите на родителите на деца с увреждания и администрациите на организациите се раздалечиха.Първоначалните законови промени, които се отнасят за хората с увреждания и бяха , не бяха приети.На 18 юни ВАС отхвърли уеднаквяването на обезщетенията за хората с увреждания.По-късно, на 6 юли, депутатите приеха промените в Закона за интеграция на хората с увреждания. Месечната добавка за социална интеграция за транспортни услуги в размер 15% от гарантирания минимален доход се запазва. Месечната добавка за ползване на информационни и телекомуникационни услуги в размер 20% от гарантирания минимален доход също се запазва.На 7 август бе прието да има . Тогава вицепремиерът  за подготовка на този регистър.", "date": "2018.09.13", "title": "Създават нова агенция за качество на социалните услуги"}
{"url": "https://news.bg/politics/osvobozhdavat-dans-i-mvr-ot-tol-taksa.html", "text": "Автомобилите на ДАНС и МВР се освобождават от тол такса. Това стана с гласуването на второ четене на текстове от Закона за пътищата. От таксата също така се освобождават колите на Спешна помощ и въоръжените сили. Размерът на таксите за преминаване по платената пътна мрежа ще се определя по предложение на регионалния министър и на министъра на финансите.АПИ ще поддържа електронна система за събирането на пътните такси. Ще бъде създадена възможност таксите да се заплащат по електронен и банков път, както и в брой на пунктове за продажба. Пътната агенция ще определи къде да са разположени терминалите за самотаксуване. Такива трябва да се разкрият поне на граничните пунктове или в близост до тях, както и в областните градове.С други текстове се проведе въвеждането на електронни винетки. Те ще са за седмица, месечна, тримесечна, годишна, за уикенд. Те ще важат от деня, посочен като начална дата при заплащането им. Винетките ще се заплащат след деклариране на регистрационния номер на превозното средство и ще важат само за него.В случай на прехвърляне на собствеността на превозното средство, винетката ще запазва валидността си. На винетката ще бъде регистрационният номер на пътното превозно средство, категорията му, датата на плащане и валидността.Винетна такса ще се заплаща от МПС за превоз на пътници и за превоз на товари, както и такива с повишена проходимост. Ако към превозното средство има ремарке и за него ще се заплаща винетна такса.", "date": "2018.09.13", "title": "Освобождават ДАНС и МВР от ТОЛ такса"}
{"url": "https://news.bg/world/v-holandiya-otkriha-parvata-v-sveta-veloaleya-sazdadena-ot-retsiklirana-plastmasa.html", "text": "В Холандия откриха първата в света велоалея, създадена от рециклирани бутилки, чаши и опаковки. Това е част от пилотен проект, който може да доведе до още подобни пътища в страната, пише \"Гардиън\".30-метровата велоалея, която е създадена с пластмаса, равнозначна на повече от 218 000 пластмасови чаши, се очаква да бъде три пъти по-дълготрайна от асфалта.Също съдържа сензори за наблюдаване състоянието на пътя, включително температурата, броя на преминаващите колелата и възможност за справяне с трафика.Сглобяемите части от велоалеята са леки и кухи, което ги прави лесни за транспортиране, а също така 70% по-бързо се поставят. Кабелите и канализацията лесно се поставят под велоалеята, която има и дренажна система.Проектът е изработен от холандската компания KWS, петролния конгломерат Total и производителите на тръби Wavin.Велоалеята беше открита тази седмица в Зволе, Североизточна Холандия. Втори път за велосипедисти ще бъде създаден в Гитхорн в провинция Оверейсел. Ротердам най-вероятно ще вземе технологията.Вярва се, че много от ползите ще бъдат приложени и при строителство на пътища от пластмасови отпадъци.Асфалтът е отговорен за 1,5 милиона тона въглеродни емисии на година, което е равносилно на 2% от емисиите от транспорт в света.Концепцията беше обявена за първи път през 2015 г.", "date": "2018.09.13", "title": "В Холандия откриха първата в света велоалея, създадена от рециклирана пластмаса"}
{"url": "https://news.bg/crime/ivancheva-s-vaprosi-kam-fandakova-v-koridorite-na-sada.html", "text": "\"Не сме се подготвили много добре за изявление пред медиите днес, но имаме въпроси към кмета на Столична община Йорданка Фандъкова дали е изпълнила нашето желание за преместването на строежите от междублоковите пространства на столичния район \"Младост\".Такива въпроси отправи отстраненият кмет на столичния район \"Младост\" преди началото на днешното разпоредително съдебно заседание.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривкте.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .В края на май месец спецсъдът .На 1 август бившата кметица Десислава , окована с белезници и на краката. Заедно с нея бе прегледана и Петрова.", "date": "2018.09.13", "title": "Иванчева с въпроси към Фандъкова в коридорите на съда"}
{"url": "https://news.bg/world/tsentralnata-banka-na-turtsiya-vdigna-lihvata-do-24-lirata-se-stabilizira.html", "text": "Централната банка на Турция вдигна основния лихвен процент до 24% по време на среща за валутната политика на страната, съобщават агенции. Преди промяната лихвата беше на ниво 17,75%.Банката подчерта, че е възможно приемане на допълнителни валутни мерки, ако е необходимо.След решението турската лира се стабилизира спрямо щатския долар.Доларът изгуби 2,95% от стойността си спрямо турската валута, която е на ниво 6.1534 лири, докато еврото изгуби 2,97% спрямо лирата, достигайки 7.1572.По-рано днес президентът на Турция Редежп Еродган нападна политиката на Централната банка, което доведе до обезценяване на лирата преди важното решение на банката.Банката се очакваше да вдигне основния лихвен процент, за да успокои турбулентната икономика след обезценяването на лирата през последните седмици и покачването на инфлацията до почти 15%.Но Ердоган, който е обвиняван от критици, че притиска независимата банка, обвинява Централната банка, че не успява да контролира инфлацията и отново изрази необичайното си виждане, че ниски лихви ще помогнат за намаляване на инфлацията.\"Основната лихва е причината, инфлацията е резултатът. Ако кажете, че \"инфлацията е причината, лихвата е резултатът\", вие не познавате този бизнес, приятели\", добави Ердоган.", "date": "2018.09.13", "title": "Централната банка на Турция вдигна лихвата до 24%, лирата се стабилизира"}
{"url": "https://news.bg/int-politics/sadat-na-es-podkrepi-sanktsiite-na-es-sreshtu-ruski-banki-i-firmi.html", "text": "Съдът на Европейския съюз подкрепи санкциите на Общността срещу руски банки и петролни и газови компании заради участието им в кризата в Украйна, съобщава \"Ройтерс\".\"Роснефт\", \"Сбербанк\", банка ВТБ, \"Газпром нефт\", \"Внешекономбанк\", \"Проминвестбанк\" и DenizBank оспориха санкциите на ЕС, които ограничават достъпа им до някои финансови сделки и някои чувствителни стоки и технологии, както и до капиталовите пазари в ЕС и забраняват предоставянето на услуги, необходими за някои сделки с петрол.\"Съдът на Европейският съд подкрепя ограничителните мерки, приети от Съвета на ЕС срещу редица руски банки и нефтени и газови компании във връзка с кризата в Украйна\", се посочва в изявление на съда.ЕС наложи санкции срещу Русия, след като тя анексира Крим от Украйна през 2014 г. и ги засили, след като Москва подкрепи проруските сепаратисти, които се сражават с правителствените войски в Източна Украйна.", "date": "2018.09.13", "title": "Съдът на ЕС подкрепи санкциите на ЕС срещу руски банки и фирми"}
{"url": "https://news.bg/economics/1-8-e-inflatsiyata-ot-nachaloto-na-godinata-1.html", "text": "Индексът на потребителските цени за август 2018 г. спрямо юли 2018 г. е 100.1%, месечната инфлация е 0.1%. Инфлацията от началото на годината (август 2018 г. спрямо декември 2017 г.) е 1.8%, а годишната инфлация за август 2018 г. спрямо август 2017 г. е 3.5%.Средногодишната инфлация за периода септември 2017 - август 2018 г. спрямо периода септември 2016 - август 2017 г. е 2.6%.През август 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - цените остават на равнището от миналия месец; алкохолни напитки и тютюневи изделия - увеличение с 0.1%; облекло и обувки - намаление с 3.8%; жилища, вода, електроенергия, газ и други горива - увеличение с 0.4%; жилищно обзавеждане, домакински уреди и принадлежности и обичайно поддържане на дома - намаление с 0.2%; здравеопазване - увеличение с 0.1%; транспорт - увеличение с 0.6%; съобщения - увеличение с 0.3%; развлечения и култура - увеличение с 0.5%; образование - цените остават на равнището от миналия месец; ресторанти и хотели - увеличение с 0.4%; разнообразни стоки и услуги - увеличение с 0.6%.През август 2018 г. са се увеличили цените на следните хранителни продукти: брашно - с 0.6%, бял хляб - с 1.9%, хляб \"Добруджа\" - с 1.5%, типов и ръжен хляб - с 0.7%, месо от едър рогат добитък - с 0.5%, свинско месо - с 0.8%, месо от домашни птици - с 0.1%, трайни колбаси - с 0.1%, мляно месо (кайма) - с 0.9%, пълномаслено и нискомаслено прясно мляко - съответно с 1.8 и 1.2%, кисели млека - с 0.2%, сирене - с 0.1%, маргарин - с 0.9%, дини и пъпеши - с 10.8%, цитрусови и южни плодове - с 6.6%, домати - с 3.2%, зеле - със 7.6%, пипер - със 7.3%, зрял лук - с 5.5%, сладолед - с 4.7%, минерална вода - с 1.1%, вина - с 0.3%, бира - с 0.2%, и други.През август 2018 г. са се намалили цените на следните хранителни продукти: ориз - с 1.1%, макаронени изделия - с 1.3%, кашкавал - с 0.5%, малотрайни колбаси - с 0.3%, прясна и охладена риба - с 0.7%, яйца - с 2.7%, ябълки - с 11.7%, краставици - с 8.9%, други пресни зеленчуци (зелен фасул, тиквички и патладжани) - средно със 7.1%, леща - 0.2%, картофи - с 3.6%, захар - с 0.7%, оцет - с 1.5%, пресни зеленчукови подправки - с 1.3%, кафе - с 0.6%, газирани напитки - с 0.5%, ракии - с 0.7%, и други.През август 2018 г. в групите на нехранителните стоки и услугите е регистрирано увеличение на цените при: цигари - с 0.2%, водоснабдяване - с 0.4%, събиране, отвеждане и третиране на отпадъчни води - с 4.9%, газообразни горива за битови нужди - с 0.3%, дърва за отопление - с 0.9%, хладилници - с 0.4%, перални и съдомиялни машини - с 0.6%, климатични инсталации - с 1.3%, прахосмукачки - с 0.7%, дизелово гориво - с 0.3%, автомобилен бензин А95H - с 0.3%, автомобилен бензин А98Н - с 0.7%, газ пропан-бутан за ЛТС - с 1.0%, метан за ЛТС - с 0.6%, моторни и смазочни масла - с 0.1%, международни полети - с 8.4%, пакетни далекосъобщителни услуги - с 0.5%, пакетни услуги за почивка и туристически пътувания - с 1.1%, услуги по краткосрочно настаняване - с 2.6%, автомобилни застраховки - с 20.5%, и други.През разглеждания месец в групите на нехранителните стоки и услугите е регистрирано намаление на цените при: облекло и обувки - съответно с 3.3 и 4.8%, въглища - с 0.3%, мебели - с 0.9%, готварски печки - с 0.9%, бойлери - с 0.2%, препарати за почистване на съдове - с 0.5%, прахове за пране - с 0.2%, велосипеди - с 0.2%, принадлежности за ЛТС - с 1.0%, цветарство - с 0.2%, козметични продукти - с 1.7%, кина и театри - с 0.5%, книги - с 1.7%, продукти за лична хигиена - с 0.6%, и други.През август 2018 г. цените на лекарствените продукти са се увеличили с 0.2%. Цените на стоматологичните услуги са се увеличили с 0.1%, а цените на лекарските услуги остават на равнището от предходния месец.Хармонизираният индекс на потребителските цени за август 2018 г. спрямо юли 2018 г. е 100.3%, т.е. месечната инфлация е 0.3%. Инфлацията от началото на годината (август 2018 г. спрямо декември 2017 г.) е 2.8%, а годишната инфлация за август 2018 г. спрямо август 2017 г. е 3.7%.Средногодишната инфлация за периода септември 2017 - август 2018 г. спрямо периода септември 2016 - август 2017 г. е 2.1%.Според ХИПЦ през август 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - цените остават на равнището от миналия месец; алкохолни напитки и тютюневи изделия - увеличение с 0.1%; облекло и обувки - намаление с 3.3%; жилища, вода, електроенергия, газ и други горива - увеличение с 0.4%; жилищно обзавеждане, домакински уреди и принадлежности и обичайно поддържане на дома - намаление с 0.3%; здравеопазване - увеличение с 0.1%; транспорт - увеличение с 0.8%; съобщения - увеличение с 0.3%; развлечения и култура - увеличение с 0.3%; образование - цените остават на равнището от миналия месец; ресторанти и хотели - увеличение с 1.1%; разнообразни стоки и услуги - увеличение с 2.5%.Индексът на цените за малката кошница за август 2018 г. спрямо юли 2018 г. е 99.9%, а от началото на годината (август 2018 г. спрямо декември 2017 г.) е 100.9%.През август 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: хранителни продукти - намаление с 0.2%; нехранителни стоки - намаление с 0.1%; услуги - увеличение с 0.2%.", "date": "2018.09.13", "title": "1,8% е инфлацията от началото на годината "}
{"url": "https://news.bg/int-politics/es-udalzhi-sanktsiite-si-sreshtu-rusiya-s-oshte-6-mesetsa.html", "text": "Европейският съюз удължава настоящите си санкции срещу някои руски граждани и компании заради действията на Русия, подкопаващи или застрашаващи териториалната цялост на Украйна за още 6 месеца. Това обявиха от Съвета на Европейския съюз, цитирани от руските медии.\"Съветът удължи с още шест месеца до 15 март 2019 г. ограничителните мерки заради действията, подкопаващи или застрашаващи териториалната цялост, суверенитета и независимостта на Украйна. Мерките включват замразяване на активи и ограничения на пътувания. Към момента те се отнасят до 155 лица и 44 компании\", уточняват от ЕС.Новината идва, след като държавният секретар на САЩ Майк Помпео обяви през миналата седмица, че санкциите на САЩ и ЕС срещу Русия ще останат в сила, докато конфликтът в Източна Украйна не бъде разрешен.Първите санкции бяха наложени от ЕС и САЩ през 2014 г. и бяха удължавани на няколко пъти оттогава.Русия отрича обвиненията в намеса във вътрешните работи на Украйна, като според нея политиката на санкции била контрапродуктивна и може да доведе до регионална и глобална дестабилизация.", "date": "2018.09.13", "title": "ЕС удължи санкциите си срещу Русия с още 6 месеца"}
{"url": "https://news.bg/int-politics/sauditska-arabiya-kupuva-zhelezen-kupol-ot-izrael.html", "text": "Саудитска Арабия купува ПВО системата \"Железен купол от Израел, съобщава \"Йерусалим поуст\".Сделката е подпомогната от САЩ и включва допълнителни планове за постигане на споразумение за широко военно сътрудничество между двете страни.Саудитска Арабия е закупила системата, за .Според местната медия \"Ал Калей\", \"дипломатически източник на високо ниво\" коментира, че в началото Израел отказва да продаде \"Железен купол\" на арабска страна, но след намесата на САЩ и допълнителни гаранции, че не представлява опасност за сигурността на Израел и региона, сделката е постигната.Принцът на Саудитска Арабия Мохамед бин , като откри възможности за сътрудничество.\"И двете страни искат да задържат регионалните амбиции на Иран\", пише швейцарският журналист Пиер Хоуман от Тел Авив, в статия за саудитско-израелските военни връзки.Rafael Advanced Defense Systems, които произвежда системата \"Железен купол\", многократно отричат продажбата.Израелските служители по въпросите на сигурността категорично отхвърлиха закупуването на \"Железен купол\", съобщава \"Аарец\". В информацията за сделката не са предоставени подробности относно броя на системите, за които се твърди, че са закупени, или цената на покупката. Към момента се съобщава, че доставката ще е през декември и ще бъдат разположени на южната граница на Саудитска Арабия с Йемен.", "date": "2018.09.13", "title": "Саудитска Арабия купува Железен купол от Израел "}
{"url": "https://news.bg/world/putin-inspektira-ucheniyata-rusiya-e-mirna-darzhava-no-shte-podsili-armiyata.html", "text": "Президентът на Русия Владимир Путин обеща да укрепи армията и да я снабди с ново поколение оръжия, информират \"Ройтерс\" и АП.Путин инспектира най-големите военни игри от падането на СССР на полигона \"Цугол\".По-рано тази седмица в Русия започнаха най-големите военни учения в съвременната история на страната. В ученията \"Восток-2018\" в Източния военен окръг участват 300 000 войници, над 1000 самолета, хеликоптера и дрона, 36 000 танка, бронетранспортьора и други бронирани машини и 80 кораба. Това са най-големите военни учения в Русия от 1981 г. насам, като те ще продължат до 17 септември. В игрите участват войници от Китай и Монголия.\"За първи път\", отбеляза Путин.Пред войници той подчерта, че Русия е мирна страна, която е готова да сътрудничи с всяка държава, която се интересува от партньорство, но войникът има задължението да бъде подготвен да защити родината и съюзниците си.\"\", поясни той и добави, че с укрепването на въоръжените сили се цели защита на руския суверенитет.Президентът на Русия увери, че Русия няма \"агресивни планове\", а по-скоро се фокусира върху конструктивно сътрудничество.Путин похвали представянето на войниците на \"високо ниво\" и подчерта, че игрите не са насочени към нито една държава.\"\", обяви той.В игрите участват повече от 3 000 китайски войници.Китайски медии отбелязват, че това е най-голямото разгръщане на китайски въоръжени сили в чужбина за военни игри.", "date": "2018.09.13", "title": "Путин инспектира ученията: Русия е мирна държава, но ще подсили армията"}
{"url": "https://news.bg/society/dvizhenieto-po-patya-e-79-v-tunel-dupnitsa-e-v-edna-lenta.html", "text": "Движението по път Е79 в тунел \"Дупница\" /дясна и лява тръба/ се осъществява в една лента поради отстраняване на повреди на електрическото оборудване на тунел \"Дупница\", съобщи БНР.Последователно в посока София - Благоевград и в посока Благоевград - София се затваря дясна лента, като движението се извършва в лява /изпреварваща/ лента. Сигнализирано е с пътни знаци.Движението по път I-1 /E-79/ Благоевград - ГКПП Кулата в участъка от Благоевград до отклонението за село Стара Кресна се осъществява в една лента за движение поради частични ремонтни дейности на асфалтовата настилка.Полага се нов асфалт в участъка между пътни възли \"Струмско\" и \"Зелен дол-ГКПП \"Ст. Лисичково\".Участъкът е сигнализиран с пътни знаци.Водачите трябва да се движат с повишено внимание и съобразена скорост в свободната лента, съобразно създадената организация на движение.", "date": "2018.09.13", "title": "Движението по пътя Е-79 в тунел \"Дупница\" е в една лента"}
{"url": "https://news.bg/world/senatat-na-sasht-odobri-parviya-paket-za-fiskalnata-2019-g.html", "text": "Сенатът на САЩ одобри така наречения \"минибус\" пакет за фискалната 2019 г., информира The Hill.Пакетът включва три законопроекта за разходи - военно строителство, средства за ветераните, законодателна дейност, енергетика и вода. Той е одобрен с 92 срещу 5 гласа.Камарата на представителите се очаква да гласува пакета от 147 милиарда долара по-късно тази седмица и след това ще го изпрати за подпис на президента на САЩ Доналд Тръмп.По-рано тази седмица двете камари успяха да постигнат споразумение за три финансови пакета, за да избегнат спиране на работата на правителството през октомври.", "date": "2018.09.13", "title": "Сенатът на САЩ одобри първия пакет за фискалната 2019 г. "}
{"url": "https://news.bg/politics/sotsialistite-atakuvat-apk-v-konstitutsionniya-sad.html", "text": "БСП ще атакува промените в Административно-процесуалния кодекс (АПК) в Конституционния съд. Заканата дойде от червения лидер Корнелия Нинова. Според нея се нарушавали основни човешки права с текстове.След остър дебат в пленарна зала депутатите преодоляха ветото на президента върху текстовете от Административно-процесуалния кодекс.Това се случи и преди това в ресорната парламентарна комисия, въпреки че там обсъждането продължи с часова, тъй като в него се включиха изключително много неправителствени организации.Припомняме, че промените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г. Той оспори 16 разпоредби с основен аргумент, че с тях уредбата се отдалечава от основни конституционни начала и деформира традиционни принципи и постижения на административното право.Срещу промените още по време на тяхното обсъждане се обявиха както , така и от опозицията извън парламента - .", "date": "2018.09.13", "title": "Социалистите атакуват АПК в Конституционния съд"}
{"url": "https://news.bg/int-politics/lavrov-hoka-es-che-varvi-po-gaydata-na-sasht-sas-sanktsiite-sreshtu-rusiya.html", "text": "Руският външен министър Сергей Лавров разкритикува Европейския съюз, изтъквайки, че той трябва да е по-независим, след като администрацията в Брюксел според него е \"въвлечена в спирала\" на наказателни мерки срещу Кремъл от страна на Съединените щати.В интервю за ДПА руският първи дипломат заявява все пак, че 28-членният блок е \"важен съсед и партньор\", подчертавайки общата енергийна и транспортна инфраструктура.\"ЕС побърза да се съгласи със загуби в размер на милиарди, въвеждайки санкции срещу Русия\", коментира Лавров.Според него САЩ, от друга страна, не страдат от каквито и да е щети. Руският външен министър изразява убеждението си, че \"здравият разум\" ще надделее в края на краищата. Той подчертал, че \"западните правителства... се опитваха да ограничат\" страната му от края на Студената война насам, като кулминацията е била в украинската криза. Споровете \"ни струват скъпо\", призна Лавров, цитирайки сигурността и стабилността.Руският първи дипломат също така е приветствал изявленията на американския президент Доналд Тръмп, че двустранните отношения с Русия трябва бъдат нормализирани и обещал Русия да направи всичко, каквото е необходимо в тази посока. Той обаче заявил, че от отсрещната страна няма \"практически стъпки\" и разкритикува антируските настроения в администрацията във Вашингтон.", "date": "2018.09.13", "title": "Лавров хока ЕС, че \"върви по гайдата\" на САЩ със санкциите срещу Русия"}
{"url": "https://news.bg/economics/tets-varna-ofitsialno-stana-sobstvenost-na-dogan.html", "text": "ТЕЦ \"Варна\" официално стана собственост на почетният председател на ДПС Ахмед Доган.От 4 септември Доган притежава 70% от капитала на \"Сигда\", закупила ТЕЦ \"Варна\" през януари, а промените са вписани в Търговския регистър.Останалите 30 % са на двете деца на министъра на транспорта в кабинета \"Орешарски\" Данаил Папазов - Станислав и Ивелина.Управители на \"Сигда\" остават Данаил и Станислав Папазови, като преди сделката те притежаваха съответно 52% и 48%.Няма промени и в ръководството на централата, като в него остават Данаил Папазов, Андриян Атанасов и Георги Христозов. Дружественият договор е подписан на 8 август, но е вписан около месец по-късно.Неработещата ТЕЦ \"Варна\" е продадена от ЧЕЗ на \"Сигда\" официално на 13 декември 2017 г. за около 50 милиона евро, като новите собственици възобновиха дейността ѝ.Държавата плаща на централа по 2 631 лева на ден, защото е избрана за предоставянето на студен резерв.", "date": "2018.09.13", "title": "ТЕЦ \"Варна\" официално стана собственост на Доган"}
{"url": "https://news.bg/world/sasht-pokanili-kitay-na-nov-krag-targovski-pregovori.html", "text": "Администрацията на президента на САЩ Доналд Тръмп покани китайски представители за рестарт на търговските преговори. Информацията съобщи икономическият съветник на Белия дом Лари Кудлоу, цитиран от \"Ройтерс\".Осведомителната агенция припомня, че Вашингтон се подготвя да ескалира търговската война с Китай с мита върху китайски стоки за 200 милиарда долара.Кудлоу, който ръководи Икономическия съвет към Белия дом, коментира пред Fox Business Network, че финансовият министър Стивън Мнучин е изпратил покана на китайското правителство, но отказа да разкрие подробности.Той поясни, че китайското правителство желае да продължат преговорите.На този етап все още не е ясно къде и кога ще се проведат разговорите.Двете държави не успяха да постигнат споразумение по време на среща на 22 и 23 август.Първи за новата покана съобщи вестник \"Уолстрийт джърнъл\".Китай от своя страна обяви, че се надява да се избегне допълнително ескалиране на търговската война. Говорител на търговското министерство на Китай призова САЩ да изпълняват правилата на Световната търговска организация. Представителят отбеляза, че се водят разговори за нов кръг търговски преговори.САЩ наложиха мита върху китайски стоки за 50 милиарда долара. Китай отговори реципрочно. ", "date": "2018.09.13", "title": "САЩ поканили Китай на нов кръг търговски преговори"}
{"url": "https://news.bg/int-politics/germaniya-postigna-sporazumenie-s-italiya-za-migrantite.html", "text": "Вътрешният министър на Германия Хорст Зеехофер обяви, че Италия се е съгласила да вземе обратно мигранти, които са пристигнали на германско-австрийската граница, след като преди това са кандидатствали за получаване на убежище в Италия, съобщава \"Асошиейтед прес\".Зеехофер е заявил пред Бундестага (германския парламент), че е било договорено споразумение с Италия, но все още то трябва да бъде официално подписано.Той не е дал повече подробности, но преди това е заявявал, че в замяна на това Италия да приема по-ранни кандидати за убежище, Германия ще приеме подобен брой мигранти, спасени в морето.Германия вече подписа подобни споразумения с Гърция и Испания.През юни Зеехофер заплаши да връща обратно мигранти на границата, които преди това са били регистрирани другаде. Канцлерът Ангела Меркел настоя, че Германия трябва да постигне споразумения с други страни.", "date": "2018.09.13", "title": "Германия постигна споразумение с Италия за мигрантите"}
{"url": "https://news.bg/crime/vilneliyat-v-myusyulmansko-grobishte-v-dobrich-e-psihichno-bolen.html", "text": "32-годишният Изет О., който е обвиняем по досъдебно производство на Районната прокуратура в Добрич за повреждането на множество надгробни паметници в гробищния парк в града, е настанен за лечение в болнично заведение. Това е станало по искане на Районната прокуратура в Добрич, което е уважено от състав на Добричкия районен съд. На 6 септември в гробищния парк на Добрич той е повредил 40 паметника на покойници мюсюлмани.След установяването му като извършител се разбира, че същият страда от психиатрично заболяване. Районната прокуратура в Добрич внесе искане за настаняване на Изет в болнично заведение за срок до 30 дни.Определението на Добричкия районен съд подлежи на обжалване в 7-дневен срок пред Окръжния съд в града.", "date": "2018.09.13", "title": "Вилнелият в мюсюлманско гробище в Добрич е психично болен"}
{"url": "https://news.bg/world/masovoto-podslushvane-ot-britanskite-sluzhbi-e-v-narushenie-na-choveshkite-prava.html", "text": "Европейският съд по правата на човека постанови, че програмата за масово подслушване на Великобритания, разкрита от разобличителя Едуард Сноудън, нарушава човешките права на засегнатите, информират АФП, \"Гардиън\" и Скай нюз.Методите на щаба за правителствени комуникации (GCHQ) за прихващане на онлайн комуникации са в нарушение на човешките права и не са гарантирали достатъчна защита при подслушването, според решението на съда.Но съдът в Страсбург е установил, че режимът на щаба за споделяне на чувствителна дигитална разузнавателна информация с чужди правителства не е незаконен.Жалбата е внесена от журналисти и активисти, включително от \"Амнести интернешънъл\" и правозащитната организация Big Brother Watch.През 2013 г. Сноудън разкри, че британските служби са провеждали масово подслушване и съхранение на информация на милиони хора, дори и хора, които не са представлявали интерес за разузнаването.", "date": "2018.09.13", "title": "Масовото подслушване от британските служби е в нарушение на човешките права"}
{"url": "https://news.bg/crime/zadarzhaha-dve-zheni-s-tsigari-kontrabanda-v-godech.html", "text": "Полицията задържа две жени за незаконни цигари в Годеч.В хода на акцията, служителите на реда извършили проверки на всички адреси, обитавани от жителка на Годеч.Иззети са общо 17 920 къса цигари от различни търговски марки без български акцизен бандерол. 43- годишната жена е задържана.Три часа по- късно служителите засекли и второ значително количество контрабандни цигари. От къща в града, собственост на 38-годишна жена, те иззели 9740 къса безакцизни тютюневи изделия.Операцията е проведена вчера, 12 септември.", "date": "2018.09.13", "title": "Задържаха две жени с цигари контрабанда в Годеч"}
{"url": "https://news.bg/politics/obvineniyat-deputatski-brat-napusnal-stranata-legalno.html", "text": "Червените депутати обаче отказаха да слушат обясненията на вътрешния министър в оставка Валентин Радев и главния прокурор Сотир Цацаров и напуснаха парламентарната зала.Още през 2016 в ГДБОП постъпва сигнал срещу Илия Стоилов. Той е лидер на група за рекет, изнудване и проституция. По негова поръчка се заплашвали и рекетирали хора. Установени са потърпевши на престъпната група.Тази група е особено опасна, отсече министърът в оставка.На 6 септевмри тази година Илия Стоилов легално е напуснал страната. Не е издирван. Няма и ограничение за напускане на страната. Главният прокурор Сотир Цацаров обясни, че за всички обвиняеми до произнасяне на съда важи презумпцията за невинност.Три пъти депутатскист брат е искал изменение на мярката му за неотклонение. След изменение на мярката от това лято задържаните са освободени незабавно, стана ясно от думите на обвинител номер едно.Поредният  не бил по вина на полицията, а на летищните власти, обясни по повод другият въпрос вътрешният министър в оставка Валентин Радев. Ще бъде направена проверка.Валентин Радев беше лаконичен за отлагането на гласуването на оставката му и на номинацията на неговия наследник.Президентът Румен Радев да кажел защо не е подписал указа за освобождаване на Младен Маринов като главен секретар. ", "date": "2018.09.13", "title": "Обвиненият депутатски брат напуснал страната легално "}
{"url": "https://news.bg/crime/sadyat-59-godishen-iznasili-17-godishen-v-stara-zagora.html", "text": "Районна прокуратура-Стара Загора внесе обвинителен акт спрямо 59-годишен мъж за това, че на 26 май и на 3 юни в Стара Загора изнасилил 17-годишно момче, като употребил за това сила.По делото е установено, че на тези дати, пострадалият отива да си купи евтини цигари от обвиняемия. Влиза в къщата му през незаключена врата, открива го в една от стаите и му подава 2 лева, за да получи цигари.Обвиняемият го дърпа и изнасилва, като по-късно е подаден сигнал в полицията. Спрямо обвиняемия е взета мярка за неотклонение \"задържане под стража\". Предстои Районен съд-Стара Загора да насрочи заседание по делото.", "date": "2018.09.13", "title": "Съдят 59-годишен, изнасили 17-годишен в Стара Загора"}
{"url": "https://news.bg/crime/osadiha-mazh-napadnal-fotoreporter-v-burgas.html", "text": "Осъдиха на пробация за една година мъж, нападнал фоторепортер в Бургас, съобщиха от прокуратурата. Бургаският районен съд одобри споразумение и наложи наказание \"Пробация\".Осъденият . От заплатата му ще се удържат 20 % и това време няма да му се зачита за трудов стаж. Присъдата е окончателна и не подлежи на обжалване.До нея се стигна след като Петър Б. се призна за виновен за това, че на 26 ноември 2017 г. в Бургас, в \"Приморски парк\" ударил два пъти фоторепортерът Б. П., който изпълнявал служебните си задължения. Пострадалият фотожурналист е ударен два пъти с коляно в слабините, което съдът отчита като лека телесна повреда.Фоторепортерът бе конституиран като частен обвинител. Деянието е извършено от подсъдимия при форма на вината \"пряк умисъл\".Освен наказателния труд, осъденият Петър Б. има задължителни срещи с пробационен служител за срок от една година и подписване два пъти седмично.Районният съд - Бургас отмени мярката за неотклонение \"Парична гаранция\" от 2 хиляди лева на подсъдимия Петър Б. Това определение може да бъде обжалвано пред въззивна инстанция в 7-дневен срок.", "date": "2018.09.13", "title": "Осъдиха мъж, нападнал фоторепортер в Бургас"}
{"url": "https://news.bg/weather/na-zapad-slanchevo-na-iztok-prevalyavaniya.html", "text": "Днес времето в западните райони на страната ще бъде предимно слънчево, с незначителна облачност. На изток се очаква по-плътна облачност, която на места ще доведе до краткотрайни превалявания с гръмотевици, с по-голяма вероятност в следобедните часове.През втората половина от деня са възможни валежи и над планините.Очаква се слаб североизточен вятър, в източните райони - до умерен.Максималните температури са в интервала 25-30 градуса.Нощните температури над по-голямата част от страната са между 11 и 18 градуса, в София 8.", "date": "2018.09.13", "title": "На запад слънчево, на изток превалявания"}
{"url": "https://news.bg/press/izzeha-oshte-600-000-lv-po-delata-sreshtu-arabadzhiev-i-staykov-prognozata-za-vremeto-otnovo-pod-zaplaha-varnentsi-na-protest-zaradi-smartta-na-martin.html", "text": "Вестниците в четвъртък съобщават, че са иззети още 600 хиляди лева по делата срещу фамилиите на Ветко Арабаджиев и Миню Стайков.\"Само за ден специализираната прокуратура иззе още над 600 хил. лв. по делата срещу двете богати бизнес фамилии - на хотелиера Ветко Арабаджиев и алкохолния производител Миню Стайков.Трима души, свързани с Арабаджиев, са били арестувани от полицията в Бургас и у тях са открити почти 500 хил. лв. Други 130 хил. лв. са иззети при повторен обиск в Карнобат във фирмата на Стайков \"СИС Индустрийз\". Тримата близки до Арабаджиев са били арестувани при проверка на джип в района на Бургас, съобщиха от спецпрокуратурата. Един от тях е в управлението на захарния завод \"Кристал\" в Пловдив. Разследващите твърдят, че това е едно от дружествата, укривало данъци чрез сключване на фиктивни сделки. При проверката у един от задържаните са открити 298 хил. лв., а у друг - 200 хил. лв. Малко по-рано парите са били изтеглени от банка. Четвърти обвиняем бе привлечен по делото срещу Стайков. Той е бил търсен още по време на акцията, но тогава не е бил намерен. Бил е открит и арестуван за 72 часа във вторник. 130-те хил. лв. са намерени след обиски. \"Установява се произходът на парите и дали са придобити чрез престъпна дейност\", съобщиха от прокуратурата. Малко по-рано стана ясно, че делото за ареста на Стайков в сряда, което трябваше да се гледа от апелативния спецсъд, е отложено, тъй като материалите по него са много голям обем - 117 тома. В момента бизнесменът е в ареста, където го остави първата инстанция. За разлика от него синът на Арабаджиев бе освободен под гаранция от 20 хил. лв. На свобода бяха пуснати също Кирилова и Караянева. Няколко дни по-късно обаче втората инстанция заяви, че това решение е незаконосъобразно, и го отмени. Според апелативния съд има достатъчно доказателства, че двете жени са участвали в престъпна група, а обвиненият в пране на пари Арабаджиев няма как да не е предполагал, че внесените от него 2.5 млн. евро в банкови касети са придобити от престъпна дейност.\" - в. \"Сега\".\"Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари, съобщават от пресцентъра на спецпрокуратурата. По същото дело Специализираният наказателен съд постанови \"Задържане под стража\" на бизнесмена Миню Стайков и още две лица, съобщиха от прокуратурата. Четвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване. На 11 септември 2018 г. е задържан до 72 часа с постановление на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него. В рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. Намерени и иззети са близо130 000 лева в брой, за които има доказателства, че са съхранявани от компанията \"СИС индъстрис\", казаха от обвинението. Установява се произходът на парите и дали са придобити чрез престъпна дейност, в т.ч. тази, за която е образувано досъдебното производство.\" - в. \"Стандарт\".\"Главният прокурор Сотир Цацаров потвърди пред журналисти в парламента за трима задържани в рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, съобщава БТА. Действията са планирани от вчера, реализацията е осъществена, действително са задържани лица с такава сума (500 000 лв.), обясни той. Категорично, извършването на такова действие по случая е планирано, подчерта обвинител номер едно. На този етап не даде подробности има ли връзка на задържаните със семейство Арабаджиеви. И за този случай, както и за Миню Стайков обобщи - всички действия на колегите - моите заместници и тези от специализираната прокуратура, са координирани с ръководството на прокуратурата. Заявявам, добави Цацаров, че действията ще продължат. Твърденията на адвоката на семейството Илиян Василев, че те ще се върнат доброволно у нас, главният прокурор коментира \"не сме пощенска станция, която да получава потвърждения. Кой е заявил, че ще се върнат...Това са изявления на адвоката.\" Прокуратурата, разясни той, действа по реда на НПК и не приема уведомления, казани пред микрофони. От думите му стана ясно още, че са предприети всички действия по реда на международната правна помощ за установяване на тяхното местонахождение. Сотир Цацаров потвърди, че има изпратено искане за екстрадиция на Димитър Желязков по надлежния ред, но разглеждането му е от компетентността на турския съд. Към него не били отправяни предложения да бъде номиниран за КС след приключване на мандата му като главен прокурор. Има истина в твърденията, че оттук ще тръгна към Съдебната палата, а не към КС, допълни той. Да си мислиш, че животът ти е мандатът, означава да си сбъркан, тук някъде нещо да не ти работи както трябва, допълни вижданията си първият обвинител на държавата. Сотир Цацаров оценява високо работата на Младен Маринов като главен секретар на МВР, който, по думите му, познавал добре професионалните проблеми на полицията, и му имал доверие. Единственото му \"притеснение\" е, че като министър може да бъде залят не само с професионални, но и с политически проблеми.\" - в. \"Стандарт\".Оставките на тримата министри Московски, Нанков и Радев също са сред темите с продължение.\"Екатерина Захариева: Работих прекрасно с тримата министри в оставка Правителството е стабилно и работи добре, каза пред журналисти във Велинград вицепремиерът и министър на външните работи Екатерина Захариева. Тя подчерта, че всеки от членовете на правителството може да поема политическа отговорност. \"Аз работих прекрасно с тримата министри в оставка, но това е поемането на политическа отговорност, отбеляза още Захариева...\" - в. \"24 часа\".\" Парламентът ще гласува оставките на министрите Николай Нанков, Ивайло Московски и Валентин Радев утре (днес - б.р.). Това обяви председателят на Народното събрание Цвета Караянчева днес в отговор на питане на социалистите. Проект с предложение за смени в кабинета тази сутрин (вчера сутринта - б.р.) все още не бе внесен в парламента от премиера Бойко Борисов. Към 10.36 часа бе обявено, че такъв има, а депутатите решиха персоналните промени в правителството да бъдат втора точка в дневния им ред на 13 септември. Тримата министри подадоха оставки по искане на министър-председателя след тежката катастрофа край Своге, в която загинаха 17 души. Това доведе до критики от един от коалиционните партньори - Валери Симеонов, чиято партия излезе с декларация против едноличния стил на управление на Борисов. За нови министри са предложени депутатът от ГЕРБ Петя Аврамова, която да оглави регионалното министерство, зам.-министърът на икономиката Александър Манолев, който да поеме транспорта, както и главният секретар на МВР Младен Маринов, който да оглави същото министерство. След заседание на коалиционния съвет на управляващите в понеделник бе обявено, че ГЕРБ ще гласува за смените в кабинета, а партията на Валери Симеонов - против оставките, но за новите кандидати. За персонални промени в правителството е нужно обикновено мнозинство. Без народните представители от НФСБ управляващите формации имат 114 гласа. Практиката досега е освобождаването на министър и назначаването на нов да става с едно и също решение. Към 11.45 часа предложението на премиера бе качено на сайта на парламента - решението е за освобождаване на сегашните титуляри и избора на нови министри е едно. Това значи, че гласуването също трябва да бъде едно и депутатите от НФСБ не биха могли да гласуват \"против\" оставките и \"за\" новите кандидати. Във вторник в коментар пред журналисти премиерът обяви, че изненади при гласуването може да има само ако той поиска...\" - в. \"Дневник\".Вестниците цитират външния министър Екатерина Захариева и с коментар за завършилото Европредседателство.\"Във Велинград външният министър Екатерина Захариева участва в обществена дискусия с младежи на тема \"Равносметка на Председателството на България и как виждаме бъдещето на ЕС - ролята на младите хора\". На нея присъства и ръководителят на представителството на Европейската комисия у нас Огнян Златев. По време на форума Захариева посочи, че успехите на българското председателство са видими. \"Лицето му бяха младите хора, а с визията, че нашите съседи на Западните Балкани трябва да са част от европейското пространство, показахме, че можем да налагаме приоритетите си, да ги направим и европейски приоритети. Показахме, че можем да водим така диалога и дебата с всички 28 държави, че да постигнем тези цели\", каза външният министър...\" - в. \"24 часа\".\"По думите й страните от Европейския съюз са имали възможност да видят нашата култура, история, природни дадености. \"Те видяха най-вече човешкия потенциал, който имаме. През последните шест месеца се говореше толкова позитивно за България, колкото не се е говорило през последните 27 години\", каза също Захариева. Според нея позитивите от това ще се усетят чрез бизнеса и туризма и цялостно по-добро отношение към българите. След края на дискусията Екатерина Захариева обобщи впечатленията си пред журналисти. Според нея \"най- силното преимущество на България са младите хора\". \"Те искат силен Европейски съюз, добро образование, добро здравеопазване, но най-вече единен европейски съюз и това ме прави оптимист за бъдещето на Европа, посочи външният министър. Тя подчерта, че в днешната си реч председателят на ЕК Жан-Клод Юнкер е отчел позитивите, които България е направила по отношение на Западните Балкани. Според нея \"не трябва да губим инерцията, темпа и амбицията, за да продължат да се капитализират позитивите\"...\" - в. \"Труд\".Споровете между метеоролозите и БАН продължават да са сред актуалните теми.\"Общото събрание на БАН изрази съгласие за частично изваждане на Националния институт по метеорология и хидрология (НИМХ) от академията и готовност конструктивно да участва в процеса на уреждане на статута на новата структура. Това обяви на пресконференция ръководството на Българска академия на науките, предаде БГНЕС. \"Ние предложихме на колегите пълна финансова независимост в рамките на БАН, което означава пряко договаряне на техния бюджет, включващ цялата оперативна, научна дейност и всички средства, необходими за заплати, да бъдат договаряни директно с Министерски съвет. Да фигурира в отделен ред в бюджета на БАН. Това беше отхвърлено и така се стигна до решението на Общото събрание (ОС) от 10 септември\", каза проф. Евелина Славчева, председател на Общото събрание на БАН. Решението съдържа няколко точки - ОС на БАН дава своето съгласие за частично извеждане на НИМХ в нова структура, която ще бъде създадена от Министерския съвет. \"Обяснихме много точно какво означава частично, за да няма спекулации. Това е цялата дейност, която обслужва държавата - оперативната дейност на този институт и всички учени, които желаят да напуснат академията. С втора точка на това решение заявихме, че в момента, в който е ясно кой ще е принципал на новата структура, ще сформираме работна група, която заедно с работната група от новия принципал да започне процес на изясняването на технологията на това извеждане\", подчерта още проф. Славчева. Остава за решаване важният въпрос обаче, след като НИМХ излезе от БАН, към коя структура да премине. Сред възможните варианти са Министерството на образованието и науката и Министерството на околната среда и водите.\"Да минат към Св. Синод, и без това времето е Божа работа\", шегува се проф. Лъчезар Аврамов от ОС на академията.\" - в. \"Сега\".\"От следващия вторник НИМХ спира работа, няма да се прави и прогноза за времето. Причината - липса на ръководство в Института. Има ли изход от тази ситуация и как ще бъдат засегнати гражданите, ако НИМХ спре работа? През последните месеци системно нямаше финансови средства, на няколко пъти те бяха осигурени от МОН, което помогна да не спираме работата си. Но в момента ситуацията е свързана с юридически казус - няма кой да разписва документите и ние не можем да извършваме нито плащания, нито експертизи, обясни пред БНТ синоптикът Орлин Георгиев. Част от нашите имоти действително се водят към БАН, но те са направени с държавни средства. Освен това, те са дадени като активи и пасиви на структури на НИМХ преди да влезе в БАН, заяви синоптикът по темата за материалната база на Института. \" Законът за БАН казва, че имоти може да се трансформират или чрез решение на Общото събрание, или чрез законодателни промени. Което значи, че законодателната власт трябва да се намеси. Ние не искаме нищо в повече, искаме тези имоти, на които си вършим работата\", обясни Орлин Георгиев. По думите на Георгиев, НИМХ е на последно място по заплати, а учените в структурата извършват специфична дейност, тъй като имат различно отношение на ниво научен и технически персонал, в сравнение с останалите звена към БАН. Проблем с нормалното изпълняване на работните си задължения имат и синоптиците от клона на НИМХ във Варна, заяви Вяра Рафайлова, ръководител сектор \"Прогнози\" в Института в морската столица.\" - в. \"Стандарт\".В. \"Дневник\" съобщава за протест във Варна заради убития на пътя балетист Мартин Чикалов: \"Стотици граждани на Варна се събраха днес пред сградата на общинската администрация, за да поискат справедливост за прегазения вчера на пешеходна пътека 38 годишния балетистът в Държавната опера във Варна Мартин Чикалов. Виновният шофьор напуснал мястото на инцидента, като се е предал в полицията на следващия ден, съобщиха от прокуратурата. Той е задържан за срок до 72 часа, като след изтичането им ще бъде поискано да остане в ареста. Повдигнато му е обвинение за причиняване на смърт по непредпазливост, като наказанието е лишаване от свобода от 3 до 15 години. Назначени са експертизи, включително са взети проби от водача за употреба на наркотици, резултатите от които предстои да излязат. Днес, по време на протеста си, колегите на Чикалов поискаха прокуратурата да свършат работата си, тъй като според тях случилото се трябва да бъде квалифицирано като убийство, а не като причиняване на смърт по непредпазливост, защото водачът е бил наясно, че нарушава ред правила и никога не е имал право да застава зад волана. Протестиращите обявиха, че ще внесат в общинската администрация списък с над сто рискови места в града. Те призоваваха КАТ да обезпечи охраната и безопасността им, тъй като те са опасни както за пешеходците, така и за велосипедистите. Само ден след трагичния инцидент с Мартин Чикалов около 18.05 ч. във вторник лек автомобил удари велосипедист на 60 години на автомагистрала \"Черно море\" при входа на Варна. Колоездачът се е движил в аварийната лента и е бил блъснат от \"Рено\", управлявано от мъж на 31 години. Пострадалият е бил настанен в болница, но по-късно е починал.\"", "date": "2018.09.13", "title": "Иззеха още 600 000 лв. по делата срещу Арабаджиев и Стайков, прогнозата за времето отново под заплаха, варненци на протест заради смъртта на Мартин…"}
{"url": "https://news.bg/int-politics/keri-asad-ne-e-unishtozhil-vsichkite-si-zapasi-ot-himicheski-orazhiya.html", "text": "Администрацията на президента Барак Обама е разполагала с информация, че сирийското правителство не е унищожило всичките си запаси от химически оръжия. Това съобщи бившият държавен секретар на САЩ Джон Кери пред телевизия Fox News.\"Казахме, че са унищожени 100 процента от декларираното химическо оръжие. Това, което можеше да проследи Организацията за забрана на химическите оръжия.\" - пояснява Кери.\"Знаехме, че Башар Асад е запазил някаква част и се опитахме да изнесем това в Съвета за сигурност на ООН, но за съжаление не успяхме да постигнем успех, защото Русия започна с игрите си.\" - коментира политикът.По думите му, при създалите се обстоятелства, употребата на сила срещу армията на Асад би било оправдана, но от друга страна смята за недостатъчни положените досега дипломатически усилия.По-рано Белият дом обяви, че САЩ, Великобритания и Франция ще предприемат \"по-строги мерки\" срещу режима на Асад, ако той отново употреби химическо оръжие.", "date": "2018.09.13", "title": "Кери: Асад не е унищожил всичките си запаси от химически оръжия "}
{"url": "https://news.bg/int-politics/enp-nominira-oleg-sentsov-za-nagradata-saharov.html", "text": "Групата на Европейската народна партия в Европейския парламент номинира гладуващия украински режисьор Олег Сенцов за наградата \"Андрей Сахаров\", предаде Дойче веле.Сенцов, който беше осъден незаконно на лишаване от свобода в Русия, обяви безсрочна гладна стачка с искане да бъдат освободени от руските затвори всички украински политически затворници. Състоянието му е критично.Номинацията беше обявена в профила на групата на ЕНП в Туитър.Наградата \"За свобода на мисълта\", носеща името на руския физик Андрей Сахаров - дисидент и правозащитник, беше учредена от ЕП през 1988 г. Тя се присъжда на личности и обществени организации с принос в защитата на човешките права и основните свободи.Припомняме, Сенцов обяви безсрочна гладна стачка на 14 май.По думите на адвоката му, Дмитрий Динзе, той бавно гасне - в организма му са настъпили дегенеративни изменения, засегнати са сърдечно-съдовата система, бъбреците, черният дроб. Тези процеси бяха забавени, след като в колонията започнаха да го поддържат с вливания, но той продължава да отказва храна и кризата не може да бъде предотвратена.Организмът му вече страда от кислороден глад.Динзе съобщи, че в колонията се опитват да пречупят Сенцов, за да спре протеста си - казват му, че вече никой не се интересува от него и че няма шанс да бъде освободен в рамките на размяна на затворници между Русия и Украйна.В действителност не спира подкрепата на международната общност за Сенцов, както и апелите той да бъде освободен.Освен за наградата \"Сахаров\", той беше номиниран и за Нобелова награда за мир.Сестрата на режисьора - Наталия Каплан, съобщи, че той е написал завещанието си, тъй като вече усеща, че съзнанието му започва да се замъглява.", "date": "2018.09.13", "title": "ЕНП номинира Олег Сенцов за наградата „Сахаров“"}
{"url": "https://news.bg/bulgaria/na-perperikon-otkriha-zhilishten-kvartal-ot-vremeto-na-ivan-aleksandar.html", "text": "Археолозите на Перперикон откриха жилищен квартал от времето на цар Иван Александър и малък некропол, съобщи БНР. Намерени са и много бронзови украшения.В квартала са разкрити 11 сгради - паянтови постройки, в които са живеели бедни хора.\"Техните жилища са много елементарни. Буквално в старите руини на античния град те са си правили полуземлянките, отгоре са били покрити вероятно със слама, плет. Даже нямат и огнища в тях. \" - разказва ръководителят на разкопките професор Николай Овчаров.Тазгодишната тримесечна археологическа експедиция на Перперикон приключи. В нея бяха ангажирани над 100 работници.Разкопките продължават през идното лято.Тогава основите на постройките ще бъдат разрушени, за да се достигне до намиращите се под тях руини на антични сгради.Проф. Овчаров коментира, че на запад от разкрития некропол - от 5-6 век, започва голям акропол от същия период.", "date": "2018.09.13", "title": "На Перперикон откриха  жилищен квартал от времето на Иван Александър"}
{"url": "https://news.bg/world/ruski-opozitsioner-e-v-tezhko-sastoyanie-sas-stranni-simptomi.html", "text": "Издателят на опозиционното руско интернет издание \"Медиазона\" - Пьотр Верзилов е приет в реанимация при мистериозни обстоятелства. Във вторник вечерта той се е почувствал зле - без видими причини е започнал да губи зрението си, способността да говори и да се движи.За състоянието му съобщи неговата приятелка Вероника Никулшина, цитирана от сайта \"Meduza\". Никулшина е активистка от групата \"Pussy Riot\".По думите й, Пьотр Верзилов е съобщил на лекарите, че преди това не е приемал храна, нито упойващи вещества.Преди да го отведат в болницата той е получил конвулсии и е \"изпаднал в полусънно-полубезпаметно състояние\", разказва приятелката му.От болницата са казали, че изследванията не показват нищо притеснително, но след това са го настанили в токсикологично отделение. Лекарите там са определили състоянието ме като тежко, но с \"положителна динамика\". Те са отказали да коментират пред Никулшина дали става дума за отравяне като са се оправдали, че статутът й на неофициална жена на пострадалия не й дава право да получи информация.През същия ден в клиниката е пристигнала майка му, но и нея не са я пуснали при Верзилов и не са й казали нищо за диагнозата и състоянието му.През последните дни сайтът \"Медиазона\" активно отразява протестите срещу властите в Кремъл. Самият Верзилов е известен с опозиционните си възгледи.", "date": "2018.09.13", "title": "Руски опозиционер е в тежко състояние със странни симптоми "}
{"url": "https://news.bg/world/ruski-top-haker-se-prizna-za-vinoven-pred-sada-v-sasht.html", "text": "Руснакът Пьотр Левашов, който беше арестуван в Барселона на 7 април 2017 г. с американска заповед за арест, призна, че е ръководил мрежа от ботове, предаде Би Би Си.През февруари тази година той беше екстрадиран в САЩ, след което беше изправен пред съда в Кънектикът.Уточнява се, че той е признал вината си по обвинения в атака срещу защитени компютри, престъпен сговор и кражба на лични данни. Това е станало във федералния съд в столицата на щата - Халфорд.Очаква се 38-годишният Левашов, който е от Санкт Петербург, да бъде подведен под отговорност пред още няколко американски юрисдикции от Аляска до окръг Колумбия Това обаче може да не се случи, тъй като той се е съгласил на сделка с правосъдието да получи по-лека присъда срещу признания за вина.Засега не е ясно точно какво включва сделката, но по делото му има много засекретени документи, което обикновено означава, че обвиняемият сътрудничи на следствието.Той е управлявал в продължение на две десетилетия мрежата си от ботнетове - заразени компютри, командвани дистанционно, без знанието на собствениците им. Тя е обхващала стотици хиляди компютри по целия свят.Те са използвани предимно за разпространяване на спам - основно оръжие, използвано при руската намеса в американските избори. Също и за кражба на лични данни, имейли, биткойни, разпространяване на зловреден софтуер.Британската организация Spamhaus, която проучва разпространителите на спам, отрежда на Левашов 7 място сред най-издирваните спамъри в света.Пред съда в Испания той направи признание, че е офицер от руската армия и е следил политическите сили, които са противници на путиновата партия \"Единна Русия\".Федералният съдия Робърт Чатини насрочи за 6 септември 2019 г. заседанието, на което трябва да бъде произнесена присъдата. Дългият срок от близо година също е знак, че Левашов вероятно сътрудничи на прокуратурата.", "date": "2018.09.13", "title": "Руски топ хакер се призна за виновен пред съда в САЩ "}
{"url": "https://news.bg/crime/novite-pozharni-koli-sa-nesigurni-preduprezhdavat-ognebortsite.html", "text": "Почти половината от пожарникарите в страната смятат новите пожарни коли за несигурни, показва проучване на Синдикалната федерация на служителите на МВР. В него са участвали близо 150 пожарникари.Повод за проучването са четири инцидента с този модел противопожарни автомобили през последната година и половина у нас.48% от участвалите в анкетата пожарникари и водачи на специализираните автомобили са казали, че не се чувстват сигурни при управление и возене в тях.33% пък са отговорили, че се чувстват сигурни, но по-малко в сравнение с другите автомобили. Едва 8% са казали, че не се притесняват в новия модел специализирани коли.\"Освен това, когато бяхме чули за доста високия център на тежестта, бяхме чули и за това, че в определени ситуации правят проблем спирачките. Колегите се оплакват най-вече от това - спирачки и висок център на тежестта, както и от един куп други технически по-дребни проблеми, които не са чак толкова опасни. Но доста от анкетираните водачи на специализирани автомобили в пожарната, твърдят, че автомобилът не се държи добре на пътя\", изтъкна председателят на синдиката Валентин Попов, цитиран от Дарик.В проучването някои от пожарникарите споделят, че при скорост около 50 километра в час и заобикаляне на препятствие, без рязко въртене на волана, се изискват сериозни усилия, за да остане автомобилът на пътя. От синдиката са категорични, че ако не получат отговори или исканията им не бъдат изпълнени в разумно време, ще има протести. ", "date": "2018.09.13", "title": "Новите пожарни коли са несигурни, предупреждават огнеборците"}
{"url": "https://news.bg/int-politics/dalay-lama-nastoya-evropa-prinadlezhi-na-evropeytsite.html", "text": "Духовният лидер на Тибет Далай Лама заяви, че \"Европа принадлежи на европейците\" и че бежанците трябва да се завърнат в родните си страни, за да ги възстановят, съобщава \"Франс прес\".Изказвайки се на конференция в третия по големина шведски град Малмьо, където живее голямо имигрантско население, Далай Лама, който спечели Нобеловата награда за мир през 1989 г., изтъкна, че Европа е \"морално отговорна\" да подпомага \"бежанците, които действително са изправени пред опасност за живота им\".\"Приемете ги, помогнете им, образовайки ги... но в края на краищата те трябва да развиват собствените си страни\", подчерта 83-годишният Далай Лама, който избяга от столицата Лхаса, страхувайки се за живота си, след като Китай изпрати войскови части в Тибет, за да смаже бунтовете там.\"Смятам, че Европа принадлежи на европейците\", коментира той, добавяйки, че те трябва да дадат да се разбере на бежанците, че \"те в крайна сметка трябва да възстановят техните собствени страни\".Почитан от милиони будисти по целия свят и разглеждан от многобройните си привърженици като визионер от мащаба на Махатма Ганди и Мартин Лутър Кинг, Далай Лама говори три дни след като дяснопопулистката партия \"Шведски демократи\" получи много силен резултат на парламентарните избори в неделя.", "date": "2018.09.13", "title": "Далай Лама настоя: Европа принадлежи на европейците"}
{"url": "https://news.bg/world/v-sasht-mazh-zastrelya-petima-dushi-i-se-samoubi.html", "text": "Шестима души, включително стрелецът, бяха убити при масова стрелба в американския град Бейкърсфилд, щата Калифорния, съобщават американските медии.Според шерифа на окръг Кърн причината за стрелбата е домашен скандал.Шерифът уточни, че стрелецът е застрелял мъж, след това съпругата си, а след това още трима души преди да насочи оръжието срещу себе си. Стрелбите са били извършени на пет различни места.След като застрелял съпругата си и мъжа, стрелецът проследил очевидец на убийството и го застрелял.Той след това продължил и застрелял още двама души в дома си. След това той отвлякъл кола, в която се намирали жена и дете, които са избягали без да бъдат наранени, и се качил на магистрала. Там бил засечен от патрулка и той се застрелял.Не е ясно дали стрелецът е познавал всички жертви.Бейкърсфилд е с население от около 347 хил. души.", "date": "2018.09.13", "title": "В САЩ мъж застреля петима души и се самоуби"}
{"url": "https://news.bg/world/uraganat-florans-vidyan-ot-kosmosa.html", "text": "Американската космическа агенция NASA разпространи зрелищни кадри на урагана Флорънс, който приближава щатите Северна и Южна Каролина. Те са заснети от Международната космическа станция.Камера с висока резолюция, която е разположена извън станцията, е уловила ярки и завладяващи изображения на Флорънс над северозападната част на Атлантика, в момент, в който ураганът е от четвърта категория, а ветровете достигат скорост от 210 километра в час.\"Някога надниквали ли сте в зейналото око на ураган от четвърта категория? Смразяващо е, дори от космоса.\" - споделя астронавтът от Европейската космическа агенция Александър Герст, който е на борда на Международната космическа станция като част от екипажа на Експедиция 56.Приближавайки източното крайбрежие на САЩ, Флорънс отслабна до втора категория, но стихията все още е с опасна сила и властите са с повишена готовност за реакция.", "date": "2018.09.13", "title": "Ураганът Флорънс, видян от космоса"}
{"url": "https://news.bg/politics/prezidentat-radev-spana-smyanata-na-ministrite-na-borisov.html", "text": "Президентът Румен Радев спъна промените в кабинета.В началото на днешното заседание председателят на парламента Цвета Караянчева информира, че все още не е постъпил указ от държавния глава за освобождаване на Младен Маринов като главен секретар на МВР.Той е номиниран за вътрешен министър. Заради липсата на реакция от президента не може да се гласуват  и съответно новия състав на правителството.Затова точката отпадна от дневния ред. Караянчева все пак успокои, че ако в рамките на днешния ден указът на Радев дойде в НС, смяната на министрите ще се гледа.Според гербера и конституционалист Георги Марков няма проблем с липсата на указ от страна на президентството за освобождаването на главсека. Той предположи, че това е случайно.Лидерът на \"Атака\" Волен Сидеров смята да пита президента умишлено ли бави указа каза на главсека.Според Сидеров има умисъл в забавянето и пътуването в Рига не може да е пречка за държавния глава. За мен това не е много държавническо, коментира лидерът на Атака. Не трябва да има битка между институциите, отсече Сидеров.Надявам се, че не иска да предизвика правителствена криза, изтъкна атакистът и добави, че за него това не е много държавническо. Не трябва да има битка между институциите, отсече Сидеров.Президентът Румен Радев е  от групата \"Арайолуш\", която се провежда на 13 и 14 септември в столицата на Латвия, Рига.Групата \"Арайолуш\" обединява 14 президенти на държави-членки на ЕС - Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.Радев има изказвания в рамките на форума и двустранни срещи с федералния президент на Федерална република Германия Франк-Валтер Щайнмайер, с президента на Република Гърция Прокопис Павлопулос, с президента на Италианската република Серджо Матарела и с президента на Португалската република Марсело Ребело де Соуза.Не се знае обаче кога Румен Радев ще подпише указа, тъй като по информация на news.bg в понеделник и вторник може да е на посещение в Букурещ.От прессентъра на президентската институция посочиха за news.bg, че програмата най-вероятно ще бъде обявена утре. На въпрос дали държавният глава ще бъде в страната, беше отговорено, че \"има различни събития\".Припомняме, че  - на регионалния министър , на транспортния министър Ивайло Московски и на вътрешния министър  бяха  във връзка с , където загинаха 17 души, а много други бяха ранени.От БСП поискаха . С коментар по темата излезе и . министърът на регионалното развитие и благоустройството Николай Нанков и председателят на Управителния съвет на Агенция \"Пътна инфраструктура\" Светослав Глосов, заедно с още около 20 члена на Държавната приемателна комисия, извършила окончателното приемане на пътя след ремонта му.", "date": "2018.09.13", "title": "Президентът Радев спъна смяната на министрите на Борисов"}
{"url": "https://news.bg/int-politics/finansoviyat-ministar-na-italiya-plashi-s-ostavka-pritiskat-go-da-razvarzhe-kesiyata.html", "text": "Натискът от страна на управляващото Движение \"Пет звезди\" за по-разхлабена фискална политика е накарал Джовани Триа, който е министър на финансите и икономиката на Италия, да каже на премиера Джузепе Конте, че е готов да подаде оставка, съобщава италианският в. \"Ла Стампа\", позовавайки се на неназовани източници.Информацията идва, след като популисткото движение отрече, че иска да отстрани от поста независимия експерт. Конте също не е член на \"Пет звезди\" или на \"Лига\", другата партия, която е част от управляващата коалиция.Триа обеща да намали бюджетния дефицит в рамките на 1,5 до 1,8 процента от брутния вътрешен продукт или приблизително 5 млрд. евро, докато вицепремиерът Луиджи ди Майо настоява дефицитът да бъде двойно по-голям в опит да се финансира въвеждането на универсален базов доход за гражданите и да се отмени пенсионната реформа, наред с други мерки. Луиджи ди Майо също така е министър на икономическото развитие, труда и социалната политика и лидер на Движение \"Пет звезди\".", "date": "2018.09.13", "title": "Финансовият министър на Италия плаши с оставка, притискат го да развърже кесията"}
{"url": "https://news.bg/regions/s-fandakova-sofiya-nadminala-bryuksel-i-milano-po-chist-vazduh.html", "text": "Столичният кмет Йорданка Фандъкова обясни, че от 2009 до 2016 г. София има подобрения по всички показатели за замърсяване на въздуха, като по някои от тях подобрението е повече отколкото в Брюксел и Милано.\"Нашата програма, която наричаме \"100 мерки\", защото тя надхвърля този брой, е много конкретна, няма позната мярка в европейски град, която да не е заложена и по която да не работим\", коментира тя пред БНТ.Фандъкова добави, че вече има конкретна програма по отношение на битовото отопление и готови проекти, с които ще кандидатстваме по Програмата за околна среда. \"Подобрение - било то чрез отопление с екопелети или с продължаване на газификацията на домакинствата. Миналата година подменихме инсталациите на 22 детски градини и училища с възобновяеми източници, но най-трудно е с отделните домакинства. Нека хората да знаят, че когато се отопляват с по-евтини дърва и въглища, те отделят и по-малко топлина\", обясни тя.Миналата година са предоставени безвъзмездно на 30 домакинства печки с екопелети, правят и пилотен проект с филтри, резултатите предстои да се видят тази година, допълни Фандъкова.Кметът обясни, че два дни по-рано от Столична община знаят прогнозата за качеството на въздуха и с тази цел са въвели допълнителни мерки, част от които е зеленият билет, за да се ограничи движението на автомобилите, които замърсяват града.Фандъкова коментира големите ремонти по столични улици и булеварди, \"вече сме на финала по повечето обекти, движението по бул. \"България\" в отсечката между булевардите \"Гешов\" и \"Гоце Делчев\" вече е пуснато. Бул. \"Васил Левски\" ще бъде пуснат в навечерието на новата учебна година, също така бул. \"Арсеналски\" и ул. \"Цар Симеон\". Преди дни пуснахме движението по ул. \"Каменоделска\", до края на месеца работата по булевардите \"Монте Видео\" и \"Пенчо Славейков\" трябва да приключи\", допълни тя.Около всички столични училища се извършва освежаване на пешеходните пътеки, подмяна на знаци, ремонт на улиците. За проблема с велоалеите в София и недоволството от шофьорите, Фандъкова коментира, че е издала указание навсякъде, където има възможност, да се правят велоалеи и теоретично всеки подкрепя велоалеите.В центъра на града има тесни улици, сериозен трафик и трябва да се търси баланс, защото най-добре е велоалеите да са на платното, но трябват ограничения и обезопасяване, обясни Фандъкова.Фандъкова обясни и за изсечени дървета по време на ремонта на пл. \"Славейков\", нарушения е имало и тя е поискала най-високи санкции от фирмата изпълнител. Политика на общината е всяка година в София да се засаждат 2000 нови дървета.", "date": "2018.09.13", "title": "С Фандъкова София надминала Брюксел и Милано по чист въздух"}
{"url": "https://news.bg/politics/pravitelstvoto-se-samosvalya-vizhda-sotsiologat-kolyo-kolev.html", "text": "\"Правителството се самосваля от собствените си грешки\". Това заяви пред bTV социологът от \"Медиана\" Кольо Колев.Той прогнозира, че догодина ще има предсрочни избори и най-вероятно ще са в комбинация с европейските избори.Според него другият вариант е предсрочният вот да се проведе заедно с местните избори.\"Ще продължат този тип мини кризи, малки пожари, които ще се гасят оперативно, \"пожарникарски\", заяви Колев.По думите му те ще доведат до по-голяма криза и това е в резултат от ниското ниво на администрацията.\"Към момента хората, които искат правителството да изкара пълен мандат, са 37%. Близо 30% са на мнение, че трябва да си ходи предсрочно\", допълни социологът.Според него ударът върху ГЕРБ от последните скандали е преди всичко имиджов.\"Бойко Борисов губи 6% от личния си рейтинг в рамките на един месец\", отбеляза още Колев.Той е на мнение, че най-голямата е загубата за патриотите, които за месец губят над 3% от електоралния си потенциал.Според него това е резултат от острите нападки между Волен Сидеров и Валери Симеонов.Кольо Колев коментира още, че във връзка с последните случаи от типа на \"Маринела\", \"Карнобат\" и \"Трейс\", се създава усещане, че оставките в правителството не са опит за изпускане на напрежението, а става въпрос за корпоративни интереси и опит за политическо пренареждане.", "date": "2018.09.13", "title": "Правителството се самосваля, вижда социологът Кольо Колев "}
{"url": "https://news.bg/crime/chetirima-mladezhi-zaginaha-pri-katastrofa-s-tir.html", "text": "Четирима младежи загинаха при тежка катастрофа между лек автомобил и ТИР, съобщава БНР. Уточнява се, че трагедията се е разиграла на пътя между Плевен и Русе в района на свищовското село Горна Студена. Четиримата младежи, загинали при инцидента, който е станал тази нощ, са на възраст между 18 и 20 години.По първоначална информация, причина за катастрофата е неспазване на знак \"Стоп\" от водача на лекия автомобил.Движението в района на с. Горна Студена е затруднено. ", "date": "2018.09.13", "title": "Четирима младежи загинаха при катастрофа с ТИР"}
{"url": "https://news.bg/politics/dps-zahapa-ekolozite-za-tlastite-grantove.html", "text": "Да не се посяга върху демократичното функциониране на държавата с приемането на измененията на АПК. За това призова социалистът Крум Зарков по време на дебатите по президентското вето.Червените смятат, че с измененията се нарушават основни човешки права. \"Силата в този процес е на страната на властта\", недоволен е Зарков.Основната трудност за хората идвала от завишените такси при обжалването в административния процес.\"Трябва да се намери правилното решение\", призова червеният депутат и обясни, че в законността всеки има интерес.\"Институциите у нас включително и съдебните се ползвали с ниско доверие в обществото. Това нямало как това да се промени , след като се закриват делата. Хамид Хамид от ДПС се заяде с гостите на правна комисия.\"Над 90% бяха представители на зеления октопод\", коментира той. На грантовете и сметките им можели да зависят фамилии, които станали печално известни в последните дни, по мнението му.Хамид попита къде са били две години, докато текстовете се обсъждали. Дошли едва на заседанието на правна комисия при разглеждане на ветото на президента.Над 70% от текстовете на екосистемите са изменени, а ДПС застава зад измененията в АПК.\"Не се затруднявали гражданите\", според народния представител.Законът предвиждал освобождаване от скъпите такси за хората, които водят административно дело и нямат пари.", "date": "2018.09.13", "title": "ДПС захапа еколозите за тлъстите грантове"}
{"url": "https://news.bg/int-politics/polsha-shte-blokira-vsyakakvi-opiti-za-sanktsii-na-es-sreshtu-ungariya.html", "text": "Полша, най-голямата бивша комунистическа страна в Европейския съюз, обяви, че ще се противопостави на каквито и да е санкции, наложени от Общността срещу Унгария, която беше обвинена в подкопаване на правилата на ЕС относно демокрацията, съобщава \"Ройтерс\".\"Всяка страна има своето суверенно право да извършва вътрешни реформи, каквито сметне за подходящи\", подчертаха от външното министерство на Полша в нарочно изявление.\"Действията, насочени срещу страни членки, служат само за задълбочаване на разделенията в Европейския съюз, което увеличава настоящата липса на доверие у гражданите към европейските институции\", предупреждават полските власти.Вчера Европейският парламент гласува за стартиране на наказателна процедура срещу Унгария за пренебрегване на нормите на демокрацията, нарушаване на правата на човека и корупция. Това е първият опит за стартиране на наказателна процедура по чл. 7 от Лисабонския договор, известна като \"ядрената опция\", т. е. най-тежката възможна процедура.Откакто дойде на власт през 2010 г., унгарският премиер Виктор Орбан, който някога беше дисидент срещу комунистическия режим в Унгария, използва парламентарното си мнозинство, за да оказва натиск върху съдебната система, медиите и неправителствените организации.Той също така поведе опозицията срещу германския канцлер Ангела Меркел и други, които искат Европа приема повече мюсюлмански мигранти.", "date": "2018.09.13", "title": "Полша ще блокира всякакви опити за санкции на ЕС срещу Унгария"}
{"url": "https://news.bg/politics/prezidentat-razglezhda-osvobozhdavaneto-na-marinov-sled-komandirovkata-si.html", "text": "Президентът Румен Радев ще разгледа искането на Министерски съвет за освобождаване на главния секретар Младен Маринов, след като се завърне в страната.Източници на news.bg от президентската администрация обясниха, че искането за освобождаването на Младен Маринов като главен секретар е постъпило късно в президентството.Днес и утре Румен Радев е на срещата на държавните глави от групата \"Арайолуш\", която се провежда на 13 и 14 септември в столицата на Латвия Рига.Президентът смята да разгледа искането на правителството за освобождаването на Маринов, след като се завърне в командировката си.Припомняме,  се оказа пречката трите оставки и съответно, номинираните за нови министри да бъдат гласувани днес в Народното събрание. На този етап не се знае кога Румен Радев ще подпише указа, тъй като по информация на news.bg в понеделник и вторник ще е на посещение в Букурещ.От прессентъра на президентската институция посочиха за news.bg, че програмата най-вероятно ще бъде обявена утре. На въпрос дали държавният глава ще бъде в страната, беше отговорено, че \"има различни събития\".Лидерът на \"Атака\" Волен Сидеров смята да пита президента умишлено ли бави указа каза на главсека. Според Сидеров има умисъл в забавянето и пътуването в Рига не може да е пречка за държавния глава. За мен това не е много държавническо, коментира лидерът на Атака. Не трябва да има битка между институциите, отсече Сидеров. Надявам се, че не иска да предизвика правителствена криза, изтъкна атакистът и добави, че за него това не е много държавническо. Не трябва да има битка между институциите, отсече Сидеров.", "date": "2018.09.13", "title": "Президентът разглежда освобождаването на Маринов след командировката си"}
{"url": "https://news.bg/politics/tsatsarov-i-radev-obyasnyavat-v-ns-za-izbyagal-ot-pravosadie-deputatski-brat.html", "text": "ГЕРБ и БСП се скараха в пленарна зала.Поводът е искане за изслушване на главния прокурор и вътрешния министър. Депутатът от ГЕРБ Мануил Манев предложи главният прокурор Сотир Цацаров и вътрешният министър в оставка Валентин Радев да обяснят избягал ли е братът на социалиста Георги Стоилов.В този парламент всички твърдим, че сме отговорни политици, каза той.В социалните мрежи се появила информация, че братът на Стоилов, който е обвиняем за рекет, е напуснал страната, след като е променена мярката му за неотклонение.Социалистът Драгомир Стойнев не иска да се викат главният прокурор и вътрешният министър. Той пък поиска да се обясни защо пак сме пропуснали чужденци да влязат в страната ни.Припомняме, вчера стана ясно, че , са влезли без проверка на летище \"София\".В тази процедура червеният депутат видя опит да се заглуши дневния ред. Да не превръщаме парламентът в цирк, настоя Стойнев. Имало си ресорни комисии, които да проверят също и твърденията, че европейски политици са подслушвани по време на европредседателството от чужди служби.Съпартиецът му Георги Свиленски настоя пък за пропуска на чужденци през летището да бъде изслушан транспортният министър в оставка Ивайло Московски.БСП пък поискаха отговор има ли Бойко Борисов къща в Барселона.Цветан Цветанов защити лидера си и призова да се прави разлика между обвиняем за рекет, който е избягал от правосъдието и другия случай. По думите му депутатският брат избягал в Чехия с огромна сума пари. \"Не искате ли да чуете истината\", попита Цветанов.Герберите все пак поискаха Сотир Цацаров и Валентин Радев да бъдат изслушани в 11 часа. Очаквано предложението мина.", "date": "2018.09.13", "title": "Цацаров и Радев обясняват в НС за избягал от правосъдие депутатски брат"}
{"url": "https://news.bg/int-politics/frantsiya-zadelya-8-mlrd-evro-za-borba-s-bednostta.html", "text": "Правителството на френския президент Еманюел Макрон планира да похарчи 8 млрд. евро за справяне с бедността. Това обяви говорителят на правителството, цитиран от \"Ройтерс\".Макрон, който беше критикуван като президент на богатите след въвеждането на данъчни облекчения за заможните и за компаниите, по-късно днес ще очертае стратегията си за борба с бедността.\"Нашият план за справяне с бедността е на стойност 8 млрд. евро, като времевият хоризонт на плана е четири години\", уточни говорителят и подчерта: \"Това е много категоричен политически избор в момент, когато отделяме много голямо внимание на публичните разходи.\"Данните на френската статистика показват, че през 2016 г. около 8,8 млн. души във Франция, или 14 процента от населението, са живели в бедност, която се дефинира като 60 процента или по-малко от средния доход.Говорителят не е уточнил дали парите ще дойдат от свежи средства или съществуващи пари, преразпределени от други бюджетни пера.Планът на Макрон за справяне с бедността, който вече беше отложен веднъж, е много очакван, тъй като той се стреми да убеди избирателите, че неговата програма за реформи не е от полза само за богатите и бизнеса.Представителят на френското правителство не е посочил как ще бъдат изразходвани средствата, но е заявил, че правителството планира няколко мерки, за да накара хората да се върнат обратно на работа или да си намерят по-добри работни места.", "date": "2018.09.13", "title": "Франция заделя 8 млрд. евро за борба с бедността"}
{"url": "https://news.bg/world/v-rusiya-se-opitvat-da-prikriyat-stalinistki-prestapleniya-alarmirat-aktivisti.html", "text": "В Северна Русия до финландската граница археологически разкопки от патриотична организация предизвикаха полемика. Руското военноисторическо общество, което е създадено от Кремъл, обяви, че търси останките на съветски войници, които са загинали по време на окупацията на финландците през Втората световна война, информира АФП.Но правозащитници твърдят, че организацията се опитва да прикрие репресии по време на ерата на Йосиф Сталин в гората Сандармох в Карелия.Гората е известна като място, където 9 000 души са екзекутирани по време на чистките на Сталин.\"Издирването на останките на войници от Втората световна война на мястото с масови екзекуции на НКВД през 30-те години на XX век изглежда като опит за манипулиране на паметта\", съобщава на сайта си неправителствената организация \"Мемориал\".Организацията обвини Руското военноисторическо общество, че се опитва да \"скрие жертвите на терора зад други жертви\". Допълва се, че е \"малко вероятно\" финландците да са екзекутирали съветски военнопленници в Сандармох.Но от Руското военноисторическо общество отбелязват, че са открили останките на петима души, изглежда съветски войници, по време на разкопки в края на август и началото на септември.\"\", обяви директорът на обществото Михаил Мягков.Провеждат се допълнителни тестове, допълва той.Според историка Сергей Веригин, който работи с военното общество, финландските войници са използвали лагери, изградени от НКВД, за задържане на хиляди съветски войници в Сандармох.\"Финландските историци изучават само екзекуциите на съветски затворници във Финландия, но не и на руска територия\", смята той.АФП коментира, че през последните години в Русия се забелязва официална тенденция за представяне управлението на Сталин в положителна светлина, като се омаловажават репресиите и принудителна колективизация, която уби милиони хора.Правозащитни организации са убедени, че тези разкопки имат политически елемент.\"За мен целта на тези разкопки е да се манипулира общественото мнение, опит за прикриване на престъпленията на Сталин\", заяви пред АФП Анатолий Разумов, историк, който е специалист по сталинистките чистки.Разумов припомни, че през 2016 г. властите са арестували колегата му Юрий Дмитриев, който е проучвал масовите гробове от ерата на Сталин в региона. Руският историк Юрий Дмитриев беше оправдан по обвинения в детска порнография през април тази година, но местният Върховен съд отмени решението и срещу него бяха повдигнати нови обвинения. Той ръководи клона на \"Мемориал\" в Карелия.\"Страхувам се, че искат да направят със Сандармох същото, което направиха с Катин\", смята Разумов, имайки предвид гора до руския град Смоленск, където 25 000 полски войници са избити и погребани през 1940 г. по нареждане на Сталин.До 1990 г. СССР твърди, че клането е извършено от нацистите.\"Според мен случаят срещу Юрий (Дмитриев) е свързан със същата верига\", продължи историкът.В началото на август руската опозиционна партия Яблоко и роднини на екзекутираните при чистките на Сталин внесоха жалба в местния съд срещу разкопките. Те твърдят, че са незаконни, защото се провеждат на място с историческа памет.", "date": "2018.09.13", "title": "В Русия се опитват да прикрият сталинистки престъпления, алармират активисти"}
{"url": "https://news.bg/politics/i-v-dps-se-informirali-ot-targovskiya-registar-za-dyalovete-na-dogan.html", "text": "Вече почти шест години господин Доган не се занимава с актуалната политика. Това коментира в кулоарите на Народното събрание лидерът на ДПС Мустафа Карадайъ във връзка с информацията, че почетният председател на партията е Всеки български гражданин е свободен да се занимава с търговска и икономическа дейност, подчерта той. Това било нормален процес.И в ДПС се информирали от Търговския регистър за придобивката на Доган.ДПС бяха лаконични за неподписания указ за освобождаване на Младен Маринов от президента. Трябвало да се види фактологията, според лидера Мустафа Карадайъ.Бих препоръчал да се запознаем с фактическата картина и тогава да си правим изводите, настоя той. Отношението между институциите за съжаление не е на нужното и необходимото ниво, заяви още лидерът на ДПС.Държавата и обществото имали нужда от координация между институциите. За съжаление наблюдаваме обратен процес, коментира Карадайъ.Формулата на управлението била грешна и това управление не можело да роди нищо добро за обществото, по мнението му.", "date": "2018.09.13", "title": "И в ДПС се информирали от Търговския регистър за дяловете на Доган"}
{"url": "https://news.bg/crime/futbolisti-sa-chetirimata-zaginali-kray-gorna-studena.html", "text": "Футболисти са четиримата загинали в тежката катастрофа край село Горна Студена, при която четиримата са се движили с лека кола БМВ и са се блъснали в ТИР. Загиналите са Димитър Кушев, Георги Вълчев, Генчо Стефанов и Ивелин Ивов, съобщава БиТиВи. Всички загинали са играчи на третодивизионния ФК \"Павликени\".Колата внезапно е изскочила на пътя Плевен-Русе, като водачът не е спрял на знак \"Стоп\".Автомобилът е открит на около 50 метра от мястото на удара. Наложило се е смачканият автомобил да бъде разрязан от пристигналите на място пожарникари.", "date": "2018.09.13", "title": "Футболисти са четиримата загинали край Горна Студена"}
{"url": "https://news.bg/society/ban-iska-kostadin-ganev-za-vremenen-direktor-na-nimh.html", "text": "Управителният съвет на БАН предложи на извънредно заседание кандидатурата на Костадин Ганев за временен директор на НИМХ.УС на БАН декларира готовност да разгледа и кандидатури, предложени от Общото събрание на учените (ОСУ) на НИМХ-БАН, различни от тази на освободения директор и постъпили до 12 часа на 17 септември. В този случай, УС на БАН ще ги обсъди на свое извънредно заседание на 17 септември.В случай, че няма постъпили кандидатури от ОСУ на НИМХ-БАН, в посочения срок, предлага на Председателя на БАН да назначи Ганев за временно изпълняващ длъжността директор на НИМХ‑БАН.УС на БАН декларира, че ще съдейства, съгласно своите правомощия, за осигуряване на нормална дейност на НИМХ‑БАН до излизането на Института от структурата на БАН, спазвайки нормативните актове на Република България, както и Закона за БАН и Устава на БАН.", "date": "2018.09.13", "title": "БАН иска Костадин Ганев за временен директор на НИМХ"}
{"url": "https://news.bg/world/ep-dade-zelena-svetlina-za-pregovori-za-vizova-liberalizatsiya-s-kosovo.html", "text": "Европейският парламент подкрепи започване на преговори за визова либерализация с Косово, информират ТАСС и други агенции.Съответната инициатива беше гласувана на пленарната сесия на Европейския парламент в Страсбург.За начало на процеса гласуваха 420 евродепутати срещу 186, а 22-ма се въздържаха.През юли в своята оценка Европейската комисия обяви, че страната, която все още не е призната от пет страни членки, е изпълнила всички критерии. На 18 декември 2015 г. Европейската комисия препоръча на Съвета на ЕС да разгледа възможността за либерализация на визовия режим с Грузия, Украйна и Косово.", "date": "2018.09.13", "title": "ЕП даде зелена светлина за преговори за визова либерализация с Косово"}
{"url": "https://news.bg/politics/nad-eur3-mlrd-e-stokoobmenat-ni-s-gartsiya.html", "text": "Двустранният стокообмен между България и Гърция надхвърля 3 млрд. евро през 2017 г. Тази позитивна тенденция откроиха президентите на България и на Гърция - Румен Радев и Прокопис Павлопулос, съобщиха от администрацията на президента.Радев и Павлопулос проведоха среща в Рига в рамките на XIV среща на държавните глави от групата \"Арайолуш\".Групата \"Арайолуш\" обединява 14 президенти на държави-членки на ЕС - Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.По думите на двамата президенти развитието на свързващата двете държави инфраструктура и туризма е фактор за последващо увеличение на взаимните инвестиции. Според президента Радев окуражаващите сигнали за възстановяване на гръцката икономика след финансовата криза в страната ще стимулират както двустранната търговия, така и икономическия обмен в региона.България и Гърция споделят обща отговорност за укрепване на стабилността в Югоизточна Европа и за развитието на добросъседски отношения в нашия регион. Около тази позиция се обединиха президентите на България и на Гърция. Според тях държавите членки на ЕС от Балканите трябва да бъдат много по-активни при формирането и запазването на фокуса върху цялостния процес на европейска интеграция в региона.Румен Радев беше категоричен, че не трябва да се допуска фрагментацията на региона дори и когато възниква напрежение между отделни държави в Югоизточна Европа.Пълноправното членство в ЕС за страните от Балканите, които се стремят към него изисква както външна подкрепа, така и ясна политическа воля и реални реформи от страна на нашите съседи. С промените те трябва да отговорят на критериите за членство, изтъкнаха двамата държавни глави.", "date": "2018.09.13", "title": "Над €3 млрд. е стокообменът ни с Гърция"}
{"url": "https://news.bg/politics/stopanite-da-ne-se-poddavat-na-ustni-saveti-ot-vlastite-zove-vazrazhdane.html", "text": "Оставките на министъра на земеделието Румен Порожанов, на шефа на Изпълнителната агенция по горите Григор Гогов и на шефа на БАБХ Дамян Илиев са морален акт. Тези хора очевидно имат остър дефицит на морал. Когато и да си подадат оставките, ще бъде късно.Искаме оставките най-вече заради безпардонното отношение към обикновените граждани в страната. Това заяви председателят на партия \"Възраждане\" Костадин Костадинов.Повод за искането на оставките на тримата са отрицателните проби за наличие на чума както по дребните преживни животни, така и по свинете. С мотива, че има чума по дребните преживни животни бяха избити около 4 хил. глави добитък в Странджа, което води до обезлюдяване на този регион, обясни Костадинов и посочи, че вторите проби казват, че чума по дребните преживни животни няма.Няма нито едно починало животно от чума по време на рамките на заповедите, пристигнали от шефа на БАБХ Дамян Илиев. Това заяви и областният координатор за Бургас на партия \"Възраждане\" Владимир Павлов - два месеца след масовите протести в Голямо Шарково. На 13 юли бе първият голям протест, каза Павлов.Костадинов определи като нелепи методите, по които се обяви епидемията в Странджа, както унищожаването на прасета в Добруджа, Старозагорско, Лудогорието - \"не знаем как са подбрани тези райони\". \"Няма логика. Единственото обяснение е кампанийност и дивиденти, които ще се извлекат от европейски фондове, програми, чиновници. Не говорим за животновъдство и за разумни мерки при реална опасност. Според него причина за обявяването на чума по дребните преживни животни може да е \"избиването на едни ушни марки.\"Той благодари на всички граждани в Болярово, които пазят фермата на Ани и Тодор. Същевременно администрацията се опитва да смаже по всякакъв начин дейността на стопаните, само техните животни стоят затворени, не могат да излизат на паша. Храната им за зимата е на привършване, допълни Павлов.Докато доброволци помагат на стопаните, чиито животни са обект на евтаназиране с мотива: \"чума по дребните преживни животни\", в други райони селски кметове обикалят стопаните, които гледат по едно-две прасета в задните си дворове. Местните управници нареждат с устна заповед хората сами да заколят животните си и да консервират месото им, защото иначе щели да дойдат с полиция и нямало да има нито обезщетение, нито ще могат да ползват месото от домашно отгледаното прасе.Хората да не се поддават на устни препоръки, призова Костадинов.Той обясни защо дребните стопани не регистрират животните си - една регистрация е между 50-100 лева на животно. Парите отиват за различни печати и документи.\"Ако за Порожанов и престъпната група това са никакви пари, за огромна част от българите това е половината им месечен доход. Когато тръгнеш да убиваш животните на хората по селата, убиваш и селата\", каза Костадинов.Той запита защо никой не съветва да се избият животните в индустриалните стопанства. Костадинов даде пример - ден след като мнозина стопани получили съвет да изколят свинете си, един от крупните индустриалци в Добрич казал, че било крайно време хората да спрат да гледат животни за собствените си нужди. Това означава да си купуват само от магазина, т.е. - от него, разтълкува политикът.Вторият мотив, с който искат оставката на ръководството на земеделското министерство, е изграждането на т.нар. ограда по сухопътната част от границата ни с Румъния, която трябва да спира прасета, случайно насочили решили да мигрират в България от северната ни съседка.Хора от цяла България - от Монтана, от Враца, от Благоевградско са командировани да правят ограда, която не може да спре дивите прасета. Тя не е направена добре - издигната е за около месец, с телена ограда, която без усилия бъде премахната. На отделни места коловете са изкривени без видима намеса, каза Костадинов.Самата ограда срещу румънските глигани бе обявена за завършена 3 дни преди да бъде готова. В България на 200 км от границата са регистрирани щамове на чума по свинете. Тези щамове не са в частни стопанства, а в голямо полуиндустриално стопанство, където се гледат десетки животни, обясни Костадинов.Доста експерти заявиха, че оградата е безсмислена - чумата по свинете се пренася чрез заразени фуражи. Бяха прахосани средства, но не знаем колко точно, защото данните се разминават. Първоначално бяха обявени 500- 600, после - над и под 1 млн. лева, казаха от партия \"Възраждане\". Според някои документи цената на оградата е 515 000 лв. с ДДС.Цветан Цонев - собственик на фирма за дървесина обяви, че в Министерството на земеделието, храните и горите кадруват почти едни и същи хора за последните 20 години. Фирмите, които работят по полето и по горите, са едни и същи.Един кол от тази ограда е 3,25 лв. с ДДС. Същевременно Цонев обясни, че цената на един линеен метър акация е 1 лев. Това означава - два и повече пъти по-висока цена за коловете. Голяма част от работата е свършена с доброволен труд на служителите, но на тях не им е платено. Очевидно някой друг е взел пари за тази работа, смята Цонев.Той е поискал информация, според която от регионалните дирекции по горите може да се изчисли, че доброволният труд на служителите е около 1 млн. лева.Цонев даде пример, че задържан на 14 август камион, който пътувал с дървесина за склад в Кардам, е превозвал незаконно добита и незаконно транспортирана дървесина. Фирмата, чийто склад е там, е свързана с директора на изпълнителната агенция по горите Григор Гогов. Самата фирма е доставчик на колове за въпросната ограда по границата с Румъния. Има достатъчно инженерингови фирми, които могат да свършат тази работа с пъти по-качествено, по-евтино и без да разхождат хиляди хора, категорични са от партия \"Възраждане\".", "date": "2018.09.13", "title": "Стопаните да не се поддават на устни съвети от властите, зове \"Възраждане\""}
{"url": "https://news.bg/politics/sled-mazhki-razgovor-manolev-se-otteglya.html", "text": "На брифинг в Министерски съвет и след мъжки разговор с премиера Бойко Борисов и вицепремиера Валери Симеонов, както самият Манолев обясни, помолил да бъде оттеглена номинацията му за транспортен министър.Причината са медийни публикации срещу него в \"една определена група\", както каза и увери, че ще си търси правата по съдебен път. В публикациите Александър Манолев вижда още координирана атака срещу себе си. \"Със скалъпени твърдения без никакви доказателства се опитват ясно да блокират работата ми в Министерство на транспорта\", обясни той.Според Александър Манолев се атакува целият кабинет.Давам си сметка, че всички изявления нямат нищо общо с истината, напротив - има доказателства точно в обратната посока, подчерта Александър Манолев.Защо точно сега някой реши да сънува подобни изявления, недоумява той.Манолев предполага, че някой се притеснява от реформите, които ще води в транспортното ведомство. Манолев не иска да се вкарва в обяснителен режим, още по-малко да вкарва ГЕРБ и премиера.Бойко Борисов щял да реши дали да остане заместник-министър на икономиката - поста, който заема до този момент в правителството Борисов 3.Припомняме, че на 31 август, тримата министри Ивайло Московски, Николай Нанков и Валентин Радев , след . По този начин те поеха отговорност за . Въпреки напрежението, които се създаде, след Коалиционен съвет , а номинирани за нови министри бяха главсекът Младен Маринов, Петя Аврамова и Александър Манолев.В началото на днешното заседание обаче председателят на парламента Цвета Караянчева информира, че все още  за освобождаване на Младен Маринов като главен секретар на МВР.Заради липсата на реакция от президента не може да се гласуват  и съответно новия състав на правителството.News.bg обяснява, че визираните публикации в медии са от \"Капитал\", където се посочва че Александър Манолов е син на дългогодишния кмет на петричкото село Кулата, който в частния си бизнес е печелил обществени поръчки за над 3 млн.лв., с възложител държавното енергийно дружество \"Мини Марица-изток\".Дружествата, изпълняващи поръчките са създадени непосредствено преди изпълнението, като за тях липсва информация.Също така се посочва, че бизнес партньор на Манолев е Веселин Чолаков, който държи обществени поръчки в енергийния сектор за 19 млн.лв., като основни възложители са АЕЦ \"Козлудуй\" и \"Мини Марица-изток\", а бивш партньор е и общинска съветничка от Сандански Юлиана Янева, която е била обвинена за данъчни престъпления.Публикацията свързва Манолев и с друг бизнесмен - Костадин Костадинов, убит през 2004 г.", "date": "2018.09.13", "title": "След мъжки разговор Манолев се оттегля"}
{"url": "https://news.bg/world/frantsiya-prizna-za-iztezaniya-po-vreme-na-alzhirskata-voyna.html", "text": "Франция призна, че е създала \"система\" за изтезания по време на войната за независимост на Алжир, съобщава АФП.Осведомителната агенция коментира, че конфликтът продължава да бъде изключително чувствителна тема шест десетилетия по-късно.От Елисейския дворец отбелязват, че президентът Еманюел Макрон ще признае, че математикът Морис Оден, комунист и активист за независимост на Алжир, който е изчезнал през 1957 г., е \"загинал при изтезание, което е от системата, подбудена докато Алжир е бил част от Франция\".", "date": "2018.09.13", "title": "Франция призна за изтезания по време на Алжирската война"}
{"url": "https://news.bg/regions/ochakvat-komisiya-da-proveri-stroezha-v-ovcha-kupel-kadeto-propadna-kola.html", "text": "Издадена е заповед за спиране на строежа край блок 412 в квартал \"Овча купел\", съобщи БНР. Там на 7 септември .Все още се очаква специална комисия да направи оценка на мястото. Това стана ясно от думите на председателя на комисията по устройство на територията и жилищна политика към Столичния общински съвет Силвия Христова.След обстоен преглед комисията ще зададе задължителни указания за недопускане на нови аварии и щети. Ще се изяснят обстоятелствата, при които е станала аварията, поясни Христова.Припомняме, като очевидна причина за пропадането на асфалта и оградата, се виждаше спукан водопровод.Седмици преди да стане аварията жители на квартал \"Овча купел\" организираха няколко протеста, защото се строи върху терен, предвиден за детска площадка.Според председателя на Асоциацията за регулиране на етажната собственост Павел Миланов нашето законодателство обслужва инвестиционните интереси. Според него въпросът (със строежа върху ще се реши политически.\"В \"Овча купел\" се прави нещо много хубаво - метростанция. Излиза метростанцията, земята е масово реституирана, създават се условия за инвестиции, строи се блок. Тръгваме да се борим със следствието, а не с причината, защо стигнахме до застрояване на целия квартал\", допълни Миланов.", "date": "2018.09.13", "title": "Очакват комисия да провери строежа в Овча купел, където пропадна кола"}
{"url": "https://news.bg/world/turski-sad-othvarli-isk-za-prevrashtane-na-sveta-sofiya-v-dzhamiya.html", "text": "Турски съд отхвърли искане за превръщане на \"Света София\" в джамия, информира АП, позовавайки се на Анадолската агенция.Анадолската агенция пояснява, че най-висшата съдебна инстанция е отхвърлила молба Църква на светата Премъдрост Божия да бъде превърната в джамия. Днес \"Света София\" е превърната в музей.Искането е на религиозна организация. Анадолската агенция отбелязва, че молбата е отхвърлена формално на основание, че е внесена от асоциация, а не от индивидуално лице.Бившата византийска катедрала е превърната в джамия след падането на Константинопол в ръцете на османците през 1453 г. Светска Турция превръща сградата в музей през 1935 г., която ежегодно привлича милиони туристи.Но в последно време се увеличават призивите към правителството на президента Реджеп Ердоган да превърне символичния храм в джамия.", "date": "2018.09.13", "title": "Турски съд отхвърли иск за превръщане на „Света София” в джамия"}
{"url": "https://news.bg/education/mezhdu-50-000-i-60-000-sa-riskovite-detsa-v-uchilishte.html", "text": "Между 50 000-60 000 са децата, които са класифицирани като рискови. Това съобщи министърът на образованието Красимир Вълчев, който посети ОУ \"Митрополит Авксентий Велешки\" в Самоков. Тази година около 60 000 деца ще прекрачат за пръв път прага на училището.Акцент на посещението е механизмът за задържане на ученици в образователната система.Механизмът за обхващане на учениците, който работи в цялата страна, е разделен на три части - за децата на възраст 5-6 години, за 1-7 клас и за учениците в гимназиален курс. Има обаче деца, които въпреки работата на екипите, не са открити. Налагат се глоби на родителите, които не са върнали децата в образователната система.Третото училище в града, което министърът посети, е в списъка на иновативните училища в България. В училище ОУ \"Митрополит Авксентий Велешки\" са сформирани екипи, които вече са започнали работа по новия механизъм. В навечерието на новата учебна година министърът насочи вниманието и към реновираната материална база. Това е едно от училищата, обновени по ОП \"Региони в растеж\". \"Над 500 образователни институции ще бъдат обновени по оперативната програма\", заяви Вълчев.В ОУ Митрополит Авксентий Велешки в Самоков тази година ще учат 492 деца, като там няма отпаднали от образователната система, по думите на директорката Ирена Коцева. Иновативното училище е обновено след основен ремонт и подмяна на електрическата система. Сред успехите на децата най-големите са свързани с българския фолклор и спортните дейности. Над 60% от иновациите са свързани с нови методи на преподаване.В момента над 200 училища са включени в общия списък като иновативни, най-много от тях са на територията на София. \"Много е важно тези задачи да бъдат устойчиви в следващите години\", отбеляза министърът Красимир Вълчев. \"Това може да стане само със съвместни усилия на институциите\", допълни още той.Около 400 неделни български училища по света обхващат около 35 000-40 000 ученици в света. Там, където има българска общност, се създават такива училища, предимно в САЩ, Молдова и Украйна. Децата ще изучават български, ще се запознат с фолклора и българската народна музика. Частично ще бъдат финансирани от МОН. На броя деца, ангажирани с фолклор, към бюджета на училището се добавя бонус, така че да се мотивира увеличаването на броя на учениците.В Грузия, при група от 10 деца, където няма учител, се предоставя възможност да бъде командирован учител.", "date": "2018.09.13", "title": "Между 50 000 и 60 000 са рисковите деца в училище"}
{"url": "https://news.bg/world/velikobritaniya-zaplashi-che-nyama-da-plati-na-es-ako-nyama-sdelka-za-brekzit.html", "text": "Британският министър за Брекзит Доминик Рааб отправи ново предупреждение към Брюксел, че Великобритания няма да плати обещаните на ЕС пари след Брекзит, ако не бъде постигнато споразумение за раздяла, информира АФП.Лондон се съгласи да погаси сметката си от 40-годишното си членство, която е в размер на 39 милиарда британски лири (44 милиарда евро, 51 милиарда долара) като част от споразумение за напускане на Общността. Но преговорите за всеобхватно споразумение са в задънена улица, което пък увеличава безпокойството, че Великобритания може да излезе от ЕС през март 2019 г. без споразумение.Рааб направи коментара преди среща с кабинета на премиера Тереза Мей, на която ще бъдат обсъдени плановете на правителството при сценарий без сделка.Една от последиците ще бъде, че \"ние няма да платим парите, които сме договорили\", каза министърът пред радио Би Би Си.Това не е заплаха, а посочване на факт като част от нашето планиране в случай, че няма сделка, изтъкна той.Според него финалното плащане ще бъде \"значително по-малко\" от договореното до момента, ако няма сделка.Двете преговарящи страни ще се опитат да постигнат споразумение през октомври или до началото на ноември.Всички страни членки подготвят планове в случай на сценарий без сделка.По-рано днес британското правителство публикува 28 \"технически бележи\" с препоръки към гражданите и фирмите какво да правят в случай, че няма споразумение.Според Рааб британското правителство е уверено, че ще успее да договори добро споразумение за Брекзит. Но той добави, че Лондон трябва да бъде \"подготвен\" в случай на провал.", "date": "2018.09.13", "title": "Великобритания заплаши, че няма да плати на ЕС, ако няма сделка за Брекзит"}
{"url": "https://news.bg/crime/desislava-ivancheva-ostava-v-aresta-dokato-teche-protsesat.html", "text": "Състав на Специализирания наказателен съд (СНС) не уважи искането на защитата на Десислава Иванчева, Биляна Петрова и Петко Дюлгеров за прекратяване на досъдебното производство и връщането му на прокуратурата Петко Дюлгеров.От защитата смятат, че са допуснати процесуални нарушения и не е предоставен отговор на всяко едно доказателствено искане, бележки и възражения. Освен това от прокуратурата не са взели предвид и факта, че подсъдимата Десислава Иванчева е с влошено здравословно състояние и психични отклонения.Според защитата има нарушение и на стандарта за ясно, конкретно и отчетливо представяне на правно значимите факти, които да дадат възможност на всеки един от обвиняемите да се ориентира за какво точно е обвинен.И Десислава Иванчева, и Биляна Петрова също заявиха, че обвинението е изключително неясно, включително са допуснати и множество правописни грешки в изреченията, имената и заеманите длъжности.Адвокат Димитър Марковски коментира пред журналисти, че изложените аргументи са достатъчно сериозни настоящият съдебен състав да прекрати наказателното производство срещу обвиняемите и да го върне на прокуратурата.\"Нарушени са правата на всеки един от подсъдимите и ако досъдебното производство бъде върнато на прокуратурата, то това би дало възможност на подсъдимите да се запознаят с причините за тяхното обвинение\", подчерта адвокатът и добави, че тук не става въпрос за дребно заяждане, а за осигуряване на нормално съдебно право обвиняемите.На заседанието присъства и лекар, който представи пред съда здравословното състояние на подсъдимия бивш кмет на \"Младост\" Петко Дюлгеров. Тя посочи, че се налага планова операция за трансплантация на роговицата на зрението му.Според медицинския служител трудно би могло да се каже каква би могла да бъде прогресията на заболяването. Високото кръвно налягане би могло да окаже влияние в друга степен на човешкото здраве, но тежкото трудово натоварване би ускорило процеса на възпаление на роговицата, уточни лекарят.Освен това днес съдът взе решение и отстраненият кмет на \"Младост\" Десислава Иванчева да остане в ареста. Същото важи и за й Биляна Петрова и Петко Дюлгеров. Адвокатите на подсъдимите поискаха съдът да приеме всички медицински документи, които да бъдат обсъдени, защото те показват изцяло влошеното здравословно състояние на подсъдимите. Според защитата ако се промени мярката за неотклонение на обвиняемите, те няма да се укрият, да извършат ново престъпление, да възпрепятстват по някакъв начин съдебния процес и да повлияят върху свидетелите.Десислава Иванчева, че според нея прокуратурата целенасочено и умишлено иска да наруши нейното психично и здравословно състояние.\"Едва от вчера успяхме да разберем, че в рамките на 5-месечна борба имаме право на огледало, тъй като ние за пет месеца сме се видели само три пъти\", уточни тя и добави, че е написала декларация до министъра на правосъдието, че няма да се търпи повече такова унижение.Подсъдимият бивш кмет на \"Младост\" Петко Дюлгеров бе лаконичен в коментара си пред съда и заяви, че иска да бъде отменена мярката му за неотклонение, защото иска да се погрижи за здравето за очите си, както и за семейството си.", "date": "2018.09.13", "title": "Десислава Иванчева остава в ареста, докато тече процесът"}
{"url": "https://news.bg/world/nyama-sporazumenie-mezhdu-italiya-i-germaniya-za-migrantite.html", "text": "Няма споразумение между Италия и Германия за мигрантите. Това обяви външният министър Матео Салвини, цитиран от АНСА. По думите му, преговорите продължават утре във Виена. Но споразумението, което Рим ще подпише, няма да допусне нито един мигрант повече в страната, подчерта той. Салвини обясни, че договорките ще се отнасят за бъдещето, няма да засягат настоящото положение. Припомняме, че новото италианско правителство дойде на власт с намерение да реши този проблем в страната. Салвини отказа да приеме стотиците мигранти, които седмици обикаляха с кораб, докато се реши в които европейски държави ще бъдат приети. Италия бе критикувана от Европа заради решението си. ", "date": "2018.09.13", "title": "Няма споразумение между Италия и Германия за мигрантите "}
{"url": "https://news.bg/world/sasht-darzhat-13-000-detsa-na-migranti-v-tsentrove-za-zadarzhane.html", "text": "САЩ държат близо 13 000 деца на мигранти в центрове за задържане. Това твърди нов доклад, публикуван от  New York Times.Официално администрацията съобщава за 3000 деца. От Комисариата за мигрантите предупредиха за вредните последици, които тези мерки ще имат върху подрастващите. Припомняме, че президентът Доналд Тръмп дойде на власт със заявлението, че толерантността към нелегалните мигранти в страната ще е \"нулева\".Съдът обаче принуди правителството да събере децата мигранти със семействата им. ", "date": "2018.09.13", "title": "САЩ държат 13 000 деца на мигранти в центрове за задържане "}
{"url": "https://news.bg/regions/pavlikeni-skarbi-za-zaginalite-futbolisti.html", "text": "Кметът на Община Павликени определи 14 септември за Ден на траур в общината в памет на загиналите при катастрофа фтболисти.Знамето на Павликени и националният трибагреник ще бъдат свалени наполовина. Отменят се всички увеселителни прояви, съобщиха от местната администрация.Днес при тежка катастрофа до село Горна Студена загинаха четирима футболисти на ОФК \"Павликени\". Загубихме завинаги нашия голмайстор и капитан Димитър Кушев, вратаря Генчо Стефанов, защитника Георги Вълчев - Машинката и нападателя Ивелин Атанасов. Четирима млади хора нелепо си отидоха от този свят., каза кметът на Община Павликени инж. Емануил Манолов.Той изрази съболезнования към семействата, членовете на отбора и всички близки на четиримата футболисти.", "date": "2018.09.13", "title": "Павликени скърби за загиналите футболисти "}
{"url": "https://news.bg/world/zaharova-versiyata-na-zapodozrenite-ne-e-krayat-na-sluchaya-skripal.html", "text": "Изявленията на двамата руснаци, обвинени в опит за убийството на бившия руски шпионин Сергей Скрипал и дъщеря му Юлия през март в английския град Солсбъри, не слагат \"точка\" по случая. Това заяви говорителят на руското външно министерство Мария Захарова, цитирана от ТАСС. По думите ѝ, това е тяхната версия, тяхната истина, но трябва да се произнесат специалистите. Тя не пропусна да критикува и позицията на Лондон, който коментира, без да е приключило разследването и смесва политиката със следствието. Двамата мъже, които твърдят, че са Александър Петров и Руслан Боширов, се появиха по руската държавна англоезична телевизия RT, посочвайки, че погрешно са били обвинени от Великобритания и.Изявленията . Това обяви британският депутат Джон Глен, който представлява града в Камарата на общините (британския парламент).", "date": "2018.09.13", "title": "Захарова: Версията на заподозрените не е краят на случая Скрипал "}
