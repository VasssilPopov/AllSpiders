{"url": "https://news.bg/economics/bulgargaz-predlaga-gazat-da-poskapne-s-blizo-5.html", "text": "\"Булгаргаз\" съобщи, че прогнозната цена на природния газ за първото тримесечие на 2018 г. е 359.87 лв. за кубичен метър (без цени за достъп, пренос, акциз и ДДС), което означава увеличение с 16.65 лв. или 4.85 % в сравнение с цената, утвърдена за ІV-ото тримесечие на 2017 г.На сайта на компанията се уточнява, че увеличението се дължи на по-високия курс на лева спрямо щатския долар и очакваните по-високи доставни цени на природния газ от внос.Посочва се, че цената е образувана в съответствие с чл. 17 от Наредба № 2 от 2013 г. за регулиране на цените на природния газ.Окончателното предложение на \"Булгаргаз\" за утвърждаване цената за първото тримесечие на идната година ще бъде внесено в КЕВР на 11.12.2017 г.Според изискванията на Закона за енергетиката, \"Булгаргаз\" трябва в едномесечен срок преди да подаде в КЕВР заявлението за изменение на действащите цени да го огласи в медиите.", "date": "2017.11.10", "title": "„Булгаргаз” предлага газът да поскъпне с близо 5% "}
{"url": "https://news.bg/world/islyamisti-haknaha-shvedsko-radio-i-pusnaha-30-min-propaganda.html", "text": "Слушатели на радиостанция Mix Megapol в Швеция стават свидетели на 30-минутна ислямистска пропагандна песен на ДАЕШ (Ислямска държава), след като хакери са хакнали честотата на станцията, съобщават собствениците на станцията, цитирани от \"Ройтерс\".Mix Megapol е една от най-големите радиостанции в Швеция с около 1,4 милиона слушатели дневно, въпреки че проблемът е засегнал само слушателите в южния шведски град Малмьо.\"Някой се намеси в нашата честота с помощта на пиратски предавател\", коментира Якоб Грейвстам, маркетинг директор в Bauer Media Group, които притежават Mix Megapol.\"Ще докладваме за инцидента на полицията и на Националната пощенска и телекомуникационна агенция\", допълва Грейвстам.Допълва, че в песента мъжки гласове пеят на английски език: \"За Аллах ще тръгваме към портите на рая, където ни очакват нашите девици. Ние сме мъже, които обичат смъртта точно както вие обичате живота си, ние сме войници, които се бият през деня и през нощта.\"Домакините на популярно сутрешно шоу \"Андерс и Грей с приятели\" не забелязват проблема, докато слушатели не започват да се обаждат и да питат какво се случва.\"Много хора ни се обадиха за това. Ние сме много щастливи, че хората са бдителни и ние се отнасяме към това много сериозно \", допълва Грейвстам.", "date": "2017.11.10", "title": "Ислямисти хакнаха шведско радио и пуснаха 30 мин. пропаганда"}
{"url": "https://news.bg/politics/italiya-prioritetite-na-vasheto-predsedatelstvo-sa-i-nashi-prioriteti.html", "text": "\"Приоритетите на Българското председателство на Съвета на ЕС са и наши приоритети. Вие може да разчитате на нас във всяка ситуация, обаждайте ми се за всеки ваш проблем. Оценявам вашия директен подход към всяка тема и лидерската ви роля в Европейския съюз.\" Това заяви министърът на външните работи и международното сътрудничество на Италианската република Анджелино Алфано по време на срещата си със заместник министър-председателя и министър на външните работи Екатерина Захариева.Българският първи дипломат е на двудневно посещение в Рим, съобщиха от МВнР.Министър Алфано заяви, че цени високо политическите виждания на премиера Бойко Борисов и го определи като един от силните лидери на Европа. \"Винаги когато има добра и честна комуникация между министри и приятели е много по-лесно. Ще разчитаме на вас по чувствителните досиета. Имаме обща позиция по европейската политика за убежище. Нашите две държави заедно с Кипър, Малта и Испания повдигнахме въпроса за мигрантската криза още през 2013 г. Ще настояваме този въпрос да бъде решаван още в страните на произход чрез разкриване на работни места и образователни програми, за да могат младите хора там да бъдат убедени да не поемат по мигрантските маршрути, рискувайки живота си\", заяви министър Екатерина Захариева.Тя обобщи, че не повече от една-четвърт от мигранти, които пресичат границите ни, са бежанци, а другите са икономически нелегални имигранти. \"Подкрепяме разкриването на приемателни центрове извън ЕС\", заяви Захариева.Министър Алфано заяви, че подкрепя българската позиция. Според него е нужен глобален подход към мигрантската криза, който съответства и на принципите на ЕС на солидарност и на споделена отговорност.След като Захариева представи основния външнополитически приоритет на Българското председателство - интеграцията на Западните Балкани, нейният италиански колега коментира, че като председатели на Берлинския процес до края на годината имат желание да подкрепят интеграционния процес на Западните Балкани.Наш приоритет е да засилим общата отбранителна политика и социалното измерение на Европа. Това е най-важния отговор на популистите, смята Алфано. \"Ако се справим с миграцията и постигнем резултати в социалното измерение, ще потушим огъня на популизма\", допълни той.В отговор българският външен министър заяви, че за да имаме силно социално измерение, Европейският съюз трябва да продължи да акцентира върху кохезионната политика, а финансирането на новите форми на сътрудничество в Съюза в областта на сигурността и отбраната не трябва да са за сметка на кохезионната политика.Министър Алфано заяви, че Италианската република е трети по големина търговски партньор на България, но би искал страната му да е на първо място. Захариева от своя страна благодари, че Италия е втори дом на близо 100 000 българи, които са се интегрирали добре в обществото.В рамките на визитата си Захариева се срещна и със Сандро Гоци - държавен секретар по европейските въпроси на Италия. Той представлява страната си на Съвета \"Общи въпроси\" (СОВ), който българският вицепремиер ще председателства през първата половина на 2018 г.\"Имаме добра основа да работим заедно по време на Председателството, но и след това\", каза Сандро Гоци.Българският външен министър изтъкна важността на периода, в който страната ни поема председателството на Европейския съвет - в края на законодателния цикъл на ЕК, над 200 досиета, триалози, преговорите за Брекзит, въпросите със сигурността и миграцията.Двамата обсъдиха съвместната си работа по европейската перспектива за Западните Балкани, плановете за реформи в изборните правила за Европарламент след отпадането на 73 депутатски мандата за Обединеното кралство, както и многогодишната финансова рамка.Припомняме, т.нар. Берлински процес, цели да подчертае ангажимента на ЕС към страните, които се стремят към членство в съюза - Албания, Босна и Херцеговина, Косово, Македония, Сърбия и Черна гора.Този петгодишен процес започна през август 2014 г., когато германският канцлер Ангела Меркел и президентът на страната Йоахим Гаук излизат с инициатива за ускоряване на европейската интеграция на страните от региона. Фокусът на инициативата беше поставен върху икономическата и инфраструктурна свързаност на страните, а не върху политическите въпроси.", "date": "2017.11.10", "title": "Италия: Приоритетите на вашето Председателство са и наши приоритети"}
{"url": "https://news.bg/world/nasrala-sauditska-arabiya-obyavi-voyna-na-livan.html", "text": "Лидерът на \"Хизбула\" Хасан Насрала заяви, че Саудитска Арабия е обявила война на Ливан и организацията му, информира Ройтерс.Насрала също заяви, че премиерът на Ливан Саад Харири е в плен в Рияд.По-рано днес Франция и Германия отрекоха, че Харири е задържан от саудитските власти.Саудитска Арабия, по думите му, подтиква Израел да атакува Ливан.Война между Израел и Ливан е малко вероятна, поясни Насрала, но предупреди Тел Авив да \"не се опитва да се възползва от ситуацията\".Той добави, че \"Хизбула\" внимателно следи всеки опит на еврейската държава да използва кризата, за да започне враждебни действия срещу Ливан. По думите му Израел е предпазлив и е малко вероятно да направи такъв ход.Насрала се опитва да успокои ливанците след ескалиралото напрежение между Рияд и Техеран. Оставката на Харири миналата седмица се разглежда като намеса на Саудитска Арабия с цел прехвърляне на конфликта с Иран в Ливан.Някои се опасяват, че ескалацията открива възможност за Израел да удари \"Хизбула\".Но Хасан Насрала подчерта, че Израел не трябва да си мисли, че \"ние сме изпаднали в неприятности. Не, абсолютно няма такова нещо\".\"Днес ние сме по-уверени и се чувстваме по-силни пред всяка заплаха\", увери той.Междувременно държавният секретар на САЩ Рекс Тилърсън призова всички в Ливан и извън страната да уважават целостта и независимостта на легитимните национални институции на арабската страна., добави Тилърсън.", "date": "2017.11.10", "title": "Насрала: Саудитска Арабия обяви война на Ливан"}
{"url": "https://news.bg/crime/dvama-osadeni-za-narushavane-na-ogranichitelni-zapovedi.html", "text": "Двама мъже са осъдени за неспазване на ограничителна заповед за защита срещу домашно насилие. Юсеин Ю., на 38 г., ще лежи в затвора четири месеца при първоначален \"общ\" режим.Юсеин е осъден за това, че на 4 декември 2016 г., в област Стара Загора, е нарушил съдебна заповед за защита от домашно насилие. Юсейн нарушил забраната да не посяга в срок от 18 месеца отново на жената, от която има две деца, и да не приближава жилището ѝТой обаче прескочил оградата и влязъл в двора на къщата ѝ, блъскал по входната ѝ врата, счупил стъклото на прозорец и отправил обидни и заплашителни думи спрямо нея.Другият случай е на 45-годишния Метин К., които е осъден да плати глоба от 1500 лв., за това, че на 30 октомври 2016 г., не изпълнил съдебна заповед за защита от домашно насилие, влязла в сила на 26 октомври 2012 г.Според заповедта е трябвало да се въздържа от домашно насилие спрямо майка си. Той пребил майка си с лопата.Прокуратурата в Казанлък разследва и трети подобен случай за нарушаване на ограничителна заповед.", "date": "2017.11.10", "title": "Двама осъдени за нарушаване на ограничителни заповеди"}
{"url": "https://news.bg/crime/sadyat-shofyor-pregazil-s-previshena-skorost-peshehodets.html", "text": "Шофьор, управлявал автомобил с превишена скорост и прегазил пешеходец, предаден на съд. Окръжна прокуратура - Благоевград внесе за разглеждане в съда обвинителен акт срещу Н.П. за извършеното от него престъпление.Около 2 и 10 часа на 28 август 2016 г., пътувайки в посока от Сандански за Петрич, в района на зеленчукова борса с. Кърналово, при управление на лек автомобил \"Сузуки Витара\", обвиняемият П. нарушил правилата за движение, установени в ЗдвП.При разрешената максимална скорост от 50 км/ч, сигнализирана с пътен знак В26, обвиняемият се движел с 115,7 км/ч. В резултат на това Н.П. предизвикал пътно транспортно произшествие и по непредпазливост причинил смъртта на пресичащия пътното платно пешеходец.", "date": "2017.11.10", "title": "Съдят шофьор, прегазил с превишена скорост пешеходец"}
{"url": "https://news.bg/regions/326-kazusa-sa-podadeni-kam-natsionalniya-ombudsman-ot-starozagorska-oblast.html", "text": "326 казуса са подадени към националния омбдусман от Старозагорска област през тази година. Това стана ясно след посещението на екипа на Мая Манолова в областта, съобщиха от администрацията на омбудсмана.\"Приключили сме работа по 252 от тях. Разбира се, имаме и нови след срещите тук, като определено некоректността при работодателите, съдебните изпълнители, банковите кредити, социалните и здравните права са най-често срещаните теми в разговорите ми с хората. Имаме оплакване днес от състоянието на пътя в община Братя Даскалови\", каза Манолова.Старозагорският кмет Живко Тодоров благодари на Манолова за съвместната им работа. Той участва в пресконференция заедно с националния омбудсман Мая Манолова, местният обществен посредник Надежда Чакърова и областния управител Гергана Микова. Екипът на Манолова проведе 11 приемни в общините от старозагорския регион.По време на срещата с медиите, кметът подчерта, че институциите не винаги успяват да отговорят на интересите на хората и затова е нужно администрирането да бъде по-гъвкаво. Той обясни, че в общината има доста случаи, когато частни съдебни изпълнители използват дори неморални действия спрямо хората, което не трябва да се случва изобщо.\"Община Стара Загора също пострада от подобни действия и своеволия на ЧСИ, които превишават правомощията си и тълкуват законите само в своя полза\", допълни Тодоров.Градоначалникът поздрави Мая Манолова и нейната позиция да бъдат глобявани нарушителите по Закона за движение по пътищата.\"В малките населени места, шофьорите не спазват ограниченията, а полицията не може да бъде навсякъде. Там липсват камери, които да спомогнат за ограничаване на нарушенията. Това би се случило, ако кметовете могат да глобяват и събират средствата\", определи той.Старозагорският обмудсман Надежда Чакърова обясни, че на местно ниво хората търсят помощ при казуси с етажната собственост, злоупотреба с лични данни и други.", "date": "2017.11.10", "title": "326 казуса са подадени към националния омбудсман от Старозагорска област"}
{"url": "https://news.bg/world/albaniya-unishtozhi-tonove-savetsko-i-kitaysko-orazhie.html", "text": "Военното министерство на Албания съобщи, че армията е приключила с унищожаването на тонове боеприпаси и хиляди оръжия, които не отговарят на стандартите на НАТО, информира АП.Министърът на отбраната Олта Хачка поясни, че последните муниции са унищожавани в заводи за утилизация в централната част на Албания.Хачка добави, че процесът е започнал преди 8 г. и ще приключи до края на годината, когато ще бъдат унищожени около 600 000 капсул-детонатора.Албания се присъедини към НАТО през 2009 г. и заменя остарелите си автомати \"Калашников\" с оръжия по стандарт на алианса.26 000 тона съветски и китайски боеприпаси и повече от 100 000 леки оръжия са унищожени като част от подмяната.656 000 оръжия и 1,5 милиона патрона са откраднати от албански складове по време на гражданските размирици през 1997 г.", "date": "2017.11.10", "title": "Албания унищожи тонове съветско и китайско оръжие"}
{"url": "https://news.bg/world/kola-se-vryaza-v-uchenitsi-v-yuzhna-frantsiya.html", "text": "Автомобил се вряза в група ученици пред лицея \"Сен Екзюпери\" в град Бланяк (департамент Горна Гарона) в южната част на Франция до Тулуза, съобщава канал BFM, цитиран от ТАСС.В резултат на атаката трима души са ранени, състоянието на двама се оценява като тежко. Ранените ученици, които са на възраст между 22 и 23 години, са отведени в болница в Тулуза. Пострадалите са от Китай.Съобщава се, че шофьорът на превозното средство е задържан, не се е съпротивлявал. Разследването на инцидента е поверено на регионалната служба на полицията в Тулуза.Според източници, водачът на колата не е в картотеката на лица, заподозрени в терористична дейност. 28-годишният мъж е известен на полицията с дребни престъпления. По непотвърдена информация, той е страдал от големи психологически проблеми, съобщава БиБиСи.", "date": "2017.11.10", "title": "Кола се вряза в ученици в южна Франция"}
{"url": "https://news.bg/economics/stokoobmenat-mezhdu-balgariya-i-belarus-e-24-1-mln-sht-d-za-parvite-6-mesetsa-na-2017-g.html", "text": "\"Днес ние не използваме целия потенциал, който имат търговско-икономическите ни отношения\", подчерта зам.-министър Манолев.За първите шест месеца на 2017 г. стокообменът между България и Беларус е на стойност 24,1 млн. щ.д. Износът ни расте с над 27% и достига 14,2 млн. щ.д., като салдото е положително. Това стана ясно по време на откриването на българо-белоруския бизнес форум, който се състоя в Минск, съобщиха от Министерството на икономиката.На форума бе съобщено, че по данни на белоруския национален център по маркетинг и конюнктура на цените в Беларус има 79 регистрирани компании с българско участие. От българска страна във форума участват заместник-министърът на икономиката на Република България Александър Манолев и заместник-министърът на външните работи на Република Беларус Олег Кравченко.\"Надявам се активизирането на двустранния диалог да е основа и за отчитане на по-големи обороти между бизнеса от двете държави\", каза Александър Манолев.В заседанията на Междуправителствената комисия участва и заместник-министърът на туризма Ирена Георгиева, като бяха обсъдени още и теми в сферата на енергетиката, образованието и др.По време на форума заместник-министърът на икономиката на Република България Александър Манолев и заместник-министърът на външните работи на Република Беларус Олег Кравченко подписаха Протокол от седмото заседание на Българско-белоруска междуправителствена комисия по търговско-икономическото и научно-техническо сътрудничество. Документът цели разширяване на българо-беларуските отношения в сферата на икономиката, потенциала и основата за тяхното развитие в бъдеще.Според документа, България може да изнася за Беларус продукти на хранително-вкусовата промишленост и оборудване за нея, вина, машиностроителна и електротехническа продукция, изделия на електрониката, продукти на органичната химия, подемно-транспортни машини, металообработващи машини, електрически двигатели и генератори и др.От 2015 г. се забелязва ръст при вноса от Беларус на автомобилни превозни средства за транспорт на стоки, стана ясно по време на форума. \"Производството на компоненти за автомобилната индустрия е сред най-бързо растящите в българската икономика и това е област, в която може бизнеса от двете държави да си сътрудничи\", каза Александър Манолев.Подписан бе и Меморандум за сътрудничество между търговските палати на двете държави.", "date": "2017.11.10", "title": "Стокообменът между България и Беларус е 24,1 млн. щ.д за първите 6 месеца на 2017 г."}
{"url": "https://news.bg/crime/lozan-panov-iska-4-ma-sadii-po-malko-vav-vks.html", "text": "Председателят на Върховният касационен съд (ВКС) Лозан Панов изпрати до Съдийската колегия на ВКС предложение да се намалят щатните позиции на съдиите на ВКС.Предложението на Панов е на Пленума на ВСС да бъдат съкратени две незаети щатни бройки \"съдия във ВКС\" в Гражданската колегия, една - в Търговската колегия, и една - в Наказателната колегия. По отношение на Гражданската колегия в предложението е посочено, че през 2012 г. общият брой на образуваните дела е 7 798 и те прогресивно намаляват до 6298 бр. през 2016 г. Заради това ръководството на съда е предприело мерки за намаляване на броя на съдебните състави. Двама от съдиите са освободени от длъжност и заради пенсиониране. \"Намирам, че заеманите от тях щатни бройки не са необходими за обезпечаване функционирането на Гражданската колегия на ВКС\" - пише Лозан Панов.За Търговската колегия на ВКС в предложението пише, че постъплението на дела значително е намаляло, като за 2014 г. образуваните дела са 3808 бр. сравнено с 2670 бр. към 1 ноември 2017 г.", "date": "2017.11.10", "title": "Лозан Панов иска 4-ма съдии по-малко във ВКС"}
{"url": "https://news.bg/society/irina-bokova-i-boil-banov-podpisaha-dogovor-za-regionalniya-tsentar-na-yunesko.html", "text": "Генералният директор на ЮНЕСКО Ирина Бокова и министърът на културата Боил Банов подписаха в Париж споразумение за продължаване дейността на Регионалния център на ЮНЕСКО за опазване на нематериалното културно наследство в София.Споразумението беше подписано в последният ден на Бокова като генерален директор на организацията. То ще е валидно за нов шестгодишен период.Този център обединява усилията на 16 страни от Югоизточна Европа за популяризиране и прилагане Конвенцията на ЮНЕСКО за опазване на нематериалното културно наследство.Държавите включени в инициативата са Албания, Армения, Р. Македония, Босна и Херцеговина, България, Грузия, Гърция, Кипър, Молдова, Румъния, Словения, Сърбия, Турция, Хърватия, Черна гора и Украйна.Денят бил много емоционален, обясни Ирина Бокова. Тя призна и радостта си от присъствието на българския министър на културата.Бокова изтъкна, че в последните две седмици има няколко добри новини за България и последната е. За първи път България вече участва и в програмата \"Паметта на света\" с Бориловия синодик и Четвероевангелието на цар Иван Александър.\"Много ми е приятно, че в тези последни две седмици на моя мандат България имаше възможността още веднъж да се покаже на картата на света и то по един убедителен начин\", посочи Бокова.По думите на Бокова България и регионът не просто имат какво да дадат, а ще бъдат много активна част от този процес.Днес се провежда и официалната церемония по изпращането на Ирина Бокова след два мандата начело на ЮНЕСКО.", "date": "2017.11.10", "title": "Ирина Бокова и Боил Банов подписаха договор за Регионалния център на ЮНЕСКО"}
{"url": "https://news.bg/politics/angelkova-i-gabriel-razvivat-digitalno-balgarskiya-turizam.html", "text": "Министър Николина Ангелкова проведе работна среща с българския еврокомисар Мария Габриел. По време на разговорите Ангелкова представи инициативи на ведомството свързани с дигиталната реклама в сектора.Поясни, че използването на съвременни ИТ технологии в маркетирането на страната е сред основните приоритети в работата на министерството. Една от последните изяви на ведомството бе на изложението WTM в Лондон, което приключи преди дни, където основен акцент на българския щанд е 3Д корнера. Посетителите на място можеха да видят как принтер изработва триизмерни миниатюри на известни туристически забележителности у нас, обясни още министърът.Страната ни вече има единна платформа и мобилно приложение към нея I Love Bulgaria. Тя обединява всички елементи на туристическия сектор и работи от миналата година. Идеята е, чрез нея потребителите бързо и лесно през мобилните си устройства, да се запознаят с историята на България. В платформата първоначално бяха включени 100-те Национални туристически обекта, но се надгражда и развива, посочи министър Ангелкова.Мария Габриел приветства усилията на министерството в посока дигитализиране на маркетинга в туризма. И сподели още, че подкрепя работата на министър Ангелкова, с която цифровите технологии се използват, за привличането на все повече български и чуждестранни туристи. Еврокомисарят посочи още, че туризмът е един от водещите сектори в икономиката не само на България, но и в ЕС, затова е необходимо да се развива използвайки преимуществата на всички съвременни технологии.Ангелкова и Габриел се обединиха около идеята да си сътрудничат в работата по бъдещи проекти.", "date": "2017.11.10", "title": "Ангелкова и Габриел развиват дигитално българския туризъм"}
{"url": "https://news.bg/crime/alo-izmameni-babi-poluchiha-parite-si-obratno.html", "text": "От полицията върнаха 22 хил. лв. на три възрастни жени, съобщава Нова. Жените станали жертва на телефонни измамници.МВР задържа ало-измамниците. Става ясно,че те са действали на територията на Монтана. Измамният сюжет бил познатата схема, че полицията търси помощ при залавянето на престъпници. Възрастните жени били заплашвани и с побой.Полицаи намерили пари, телефони, СИМ карти и злато, когато заловили мъжете.Днес органите на реда върнаха парите и на трите пострадали възрастни жени.Припомняме, че по-рано през деня МВР информира, че вчера са били задържани петима ало-измамници. Мъжете са отговорни за измами за 116 хил. лв.Софийска районна прокуратура обвини трима от хванатите измамници. Н.Николов, С.Николов и Г.Георгиев са с обвинителни актове за извършена телефонна измама на възрастна жена на територията на София.Тримата са я заблудили, че й се обажда \"генерал Георгиев\" от полицията във връзка с провеждана полицейска акция по залавяне на телефонни измамници и е необходимо да даде сумата от", "date": "2017.11.10", "title": "Ало-измамени баби получиха парите си обратно"}
{"url": "https://news.bg/politics/ministerstvoto-na-turizma-startira-nova-obshtestvena-porachka.html", "text": "Министерство на туризма стартира открита процедура за възлагане на обществена поръчка за \"Проектиране и разработване на Единна система за туристическа информация (ЕСТИ) и система -Регистър за настаняване\"Сроковете, в които кандидатите ще могат да представят оферти, са предвидени по Закона за обществените поръчки.Министерство на туризма ще приема предложените оферти.Целта на проекта е в реално време да бъдат свързани регистрите на хотели и Министерството на туризма, с МВР, НАП и общините. Предвидено е всички институции да имат нужното ниво на достъп за събирането на данните, които са им необходими.,Очаква се след стартирането на системата да се повишат приходите в туризма, ограничаването на сивия сектор, реалното отчитане на броя пребиваващи в хотелите.Припомняме, че търгът за ЕСТИ беше обявен през 2016 г., но беше прекратен заради обжалвания.Междувременно бе създадена Държавна агенция \"Електронно управление\", което наложи съгласуване на документацията преди старта на новата процедура.", "date": "2017.11.10", "title": "Министерството на туризма стартира нова обществена поръчка"}
{"url": "https://news.bg/crime/mvnr-osadi-ostro-vandalskiya-akt-v-plovdiv.html", "text": "Министерството на външните работи категорично изяви позицията си, че осъжда вандалския акт, извършен върху паметника \"Альоша\" в Пловдив.В официална декларация от МВнР изтъкват, че в този пореден вандалски акт са използвани нацистка символика и антисемитски лозунги, което намират за абсолютно неприемливо.Ведомството остро осъжда тази проява и подчертава, че освен напълно неприемливи, те са в разрез с \"традиционната за българското общество толерантност и търпимост\".Вандалщината над паметника \"Альоша\" в Пловдив влиза в конфликт и с поетите от България ангажименти по линия на ЕС и на международните организации за борба с расизма, ксенофобията и престъпленията от омраза, пише още в официалната декларацияОт Външното министерство изказват надеждите си компетентните органи да разкрият извършителите максимално бързо и виновните да бъдат подведени под отговорност.", "date": "2017.11.10", "title": "МВнР осъди остро вандалския акт в Пловдив"}
{"url": "https://news.bg/int-politics/rumantsite-sa-tvardo-resheni-da-slozhat-kray-na-bezobraziyata.html", "text": "Леден ноемврийски вятър брули демонстрантите по улиците на Букурещ. Но много по-силна е бурята, предизвикана от румънското правителство. И по-опасна, казва един млад мъж, който вече дни наред участва в протестите срещу тъй наречените \"реформи\" на кабинета. \"Прекалиха просто. Първо бяха законите за правосъдието, а сега тази данъчна авантюра, която ще съсипе частния сектор. Нямаме друг избор, трябва да протестираме\", обяснява ни Виктор. Вече близо 300 дни хората в Букурещ и в други големи румънски градове излизат на улицата. Води ги обаче не отчаянието, а решимостта да бранят правовата държава, обяснява ни друг демонстрант.Посланието е кристално ясно: румънското е непреклонно - и не се поддава на празните обещания. В началото на годината повече от 600 хиляди души демонстрираха срещу социалдемократическото правителство, което постави правосъдието под свой контрол. Това беше апогеят на протестите, които продължават оттогава насам. Понякога демонстрантите са малобройни, друг път, както последната неделя например, на улицата излизат до 20 хиляди души, които протестират срещу обезличаването на правосъдието.Зад кулиситеТова обезличаване първоначално трябваше да стане с помощта на един спешен декрет на правителството, а сега явно ще бъде довършено под маската на демократичния парламентаризъм. Целта е да бъде отслабена Службата за борба срещу корупцията, да се предефинира злоупотребата със служебно положение, а правосъдието да бъде поставено под контрол. От новите закони ще се възползват най-вече онези политици, срещу които има влезли в сила присъди или течащи разследвания за корупция и злоупотреба със служебно положение. Не само гражданското общество смята, че това е опасно за правовата държава - същото мислят и представители на прокуратурата, на съдийската гилдия и дори президентът Клаус Йоханис, който остро разкритикува плановете на правителството.Сред онези, които ще се възползват от тъй наречената \"съдебна реформа\", най-ярко се откроява името на Ливиу Драгня, шеф на управляващата Социалдемократическа партия и председател на парламента. След победата на неговата партия на парламентарните избори миналата година, той нямаше право да оглави правителството, защото е осъден условно за манипулиране на избори и е подсъдим по още едно дело. Но Драгня дърпа конците иззад кулисите. Помага му коалиционният партньор в правителството - една псевдо-либерална отцепническа партия на име АЛДЕ под ръководството на председателя на Сената Калин Попеску Таричану, срещу когото също върви следствие по подозрение в приватизационни афери.Но дърпането на конците явно не работи така, както Драгня си е представял. Само половин година след изборната победа марионетният министър-председател трябваше да бъде сменен, защото очевидно вече не е желаел да участва в играта. Сорин Гриндяну, който минаваше за надеждоносец на партията си, беше демонтиран и подменен с политик, който уж щеше да слушка. Но новият премиер Михай Тудосе също вече влиза в пререкания с партийния лидер. И може би ще го сполети съдбата на предшественика му, ако откаже да проведе многократно оповестяваната \"данъчна революция\". С правителствено постановление бе наложен нов данъчен закон, който през следващите дни трябва да се прокара и през парламента.Пакетът от мерки предвижда увеличаване на минималната работна заплата със 100 евро до равнище 420 евро на месец. За сметка на това обаче всички социални отчисления занапред ще се плащат единствено от работника, респективно служителя. Срещу тези планове протестират де факто всички: синдикатите, опозицията, гражданското общество, работодателите. Президентът Йоханис изрично предупреди да не се тръгва на тази \"данъчна авантюра\", за която е ясно, че ще е с тъжен край. И този край сякаш вече се очертава: курсът на румънската лея спрямо еврото падна до най-ниското си равнище за последните пет години.\"Това е катастрофа\"Няколко организации на работниците и служителите призоваха към национална обща стачка. Богдан Хосу, лидер на синдикалната конфедерация \"Картел Алфа\", каза за Дойче Веле, че е неприемливо половината от заплатата да отива за данъци и отчисления. \"Това е икономическа и социална катастрофа\", обобщава Хосу.На сходно мнение е и известният политолог Андрей Търану. В интервю за Дойче Веле той казва, че законодателните промени са противоправна намеса в правосъдието и в данъчната уредба, от която полза ще имат единствено управляващите. \"Тези фалшиви реформи вредят на Румъния както вътре, така и навън. Сега президентът трябва да използва всички инструменти, с които разполага, за да блокира маниакалността, с която правителството се опитва да наложи плановете си.\"Либералната опозиция възнамерява да внесе вот на недоверие срещу кабинета, но шансовете за успех са малки. Парламентарното мнозинство вече неведнъж се е показвало като послушен инструмент в ръцете на коалиционното правителство. Едно обаче е сигурно: румънците ще продължат да излизат на улицата. През следващите дни се очакват нови масови протести.", "date": "2017.11.10", "title": "Румънците са твърдо решени да сложат край на безобразията"}
{"url": "https://news.bg/bulgaria/zadarzhaha-trima-balgarski-lekari-v-bosilegrad.html", "text": "Трима български лекари са били задържани в Босилеград, предаде БНТ.Медиците са преглеждали пациенти в Културно-информационния център в града. След намесата на Министерството на външните работи те са освободени и се очаква да се приберат късно тази вечер.Уточнява се, че лекарите са от Първа градска болница. Ръководител на екипа е д-р Валентин Янев. Тримата са участвали в хуманитарна инициатива за оказване на медицинска помощ на местното българско население.Пристигнали си в града към 11 часа. В момента, в който са започнали да преглеждат, е дошла полиция.\"Идва представител на инспектората на МЗ на Сърбия с 20 полицаи, 4-ма от които влизат вътре в КИЦ, задържат лекарите и те биват отведени в местното полицейско управление.\" - разказва проф. Лозан Митев, председател на Граждански комитет \"Западни покрайнини\".Непосредствено след това външното министерство е било информирано за инцидента. Българският консул в Ниш Едвин Сугарев е разговарял с властите в Сърбия.\"Колегите лекари не са подлагани нито на разпит, нито са попълвали протоколи, стояли са там и са разговаряли с полицаите, но не са получили информация за какво са задържани.\" - коментира проф. Лозан Митев.Към лекарите не са повдигнати обвинения и към 17.30 часа българско време те са били освободени.Това е поредна акция на български здравни работници в Босилеград. Досега не е имало подобни проблеми.", "date": "2017.11.10", "title": "Задържаха трима български лекари в Босилеград..."}
{"url": "https://news.bg/politics/rumen-radev-ostavi-na-zaharova-da-otgovarya-zaharieva.html", "text": "На Захарова от руското външно министерство трябва да отговаря Захариева от нашето външно. Така президентът Румен Радев коментира в интервюто си по БНТ последния скандал, който се завихри след претенцията, че съветските войски са спасителите на българските евреи.Държавният глава Радев не коментира в детайли случилото се, но посочи, че всяко едно оскверняване на паметник, независимо какъв е той, е недопустимо. Москва трябва да си даде обаче сметка и да не настъпва наши позиции.Радев допълни, че вярва в едно добро бъдеще на отношенията между двете страни, въпреки тежкото наследство.По отношение на поканата към руския президент Владимир Путин да присъства на отбелязването на годишнината от Освобождението на България на 3 март, Радев обясни, че визитата най-вероятно няма да се състои, но поради несъвпадане на политическия график, предимно от гледна точка на това, че през март месец в Руската федерация предстоят избори за президент.\"Нашият празник не може да бъде заложник на никакъв политически календар\", заяви Румен Радев. Според него по никакъв начин отбелязването на Освобождението не е в зависимост и от Председателството на страната ни на ЕС.Така, по думите на държавния глава, визитата на Владимир Путин продължава да се договаря и ще стане \"когато се уточнят датите\".", "date": "2017.11.10", "title": "Румен Радев остави, на Захарова да отговаря Захариева"}
{"url": "https://news.bg/politics/za-radev-veche-sa-vidni-horata-ot-koito-zavisi-borbata-s-koruptsiyata.html", "text": "Като успешен оцени последния Консултативен съвет по национална сигурност държавният глава Румен Радев. В интервюто си за БНТ той определи като основна своя цел не обединението на законопроекти, което е задача на Народното събрание, а обединение върху принципи.Припомняме, КСНС по темата за корупцията се наложи да се събира два пъти, след като първия път съветът бе провален заради намалено присъствие - премиерът Борисов влезе при президента с чак и половина по-късно, а някои членове - Цветан Цветанов, Мустафа Карадайъ, Веселин Марешки, Красимир Каракачанов - напуснаха по-рано с аргумент служебни ангажименти. Тогава държавният глава Румен Радев свика втори КСНС по същата тема две седмици по-късно. Опозицията в лицето на БСП обвини тогава управляващите в саботаж.Според Румен Радев обаче основният успех на КСНС е фактът, че \"хората, от които зависи успехът от борбата с корупцията, са излезли от анонимност\" и вече не се крият зад колективната отговорност на Народното събрание. \"Тези хора излязоха от анонимност\", категоричен бе Радев. Той открои, че сега вече ще стане ясно, каквато е и неговата теза, че борбата с корупцията не може да се води с имуществени декларации.Румен Радев коментира и последния закон, с който отпада давността на престъпленията, свързани с приватизацията. С него, според Радев, \"самите вносителите нанасят удар върху собствените си предложения\". \"Тези хора са били във властта. Това означава, че законът не хваща тези хора\", обясни Радев и допълни, че на практика същите тези хора позволяват, чрез законодателството, при напускане от властта, вече не се подават имуществени декларации и \"можеш да харчиш заграбеното на воля\".Румен Радев настоя отговорност да носят и тези, заради които няма въздействие и разкриване на престъпленията от прехода. Макар и не директно, държавният глава визира неработещата прокуратура. Радев обясни, че трябва да се работи по т.нар. студени досиета.Държавният глава посочи, че трябва да набере сила и смелост да се разкриват схемите днес, от горе до долу и обратно.Радев заяви отново и че е песимист, че чрез имуществени декларации може да се бори днес корупцията. Визирайки и скандала \"Парадайз пейпърс\" и практиката от други държави, той посочи, че явно е нужно по такива схеми да работят постоянни силни екипи.Като големите проблеми на България Румен Радев отново посочи борбата с корупцията, съдебната реформа, която \"на практика спря\", бедността, която лекуват с макроикономически мерки.Държавният глава обясни връщането от своя страна на избора на нов председател на ВАС на ВСС с желанието новият висш орган с нова легитимност да утвърди избор. За това, че е получил отново същото име, Радев посочи: \"Ако някой има критики - да ги отправи към законотвореца, който е заложил същия резултат.\" С тези думи Радев потвърди констатацията си за спрялата съдебна реформа.Скандала с оставката на здравния министър Николай Петров, държавният глава коментира като \"тежки и явни нарушения в обществените поръчки\". Румен Радев заяви, че познава много добре генерал Петров и като лекар, и като генерал.Президентът посочи и че е дал ясна задача да служебното правителство да проучи за нарушения и такива са били разкрити и в други сектори - санирането, ръководства на редица държавни предприятия. Румен Радев заяви обаче категорично, че в случая \"няма нищо лично между двама генерали\".Президентът обаче разкритикува фокуса на вниманието, който паднал не върху нарушенията, а върху това кой си е позволил да разкрие истината. \"Ако разкриването на истината е тежък грях, то ние сме в тежка морална криза. Това е в разрез с принципите на демокрацията\", посочи Румен Радев.По темата за \"стачката\" на летците от авиобаза \"Граф Иганатиево\" президентът заяви, че \"със сигурност действията на летците не са по сигнал\", с което отрече да има пръст в случая. Радев директно заяви, че той от една години не е командир, не подава сигнали и евентуалното му замесване в случая са \"изказвания - непремерено цинични\".По думите на Радев действията на летците са \"отчаян сигнал към институциите, които от години периодично приземяват авиацията\".Всеки летец залага с всеки полет - благосъстоянието на себе си и своето семейство. А много политици излязоха от политиката богати и безнаказани, посочи Румен Радев.По думите му на летците се налага \"отново и отново да обосновават своята необходимост\".\"Това не е хоби, името им не се свързва с преврат и каприз... Аз няма да се поддам на шантажа и да предам своите подчинени\", посочи Румен Радев,Румен Радев за пореден път заяви, че решението на НС по процедурата за закупуване на изтребител и връщане в начална точка и то при условия на некомпетентно погазване на всички критерии и процедури.Румен Радев заяви и че никога не е започвал война между институциите, така че острите му изказвания не могат да се определят като контраофанзива. На въпрос дали не се притеснява от институционална самота, Радев посочи, че макар и президентът да има силно ограничени правомощия, той може да отстоява истината. И точно това възнамерява да прави, категоричен е Румен Радев.\"За мен не е важно колко време ще бъде президент, а какъв президент ще бъда\" - така завърши интервюто си държавният глава, като призова усилията ни да станат общи.", "date": "2017.11.10", "title": "За Радев вече са видни хората, от които зависи борбата с корупцията"}
{"url": "https://news.bg/int-politics/velikobritaniya-napuska-es-na-29-mart-2019-g.html", "text": "Британското правителство смята да фиксира законодателно момента на напускане на ЕС, предаде Би Би Си.Предвижда се това да стане на 29 март 2019 г. в 23:00 ч. по Гринуич.Депутатите ще гласуват допълнителен текст в закона за Брекзит, по който вече дебатира в британския парламент.Датата беше определена по-рано, тъй като на този ден изтича двегодишният срок на преговорния процес с Брюксел, който започна на 29 март 2017 г.Привържениците на Брекзит обаче се опасяват, че процесът може да се забави.По-рано стана ясон, че британското правителство разполага с две седмици, за да огласи позицията си по ключовите моменти от преговорите за Брекзит. Това е условието, за да може Лондон и Брюксел да преминат към втората фаза от преговорите по темата, което според предварителните планове трябва да стане през декември.Информацията беше огласена от преговарящия от името на ЕС Мишел Барние след шестия кръг от преговорите по Брекзит.Основната точка, по която страните не успяват да постигнат съгласие, е изплащането на британските вноски в бюджета на общността.Според Европейската комисия, Обединеното кралство трябва да изплаща вноски до 2020 г., тъй като в качеството си на член на ЕС Великобритания се е ангажирала да участва в европрограмите през периода 2014-2020 г.Брюксел настоява Лондон да плати 60 милиарда евро.От своя страна заяви британският премиер Тереза Мей нееднократно заявява, че Великобритания не се отказва от финансовите си ангажименти, но досега не е обявила сумата, която страната е готова да плати.Сред другите важни въпроси, по които необходима яснота, са правата на гражданите на всяка от страните след като Лондон напусне общността, както и границата между Ирландия и Северна Ирландия.Европейските представители напомнят, че Обединеното кралство все още може да отмени намерението си за напускане на общността.", "date": "2017.11.10", "title": "Великобритания напуска ЕС на 29 март 2019 г."}
{"url": "https://news.bg/world/dzinpin-kitay-i-rusiya-sa-strategicheski-partnyori-koito-naistina-si-imat-doverie.html", "text": "Китай и Русия са стратегически партньори, които наистина си имат доверие.Това заяви китайският лидер Си Дзинпин по време на среща с руския си колега Владимир Путин в кулоарите на Азиатско-тихоокеанския форум за икономическо сътрудничество във Виетнам, съобщават \"Синхуа\" и ТАСС.Отношенията между Китай и Русия са добър международен модел за взаимно уважение и справедливост, каза Си Дзинпин и добави, че и двете страни печелят от сътрудничеството.Русия и Китай ще търсят нови области на сътрудничество и няма да щадят усилия да изпълнят подетите проекти, каза от своя страна Путин.Руският лидер разкри, че е отчетен над 35% ръст на търговския стокообмен.Двамата лидери не пропуснаха да обсъдят ситуацията на Корейския полуостров.", "date": "2017.11.10", "title": "Дзинпин: Китай и Русия са стратегически партньори, които наистина си имат доверие"}
{"url": "https://news.bg/world/v-yuzhna-osetiya-izliza-kniga-s-balgarski-narodni-prikazki.html", "text": "За пръв път в Южна Осетия излиза книга с Български народни приказки. Изданието е двуезично - на български и на осетински. Инициатор на издаването на книгата е Дружеството за южноосетинско-българско приятелство «Мурат Санакоев», съобщи Инал Плиев.Книгата е предназначена за ученици от средните класове. С нея ще се популяризира българското устно народно творчество сред осетински деца. Целта е да се развият приятелски отношения между народите на Южна Осетия и България.Книгата е с оригинална визия. Тя може да се чете и от двете страни - от едната страна са приказките на български език, а от другата - същите приказки на осетински език.Млади читатели ще могат да сравнят как се четат едни или други думи на друг език, могат да получат представа за въпросни езици.Издаването на книгата е заслуга на известни представители на интелигенцията на двата народа, които са добре познати в България и в Южна Осетия.Преводът на български приказки на осетински език направи известния осетински поет, писател, преводач, журналист, доктор на филология, доцент на южоосетински държавен университет Валерии Гобозов.Редактор на българския текст е известен журналист, автор и водещ на телевизионно предаване «Облаче ле бяло» (ТВ «СКАТ») Райна Манджукова. Тя е предишен директор на Държавна агенция за българите в чужбина.Редактор на осетинския текст е писателят, преводач, държавен, политически и обществен деятел на Южна Осетия, депутат няколко мандата в парламента на Южна Осетия академик Нафи Джусойти. Той е народен поет на Осетия, доктор на филология.Българските народни приказки бяха избрани от известния учен, обществен деятел, доктор на технически науки, професор Михаил Кръстев и негова съпруга - Валентина Кръстева, която е педагог на висша квалификационна категория.Автор на предговора е кандидатът на историческите науки, доцент Робърт Гаглоев, директор на Южноосетинският научно-изследователски институт, председател на Дружеството за южноосетинско-българско приятелство «Професор Мурат Санакоев».Автор на емблемата на корицата е рано починалият художник Инал Джусоев. Изданието е илюстринано от младата, но доста известна художничка Мария Кокоева.«Екипът на книгата с пълно основание може да се нарича «съзвездие», заяви зам.-председателят на Дружеството Инал Плиев, по чиято инициатива е създадена книгата.", "date": "2017.11.10", "title": "В Южна Осетия излиза книга с Български народни приказки"}
{"url": "https://news.bg/economics/umartvyavat-vsichki-domashni-ptitsi-v-straldzhanskite-sela-zimnitsa-i-charda.html", "text": "В стралджанските села Зимница и Чарда започна умъртвяването на всички видове домашни птици. Не е ясно колко животни ще бъдат унищожени. Предстои изчисляване на загубите за стопаните, съобщи пред БНТ д-р Стоян Колев от Областната дирекция по безопасност на храните.Двете села са в трикилометровата санитарна зона около откритите преди седмица две огнища на \"птичи грип\". Преди дни бяха умъртвени около 65 000 птици във ферма в село Зимница и 8000 патици в село Чарда. Собствениците ще бъдат обезщетени по пазарни цени на животните.След основно почистване и дезинфекция на стопанските дворове стопаните ще могат отново да отглеждат птици.Мерките за ограничаване на разпространението на болестта включват забрана на пренасянето и търговията с животни, отглеждането им и съхранението на фуража в затворени помещения, до които нямат достъп диви птици, допълни д-р Колев.", "date": "2017.11.10", "title": "Умъртвяват всички домашни птици в стралджанските села Зимница и Чарда"}
{"url": "https://news.bg/world/sasht-se-chudyat-kak-iran-dostavya-balistichni-raketi-v-jemen.html", "text": "Топ представител на Военновъздушните сили на САЩ заяви, че изстреляната от бунтовници в Йемен балистична ракета към саудитската столица Рияд е от Иран и е произведена в Ислямската република, информира АП.През миналия уикенд противовъздушната отбрана на Саудитска Арабия прихвана балистична ракета край североизточните покрайнини на Рияд. Ракетата е изстреляна от Йемен. Това покачи напрежението между Иран и Саудитска Арабия.Генерал-лейтенант Джефри Харигън, който ръководи Централното командване на ВВС на САЩ в Катар, направи коментара по време на пресконференция в Дубай.Той добави, че властите разследват как ракетата е доставена в Йемен, тъй като водената от Саудитска Арабия коалиция контролира въздушното пространство, пристанищата и границите на страната.Генералът не разкри подробности за ракетата. Коалицията се бори с подкрепяните от Иран хуси в Йемен.", "date": "2017.11.10", "title": "САЩ се чудят как Иран доставя балистични ракети в Йемен"}
{"url": "https://news.bg/crime/obviniha-zaloveniya-pri-spetsaktsiyata-za-bankomata-v-separeva-banya.html", "text": "Обвиниха задържания при вчерашната акция за издирването на мъжете, взриеили бнкомата в Сепарева Баня.Прокуратурата в Дупница привлече като обвиняем 34-годишния Господин Динев по случая за взривения банкомат в Сепарева Баня.Вчера на 9-ти ноември, около 03:20 сутринта в Сепарева Баня, Динев улеснил и помогнал на тримата издирвани взломаджии.Господин Динев карал автомобил \"Фолксваген Кади\" и осигурявал безпрепятственото придвижване на джипа \"БМВ Х5\", с който другите трима са извършили престъплението и избягали.Припомняме, че вчера три часа след полунощ взривиха вратата на ATM-усройството в офис на банка ДСК ЕАД на ул. \"Княз Борис I\" в Сепарева Баня.Полицията издирва тримата мъже, които взривиха банкомата в Сепарева баня. Това са 41-годишния Т.Богданов, 40-годишният К.Йорданов и К.Микев на 35 години.И тримата са под общодържавно издирване.", "date": "2017.11.10", "title": "Обвиниха заловения при спецакцията за банкомата в Сепарева Баня"}
{"url": "https://news.bg/regions/uchenik-vleze-v-reanimatsiya-sled-sparing-v-chas-po-fizkultura.html", "text": "17-годишен ученик е пострадал в час по физкултура в Пловдив, съобщи bTV.Вчера, 9 ноември, ученик от бургаско училище е бил приет с черепно-мозъчна травма в многопрофилната болница в областния град.Ученикът е бил откаран с линейка в болницата и е приет веднага в реанимация. Късно снощи неврохирурзи са го оперирали и към момента състоянието му е стабилно - няма опасност за живота му. Момчето вече се възстановява.Изяснено е, че момчето е получило травмата вследствие на удар с крак в главата. До там се стигнало след като той и негов връстник решили да изпробват уменията си по бойни спортове. Двамата си спретнали спаринг, а после и боксов мач в час по физкултура.Пострадалият ученик обаче получил силен удар в главата. Изведнъж потекла кръв от носа му, а той загубил ориентация и започнало да му се вие свят. Ученикът тръгнал по коридора на училището, когато паднал на земята в безсъзнание. В училището веднага бил извикан екип на \"Спешна помощ\".Учителят по физическо възпитание Борис Ганев вече е дал показания по случая в полицията. Според разкази на родители и ученици Ганев е добър и стриктен преподавател.", "date": "2017.11.10", "title": "Ученик влезе в реанимация след спаринг в час по физкултура"}
{"url": "https://news.bg/world/luksozni-bani-na-2000-godini-otkriha-v-severozapadniya-kitayski-grad-ksian.html", "text": "Китайски археолози разкриха три 2000-годишни луксозни бани, вероятно принадлежащи на кралско семейство, в северозападния град Ксиан.Отделът за местно наследство коментира пред \"Чайна дейли\", че археолозите са открили три правоъгълни древни бани, построени с шарени тухли, по време на разкопки, извършени в Янлианг, провинция Шаанкси.Трите бани вероятно били използвани от много династии, смята Лю Руи, изследовател в Института по археология на Китайската академия на науките (CAS).\"Тези бани може да са най-ранните бани, открити в Китай\", коментира той, добавяйки, че на това място \"е първата кралска баня на държавата Цин, която сме откривали с толкова пълна канализационна мрежа\".Древният град Юеянг е бил столица на държавата Цин през периода на воюващите държави между 475-221 г. пр. Хр.Една от баните се смята, че е използвана изключително от владетеля на Цин и неговата съпруг, прилежаща към семейните части на двореца.\"Формата, структурата и размерите на ваните са много близки до баните в императорския дворец в Ксианянг, столица по време на династията Цин\", допълва Лю Руи.Китайските династии Цин и Хан управляват Китай от 221 г. пр. Хр. до 220 сл. Хр.Разкопките в обекта започват през 2013 г., ръководени от екип от 12 археолози. Досега са открити три дворци, като трите бани са разположени в центъра на комплекс с площ от 4.6 квадратни километра.", "date": "2017.11.10", "title": " Луксозни бани на 2000 години, откриха в северозападния китайски град Ксиан"}
{"url": "https://news.bg/int-politics/duterte-zayavi-na-putin-shte-kupuvame-orazhiya-ot-rusiya.html", "text": "Президентът на Филипините Родриго Дутерте е благодарил на Москва за нейната \"своевременна помощ\" във връзка с разгрома на подкрепящите ДАЕШ (\"Ислямска държава\") екстремисти, които овладяха град в южната част на страната в продължение на месеци, изразявайки готовността си да купува руски оръжия, съобщава \"Ройтерс\".През миналия месец Дутерте обяви освобождаването на град Марауи от ислямските екстремисти след 154 дни на сражения, при които загинаха повече от 1 100 души, включително 165 войници, както и бяха разселени близо 400 хил. местни жители.\"Искам да изградя силни въоръжени сили и силна полиция, а причината е много важна за вас да знаете, че ние поглеждаме - този път купуваме оръжия от Русия\", посочил Дутерте пред руския президент Владимир Путин в кулоарите на срещата на върха на Азиатско-тихоокеанския форум за икономическо сътрудничество (APEC) във Виетнам.Филипините трябваше да купят повече от 20 хил. автомата от САЩ, но някои сенатори, притеснени от действията на Дутерте по отношение нарушаването на правата на човека и нарастващите убийства, блокираха тази покупка.Ала Китай и Русия, чиито отношения с Филипините значително се подобриха през последните месеци, дариха общо 11 хил. автомата и камиона.\"Вашата навременна помощ за моята страна ни помогна да подменим старите оръжия и да възстановим изхабените боеприпаси и имаме нов запас\", допълнил държавният глава на Филипините.Манила и Москва подписаха военна сделка за логистиката, включително договор с държавна компания за доставката на оборудване, по време на първото посещение на руски военен министър във Филипините през миналия месец.Филипините заделиха 125 млрд. песо (2,44 млрд. долара) за модернизиране на армията от 2018 до 2022 г.\"Ние разглеждаме хеликоптери, леко стрелково оръжие и оборудване за хуманитарна помощ и операции за подпомагане при бедствия, но все още обсъждаме подробностите\", уточни филипински военен чиновник.\"Все още предпочитаме американско и западно оборудване, но те са много скъпи. Ако руското и китайското оборудване може да бъде сравнявано по качество, те могат да бъдат отлични алтернативи\", допълни служителят.", "date": "2017.11.10", "title": "Дутерте заяви на Путин: Ще купуваме оръжия от Русия"}
{"url": "https://news.bg/crime/spets-po-vzrivyavane-na-bankomati-zaloven-predi-6-mesetsa.html", "text": "Кражбата на банкомата в Сапарева баня е извършена в съучастие с 4-ма души. Лицето, привлечено като , така наречената външна отцепка, т.е. придвижвал се е с друг автомобил и е съпровождал и подсигурявал автомобила, който беше открит изоставен след извършване на престъплението. Това стана ясно от думите на говорителят на главния прокурор Румяна Арнаудова на брифинг в прокуратурата.Престъплението не е обикновена кражба, а е чрез разрушаване на прегради, здраво направени за защита на имот, в частност взривяване на банкомата , като е използвано и МПС, уточни Арнаудова.Господин Динев е привлечен в качеството си на обвиняем и е задържан за 72 часа, като предстои да се поиска от районния съд Дупница постоянният му арест.Очаква се и за другите мъже, за които има данни, че са съпричастни към престъплението, .Две от лицата, които МВР издирва са с криминални регистрации. Те са за документна измама, държане на наркотични вещества и управление на МПС без книжка, кражба на кола, участие в ОПГ. Третото издирвано лице няма регистрации.Главният секретар на МВР Младен Маринов заяви, че колегите му бързо са се ориентирали кои може да са обирджиите. Въпрос на време е да бъдат задържани другите лица, за които също има доказателства.Групата не е единствената, която се занимава с обир на банкомати. Преди 6 месеца е задържана и разбита такава група, като към момента специалистът по взривяването на банкомати е в ареста.От МВР подозират, че задържаните са замесени поне в 4 взрива. \"Това е една група, която взима опит от други, специализира се и извършва престъпление\", добави главният секретар на МВР. Според него това не е сложна дейност, за да се търси \"мозъка\" на операцията.Припомняме, вчера Младен Маринов информира, че издирваните са криминално проявени, на възраст между 35-40-години.Обискираха се и автомобили, за които се предполага, че са използвани при други престъпления.Полицията проведе спецакция и издирва взломаджийте с хеликоптери и полицейски кучета. Участваха и жандармеристи. Обвиненият днес Господин Димов беше заловен вчера сутринта от органите на властта. В последната година разбиването на банкомати стана модно престъпление. Само тази седмица случаят е Сепарева Баня е вторият на взривен банкомат. В среда призори в столицата бандити взривиха банкомат в кв. \"Редута\". Бяха  и в с. Баня.В началото на миналия месец бяха откраднати  През септември Дупница също осъмна с пореденВ края на август пък, банкомат беше взривен с столичния квартал \"Младост\"през нощта. По първоначална инфорация, бяха откраднати над 80 хил. лева. Около 10 хил. лева се разпиляха край блока, като полицията ги е огради, за да се избегнат \"апетити\".", "date": "2017.11.10", "title": "Спец по взривяване на банкомати заловен преди 6 месеца"}
{"url": "https://news.bg/world/germaniya-i-frantsiya-se-obyaviha-sreshtu-natsionalizma-i-prizovaha-za-obshto-badeshte.html", "text": "Президентите на Франция и Германия обявиха, че европейците трябва да се противопоставят на национализма и да изградят \"общо бъдеще\", информира АП.Еманюел Макрон и Франк-Валтер Щайнмайер отбелязаха 99 г. от примирието за прекратяване на Първата световна война.Френският лидер подчерта, че е \"необходимо и е неотложно\" да се подсили ЕС през следващата година, за да се спре разпространението на \"скептицизма и отхвърлянето\".По време на съвместната пресконференция в Париж Щайнмайер призна страховете на тези европейци, \"\". Но той подчерта, че Европа трябва да продължи напред, \"така че събития като тези, които познаваме през последното столетие...да не се повторят\".Двамата лидери ще присъстват на откриването на музей на каменист склон в долината на река Рейн, където около 25 000 френски и германски войници загиват по време на Първата световна война.", "date": "2017.11.10", "title": "Германия и Франция се обявиха срещу национализма и призоваха за общо бъдеще"}
{"url": "https://news.bg/world/izbraha-balgariya-za-chlen-na-izpalnitelniya-savet-na-yunesko.html", "text": "България бе избрана за член на Изпълнителния съвет на ЮНЕСКО, съобщиха от Организацията на обединените нации за образование, наука и култура.С мнозинство от 168 гласа от 184 гласували страни, на 9 ноември България бе избрана за член на Изпълнителния съвет на Организацията за периода 2017-2021 г.В Изпълнителния съвет на организацията има 58 държави-членки. Той се избира от Генералната конференция. Там обсъждат и дават препоръки по програмата на Организацията, както и по целесъобразността на бюджета.Изпълнителният съвет се произнася по приема на нови държави в ЮНЕСКО. Той предлага на Генералната конференция номинирането на Генерален директор, разглежда изпълнението на заложените дейности, свиква международни конференции по теми от дневния ред на Организацията.България бе член на Изпълнителния съвет на ЮНЕСКО с пълен четиригодишен мандат в периода 1994-1997 г. и с двугодишен мандат в периода 2007-2009 г.Избирането за трети път на България в Изпълнителния съвет е доказателство за приноса на страната ни в изпълнение на приоритетите на Организацията, свързани с политиките в областта на образованието, науката, културата и младежта.Участието ни в този ръководен орган на ЮНЕСКО ще допринесе за още по-активната роля на страната ни в осъществяването на Целите на устойчивото развитие 2030.Припомняме, културният министър Боил Банов ще участва и в церемонията по изпращането на Ирина Бокова, която бе начело на Организацията на обединените нации за образование, наука и култура - ЮНЕСКО, в продължение на 8 години. Бившият френски министър на културата Одри Азуле е новият генерален директор на организацията за наука, образование и култура на ООН - ЮНЕСКО.", "date": "2017.11.10", "title": "Избраха България за член на Изпълнителния съвет на ЮНЕСКО"}
{"url": "https://news.bg/crime/savetite-na-mvr-kam-peshehodtsite-prez-zimata.html", "text": "Започва вторият етап на акция \"Зима\". Втората част от акцията ще премине под лозунга \"Пешеходци и водачи за толерантност на пътя\".Вторият етап от акция \"Зима\" ще протече от 11 до 20 ноември на територията на цялата страна. В този период пътните полицаи ще осъществяват засилен контрол върху поведението на пешеходците на пътя. Полицейските органи ще следят и за толерантното отношение на водачите на моторни превозни средства спрямо пешеходците.Целта на втория етап от акцията е да се се напомни на пешеходците за техните задължения и отговорности като участници в движението. Пешеходците трябва също да имат култура на движение по пътищата и трябва да знаят, че със своето правилно поведение могат да допринесат за безопасността на движението по пътищата.В рамките на този етап от акция \"Зима\" е обявен Ден без пешеходци жертви на пътя - на 16 ноември. На 19 ноември, неделя, по традиция ще бъде отбелязан и Световният ден за възпоменание на жертвите при пътнотранспортни произшествия. На този ден ще бъде обърнато и специално внимание на всички граждани, желаещи да се запознаят с действията на пожарникарите и спасителите при извършване на спасителна дейност при транспортни произшествия и инциденти.В този контекст МВР отправя апел към пешеходците стриктно да следят и прилагат следните препоръки през зимния сезон:", "date": "2017.11.10", "title": "Съветите на МВР към пешеходците през зимата"}
{"url": "https://news.bg/world/tramp-i-putin-si-stisnaha-ratsete-vav-vietnam.html", "text": "Руският президент Владимир Путин се ръкува с американския президент Доналд Тръмп по време на Азиатско-тихоокеанския форум за икономическо сътрудничество (APEC) във Виетнам и накратко разговаря с него, съобщава ТАСС.Тази възможност двамата лидери имаха по време на официалната церемония и фотосесия.След размяната на реплики Тръмп се изправи за снимката до дясната ръка на руския президент. В края на позирането за официалните снимки американският лидер приятелски потупа Путин по рамото.По-рано Белият дом заяви, че официалната среща на двамата президенти няма да се състои.Впоследствие говорителят на руския лидер Дмитрий Песков заяви, че на срещата на APEC Путин и Тръмп по някакъв начин ще се засекат.", "date": "2017.11.10", "title": "Тръмп и Путин си стиснаха ръцете във Виетнам"}
{"url": "https://news.bg/politics/liberalite-vrashtat-zapadnite-balkani-v-dnevniya-red-na-evropa.html", "text": "Либералите в Западните Балкани и в Европа са разтревожени от засилващата се вълна на национализъм и радикализъм в Европа. Тази обща оценка сподели лидерът на ДПС Мустафа Карадайъ по време на пресконференция.Поводът за нея бе организираният двудневен форум \"\".Карадайъ изтъкна, че е общо виждането на либералите, че засилващата се вълна национализъм е още по-опасна за Балканите. Той констатира, че за съжаление у нас националистите дори влизат в управлението на страната, докато в други европейски страни - те се допускат в парламентите, но не и в управлението.Той открои още процесите, които се развиват в ЕС - референдума в Каталуния и случващото се в Испания, Брекзит и Великобритания.\"Няма как да не черпим поуки от опита на Румъния в борбата с корупцията. Има една оценка, че зад завесата борба с корупцията в Румъния на практика се получи опит за подмяна на политическия елит. Ние трябва да се учим от положителния и от отрицателния опит\", коментира още Карадайъ.Той посочи, че участниците във форума са обсъдили темата за Европа и Балканите - зона свободна от национализъм и радикализъм. Греъм Уотсън, член на Европейския икономически и социален комитет също заяви, че дните на национализъм и агресия трябва да приключат. Той посочи, че пътят на прогреса е път на взаимодействието и сътрудничеството в сферата на иновациите, технологиите. Греъм Уотсън бе категоричен, че ще настояват именно за този дневен ред в Европа, за да бъде тя работеща.Калин Попеску Таричано - президент на Сената на Румъния заяви, че остава усещането, че темата с разширяването на ЕС към страните от Западните Балкани, е последна тема в дневния ред на Европа.\"Наше задължение е да върнем на дневен ред. Европа няма да бъде проектът, който всички сме си представяли преди години, когато бе взето историческото решение да се продължи разширението\".", "date": "2017.11.10", "title": "Либералите връщат Западните Балкани в дневния ред на Европа"}
{"url": "https://news.bg/crime/ekstradirame-rumanets-v-shveytsariya.html", "text": "Окръжният съд в Русе нареди екстрадирането на румънски гражданин, издирван от Интерпол, съобщи \"\".Мъжът е издирван от властите в Швейцария. Федералният департамент за правосъдие и полиция на Швейцария е изпратил официална молба, в която се иска румънецът да бъде екстрадиран в Женева. Спрямо мъжа има валидна заповед за арест от 15 юни тази година. Заповедта е била издадена от прокуратурата в Женева.Румънецът се казва Мунтеан Т. И е бил арестуван на 25 септември тази година на ГКПП \"Дунав мост\" на влизане в България. Според обвинението на швейцарските власти мъжът се издирва за кражби с взлом, извършени на територията на Женева през месец ноември 2016 година.Решението на съда в Русе е окончателно.", "date": "2017.11.10", "title": "Екстрадираме румънец в Швейцария"}
{"url": "https://news.bg/education/tri-mladi-i-krasivi-zheni-i-istoriyata-im-s-metanol-bestrofin-1-i-azopolimerite.html", "text": "Млади и красиви - те са жени и са научни работници. И трите са стипендианти на програмата \"За жените в науката\". Поводът е Световният ден на науката за мир и развитие - 10-ти ноември.Надеждата им е един ден техните проекти да сработят в полза на човечеството, а защо не и откритията им да бъдат отличени с Нобелова награда.Избрани са измежду общо петдесет кандидатки. Две от тях са научни работници в БАН. Първата победителка в конкурса на L\"Oréal и ЮНЕСКО д-р Изабела Генова е асистент в лабораторията \"Органични реакции върху микропорести материали\" в Института по органична химия при БАН.Нейният главен герой е метанолът, примесен с наночастици - той може да се превърне в алтернативно гориво, щадящо природата и допринасящо за преодоляването на зависимостта от изкопаемите горива като основен източник на енергия, които са и основен замърсител в глобален мащаб.Трудностите с неговото съхранение и безопасно транспортиране ограничават практичното му приложение. Метанолът идва в отговор на търсенето на алтернатива на природните и синтетични горива. За него д-р Генова сподели, че е изключително перспективен.\"Той е основен приносител на водород и при дадени условия, той може да освобождава водород. Водородът сам по себе си притежава отлични екологични и горивни характеристики\", заяви д-р Генова.Д-р Кирилка Младенова е вторият отличен млад учен. Тя работи като главен асистент в Катедра \"Биохимия\" на Биологическия факултет на Софийския университет. Нейният главен герой се нарича бестрофин-1 (hBest1) или белтъкът, който се произвежда в ретината на човешкото око.Проблемите с него водят до развитието на патологии, които в почти всички случаи водят до слепота при човека. Популярен в световната наука - изследванията на бестрофин-1 поставят много въпроси пред учените.Българската следа води към д-р Младенова. \"Слепотата има голям социален ефект, тъй като коренно променя начина на живот на човек\", припомни д-р Младенова. В личен план най-голямата трудност, с която се е срещнала по пътя в науката, е балансът между работата и нуждата от свободно време, прекарано с близки и роднини.Не така стоят нещата с д-р Наталия Берберова-Бухова. Нейният едномесечен син Виктор бе сред гостите на церемонията. Изкушена от изказването на Стив Джобс, в което той споделя, че когато дъщеря му порасне, ще държи в задния си джоб хиляди песни, водещата попита д-р Бухова, когато синът й Виктор порасне какво ще държи.Отговорът не закъсня: \"Надявам се средата, която ние сме разработили.\" - Или революционно нов информационен носител за поляризационен холографски запис.\"Азополимерите са едни от средите, които имат доста голяма перспектива за поляризационен холографски запис. Те позволяват многократен запис и изтриване на записаната информация. Може би това ще са материалите, които ще се използват за следващото поколение среди, които ще се използват за оптичен запис на информация\". Д-р Бухова е главен асистент в Института по оптически материали и технологии към БАН. Автор е на повече от 20 статии в международни научни списания.Инициативата \"За жените в науката\" на L`Oreal и ЮНЕСКО стартира през 1989 г. Оттогава досега са отличени над 2700 жени от 115 държави. Две от стипендиантките на програмата са и нобелови лауреати.Това е и пожеланието на генералният секретар на ЮНЕСКО - Ирина Бокова. В писмото си Бокова посочва, че целта на наградите е да окуражават, подкрепят и отличават жени учени от цял свят.Партньор на инициативата е Софийският университет \"Св. Климент Охридски\". Младите българки са пример за преодоляването на джендър стереотипите в науката, тъй като в световен план жените учени са по-малко от мъжете.\"Жените в науката имат силата да променят света\", споделя Бокова и пожелава Нобелова награда и на трите българки стипендиантки.", "date": "2017.11.10", "title": "Три млади и красиви жени и историята им с метанол, бестрофин-1 и азополимерите"}
{"url": "https://news.bg/world/maykal-flin-planiral-da-predade-gyulen-na-turtsiya.html", "text": "Робърт Мълър, специалният прокурор в разследването на евентуална руска намеса на американските президентски избори през 2016 г., разследва бивш съветник на президента на САЩ по въпросите на сигурността във връзка с план за екстрадирането на Фетхуллах Гюлен в Турция.Това пише американското издание \"Уолстрийт джърнъл\".Мълър разследва информация, че Майкъл Флин е подготвял да предаде Гюлен на турските власти.Анкара иска екстрадирането на живеещия в САЩ проповедник, тъй като е сочен за лидер на неуспешния преврат в Турция през юли 2016 г.Според разпространяваната информация Флин е бил в контакт с турския лидер Реджеп Ердоган през декември 2016 г. и е предложил да върне Гюлен, а в замяна Турция да плати 15 милиона долара.", "date": "2017.11.10", "title": "Майкъл Флин планирал да предаде Гюлен на Турция"}
{"url": "https://news.bg/crime/postoyanen-arest-za-mazha-ubil-18-godishnata-si-priyatelka-vav-varna.html", "text": "Окръжният съд във Варна уважи искането на прокуратурата и реши мъжът, обвинен в убийството на 18-годишната си приятелка, да бъде задържан за постоянно.Спрямо внесения обвинителен акт 22-годишния Красимир А. е убил 18-годишната си приятелка по особено мъчителен и с особена жестокост начин. Момичето било родило преди 10 дни.Припомняме, преди дни във варненския квартал \"Аспарухово\" беше открито тялото на 18-годишна жена. Тогава се установи, че жената е родила преди 10 дни и че е била убита вследствие на множество наранявания в областта на главата и тялото. По случая веднага бяха назначени съдебни експертизи.В резултат на предприетите действия по разследването служители на Областната дирекция на МВР във Варна събрали доказателства за извършителя на тежкото престъпление.22-годишният Красимир е осъждан за грабежи, като преди няколко месеца излязъл от затвора. Определението на Варненския окръжен съд подлежи на обжалване пред Апелативния съд във Варна.", "date": "2017.11.10", "title": "Постоянен арест за мъжа, убил 18-годишната си приятелка във Варна"}
{"url": "https://news.bg/world/namalyava-podkrepata-za-koalitsiya-yamayka-v-germaniya.html", "text": "Мнозинството германци вярват, че правителствена коалиция \"Ямайка\" няма да бъде добра за страната, показва социологическо проучване на телевизия ARD, цитирано от \"Политико\".Християндемократическият съюз, Свободната демократическа партия и Зелената партия водят преговори за коалиция.45% от анкетираните 1 005 души подкрепят трипартийна коалиция \"Ямайка\" - има се предвид черният, жълтият и зеленият цвят на националното знаме на карибската страна, които съвпадат с цветовете на трите германски партии.Спрямо предходния месец е отчетен спад от 12%.52% от анкетираните смятат, че подобна коалиция би била \"лоша\" или \"не толкова добра\" за Германия.Проучвателните разговори между трите партии все още не са довели до значителен напредък, тъй като партиите имат сериозни разногласия по темите за околната среда, енергетиката и мигрантите.Осезаема промяна има при гласоподавателите на Зелената партия. 55% от тях подкрепят коалиция \"Ямайка\" в сравнение със 76 на сто преди месец.Подкрепата за подобно правителство е все още над 70% сред поддръжниците на консерваторите и Свободната демократическа партия.Макар че има спад, 68 на сто заявяват, че вероятно подобна коалиция ще управлява страната след приключването на преговорите. Ако разговорите се провалят, 75 на сто искат нови избори, а 20% предпочитат правителство на малцинството.", "date": "2017.11.10", "title": "Намалява подкрепата за коалиция “Ямайка” в Германия"}
{"url": "https://news.bg/economics/izplateni-sa-nad-157-mln-leva-po-programa-okolna-sreda.html", "text": "29 процедури на стойност над 1,64 млрд. лева са обявени по Оперативна програма \"Околна среда 2014-2020\" (ОПОС). Това е над 47% от ресурса по програмата.В изпълнение са 46 договора за безвъзмездно финансиране на обща стойност 786 млн. лв., които представляват 22,7% от бюджета на ОПОС.От началото на програмния период на бенефициентите на програмата са изплатени над 157 млн. лв., което е 4,54% от ресурса на ОПОС. Изплатените суми съответстват на планираните и е следено да не се допуска забавяне при възстановяването на извършените от бенефициентите разходи.2018 г. е периодът, в който трябва да бъдат изпълнени междинните цели на индикаторите. От управляващия орган отчитат като проблем кандидатстването за финансиране с проекти, които не отговарят на изискванията на насоките за кандидатстване и неприключили процедури по реда на Закона за устройство на територията. Това е причината процесът за оценка да се удължава.За преодоляване му Управляващият орган (УО) организира с всеки бенефициент регулярни консултации и следи за подготовката на проектните предложения, дава допълнителни разяснения и съдейства за осигуряване на комуникация с други администрации и институции.При изпълнението на административни договори за безвъзмездна помощ, основен проблем е обжалването на процедурите за избор на изпълнител или прекратяването им. Това също забавя изпълнението на проектите.Сроковете за обжалване се вземат предвид при прогнозите, които УО на ОПОС прави по усвояването на средствата от европейските фондове.Оценителите препоръчват преди сключване на договора за безвъзмездна помощ, бенефициентите да започнат процедурите за избор на изпълнител. По този начин ще се подпомогне и постигането на целите на Програмата. Управляващият орган е в тясна връзка с бенефициентите още преди отправянето на покана. Всяко забавяне при договарянето на безвъзмездна помощ и/или при сключването на договори с изпълнители има негативен ефект върху финансовото и физическото изпълнение и постигането на целите.Като добра практика при работата с общините се посочват обучителните семинари за определяне и налагане на финансови корекции.Целта на предприетите от Управляващия орган мерки е да се минимизира рискът от допускане на грешки при провеждане на обществените поръчки. Това ще осигури безпроблемното изпълнение на проектите и успешното усвояване на средствата.Припомняме, в началото на юли министърът на околната среда и водите Нено Димов разпореди Главната дирекция \"Оперативна програма околна среда\" да предприеме действия за ускоряване на изпълнението по оперативната програма. Това се налага, за да се ограничи потенциалния риск от загуба на средства по програмата за периода 2014-2020 г.", "date": "2017.11.10", "title": "Изплатени са над 157 млн. лева по програма \"Околна среда\""}
{"url": "https://news.bg/int-politics/kitayskite-medii-aklamirat-poklonenieto-na-tramp-kam-pekin.html", "text": "Удивително. Страхотно. Необикновени няколко дни. Това са част от реакциите в Пекин на посещението на Доналд Тръмп в Китай.Китайските вестници и представители на академичните среди изразиха тези емоции днес, след като американският президент се отправи към следващата спирка от обиколката си в Азия, пише британският в. \"Гардиън\".\"Китай трябва да бъде доволен\", изтъква политологът Чен Даойън, наричайки посещението на Тръмп дипломатически триумф на китайския президент Си Цзинпин.\"Лидерът на световната сила номер едно току-що направи поклонение към него - по този естествен начин ще го видят всички китайци\", допълва политологът.\"Тръмп приятно изненада мнозина, които преди година бяха дълбоко притеснени от търговска война, като се има предвид неговата остра реторика\", подчертава заместник главният редактор на англоезичната версия на печатния орган на Китайската комунистическа партия.\"Тръмп също така изненада мнозина със сравнително доброто си отнасяне към отношенията между САЩ и Китай, включително установяването на близки работни и лични отношения с президента Си Цзинпин\", се допълва в статията.През миналата година ученият от университета \"Фудан\" Шен Дингли предложи затваряне на китайското посолство във Вашингтон в знак на протест срещу ангажимента на Тръмп с Тайван.След посещението тази седмица Шен вече е на тотално различна позиция. \"Повече от успех\", акламира експертът по международни отношения посещението на Тръмп.\"Тръмп се държа умерено и с уважение... Той показа уважение към лидерите на Китай и културата на Китай... Си направи Тръмп по-добър президент\", пише Шен Дингли.Заглавните страници на контролираните от Китайската комунистическа партия вестници са изпълнени с големи и идентични снимки на лидерите на двете най-големи световни икономики и със заглавия, отбелязващи как \"другарят Си\" и неговият капиталистически гост са се разбрали \"да дадат пълен израз на идеята за дипломация на ниво държавни глави на двете страни\".В статия в официозния рупор на партията се разказва за сцени от прощалния банкет в пищна зала от времето на Мао Цзедун, използвана да смайва чуждестранни държавни глави. \"Голямата зала на Златната зала на народа изглеждаше блестяща и великолепна за това голямо събиране на изтъкнати гости\", пише официозът.\"Си Цзинпин посочи, че макар че има огромен океан между Китай и САЩ, географското разстояние никога не попречи на тези две велики страни да се срещат... Както се казва в старата китайска поговорка: \"Никакво разстояние, нито дори далечни планини и огромни океани никога не могат да попречат на хората с постоянство да стигнат до местоназначението си\", допълва органът на партията.", "date": "2017.11.10", "title": "Китайските медии акламират \"поклонението\" на Тръмп към Пекин"}
{"url": "https://news.bg/society/pametnikat-na-alyosha-osamna-sas-svastiki.html", "text": "Паметникът на Съветската армия в Пловдив осъмна с нарисувани нацистки символи, съобщи БНР.Освен свастиките, по паметника са нарисувани и антисемитски лозунги и обидни политически послания.На паметника има и специално послание, отправено към говорителката на руското външно министерство Мария Захарова.По този повод общинският и областен съвет на БСП излезе с декларация по въпроса, в която се посочва, че този акт е вандализъм, проява на неофашизъм и трябва да бъде наказан.В този контекст червените призовават президента, премиера и лидерите на всички политически партии да осъдят този акт. Социалистите настояват пловдивската местна власт да предприеме мерки за охрана на паметника.Припомняме, в неделя, 12 ноември, се отбелязва 60-я юбилей от изграждането на монумента. По случай годишнината са организирани различни мероприятия - церемония пред монумента и концерт в културния дом \"Борис Христов\".", "date": "2017.11.10", "title": "Паметникът на \"Альоша\" осъмна със свастики"}
{"url": "https://news.bg/bulgaria/srednata-zaplata-za-poslednite-tri-mesetsa-1037-lv.html", "text": "Наетите хора по трудово и служебно правоотношение към края на септември 2017 г.намаляват с 30.1 хил., или с 1.3%, спрямо края на юни 2017 г. Това сочат предварителни данни на Националния статистически институт. Спрямо края на второто тримесечие на 2017 г. най-голям спад на наетите има в \"Хотелиерство и ресторантьорство\" - със 17.7%, \"Култура, спорт и развлечения\"- с 8.1%, и \"Операции с недвижими имоти\" - с 3.5%. Най-сериозно увеличение пък се наблюдава в \"Селско, горско и рибно стопанство\" - величение с 4.0%.Най-голям е дяла на наетите в \"Преработваща промишленост\" и \"Търговия, ремонт на автомобили и мотоциклети\" - съответно 22.1 и 17.0%. В края на септември 2017 г. в сравнение с края на септември 2016 г. наетите лица остават на същото ниво. Най-голямо намаление на наетите се наблюдава в \"Селско, горско и рибно стопанство\" - с 4.0 хил., и \"Търговия; ремонт на автомобили и мотоциклети\" - с 3.7 хил. Най- голямо увеличение има в \"Административни и спомагателни дейности\" - с 5.6 хиляди.Средната брутна месечна работна заплата за юли 2017 г. е 1 039 лв., за август - 1 008 лв., и за септември - 1 064 лева.През третото тримесечие на тази година средната месечна заплата e 1 037 лв. и намалява спрямо второто тримесечие на 2017 г. с 0.3%. Най-голямо намаление е регистрирано във \"Финансови и застрахователни дейности\" - с 5.3%, и \"Операции с недвижими имоти\" - с 4.9%, а най-голямо увеличение е отчетено в дейност \"Селско, горско и рибно стопанство\" - със 7.5%. Сравнено пък със същото тримесечие на 2016 г. средната работна заплата нараства с 10,2 %. Най-голямо e увеличението в дейностите \"Операции с недвижими имоти\" - с 13.5%, \"Административни и спомагателни дейности\" - с 12.9%, и \"Други дейности\" - с 12.6%.Икономическите дейности с най-висока средна заплата през третото тримесечие на 2017 г. са: \"Създаване и разпространение на информация и творчески продукти; далеко-съобщения\" - 2 346 лева; \"Производство и разпределение на електрическа и топлинна енергия и на газообразни горива\" - 1 728 лева; \"Финансови и застрахователни дейности\" - 1 718 лева;Най-нископлатени са били наетите лица в икономическите дейности: \"Хотелиерство и ресторантьорство\" - 631 лева; \"Други дейности\" - 743 лева; \"Строителство\" - 814 лева.", "date": "2017.11.10", "title": "Средната заплата за последните три месеца-1037 лв."}
{"url": "https://news.bg/world/sasht-ne-iskali-ot-sarbiya-da-izbira-mezhdu-es-i-rusiya.html", "text": "Американският посланик в Сърбия Кайл Скот заяви, че САЩ \"не искат от Сърбия да избира между ЕС и Русия\".\"\", каза той в интервю за списание \"Нови магазин\", цитирано от \"Бета\".Той добави, че САЩ като член на НАТО също не възразяват срещу военното сътрудничество на Сърбия с Русия.Според него обаче Белград трябва да убеди страните членки на ЕС в процеса по присъединяване, че приемането на Сърбия ще допринесе за развитието на съюза и също трябва напълно да се ангажира с ЕС, включително в общата външна и в областта на сигурността политика, за да завърши присъединителния процес.", "date": "2017.11.10", "title": "САЩ не искали от Сърбия да избира между ЕС и Русия"}
{"url": "https://news.bg/economics/slaba-investitsionna-aktivnost-za-obshtinite-ot-15-16-do-9-4-za-godina.html", "text": "Министерството на финансите публикува данните за финансовото състояние на общините за третото тримесечие на 2017 г. и за общините в процедура по финансово оздравяване за 2017 г.Анализът на данните показва, че средният дял на приходите в общите постъпления за страната запазва относително постоянно равнище - 42,08 % спрямо 43,48 % за същия период на миналата година и 40,07 % в края на 2016 г. Броят на общините, които отчитат дял на приходите от общите постъпления по-висок от средния за страната, също не се променя значително и през трите разглеждани периода.Средният за страната дял на покритие на разходите за местни дейности с приходи достига 101,09 % спрямо 95,59 % за същия период на миналата година и 85,20 % към края на 2016 г., като 50 общини постигат резултат над средното за страната (при 67 към същия период на миналата година и 62 към края на 2016 г.). Бюджетното салдо на общините на национално ниво към септември 2017 г., както и към третото тримесечие и края на 2016 г. е положително, поради което и делът му в общите постъпления е положителна величина.Средното за страната равнище на размера на дълга като процент от планираните приходи и планираната изравнителна субсидия намалява до 47,12 % (при 49,73 % към септември 2016 г. и 49,16 % към края на 2016 г.) и е относително постоянна величина, като погашенията на общините по дълга са съобразени с равнището на приходите и разходите по бюджетите им. Общините използват дългосрочни заеми, както за дофинансиране на европейски проекти и програми, така и за реализирането на значими инвестиционни проекти.Важен показател, който е индикатор за финансовото състояние и дисциплина в общината, не е размерът на дълга като обща сума, а дали погашенията по него са правилно планирани и бюджетно разчетени, така че да не са в противоречие с фискалното правило.Към края на третото тримесечие на 2017 г. общините отчитат още по-слаба инвестиционна активност от 9,4 %, сравнено с данните към края на 2016 г., когато средната стойност на този показател за страната е 15,16 %, както и спрямо средното равнище на показателя от 12,72 %, отчетено към същия период на миналата година.Комплексният анализ на показателите на общините за финансова самостоятелност, финансова устойчивост и инвестиционна активност, просрочени задължения, поети ангажименти и задължения за разходи за третото тримесечие на 2017 г. показва, че с най-добри параметри на тези показатели са общините Столична, Варна, Панагюрище, Божурище, Раднево, Балчик, Банско, Несебър, Ямбол, Русе, Плевен, Родопи, Пловдив, Девня. Общините Столична, Варна, Пловдив, Бургас и Ямбол към третото тримесечие на 2017 г. формират най-голям излишък по бюджета си. Най-голямо намаление в размера на задълженията за разходи спрямо края на 2016 г. отчитат Столична община и Сливен. Общините Столична, Сливен, Пловдив и Смолян са с най-голямо намаление на поетите ангажименти за разходи спрямо края на 2016 г.С най-негативни тенденции по показателите на общините за финансова самостоятелност, финансова устойчивост и инвестиционна активност за третото тримесечие на 2017 г. се очертават и следните общини, освен тези, които са в процедура по финансово оздравяване: Борино, Угърчин, Неделино, Доспат, Рила, Никола Козлево, Черноочене, Бойчиновци, Сатовча, Самуил, Белица, Батак, Антон.За общините, които са в процедура по финансово оздравяване през 2017 г., данните към 30 септември показват, че просрочените задължения по бюджета са в размер на 91,7 млн. лв., като при 28 от общините делът им спрямо годишния размер на разходите все още надвишава законовото ограничение от 5 на сто. Задълженията за разходи са в размер на 103,8 млн. лв., като при 19 от общините делът им спрямо годишния размер на разходите превишава допустимите по ЗПФ стойности от 15 на сто. Задълженията им за разходи са намалели спрямо същия период на миналата година с 23,0 млн. лв. Поетите ангажименти са в размер на 185,0 млн. лв., като при 7 от общините делът им спрямо годишния размер на разходите все още надвишава допустимите по ЗПФ 50 на сто.От началото на 2017 г. министърът на финансите е съгласувал планове за финансово оздравяване на 7 общини - Перник, Белово, Тетевен, Септември, Велинград, Сливен и Сунгурларе, които изготвиха и изпратиха за съгласуване оздравителни планове, в които си поставят цели за финансово оздравяване за тригодишен период.Просрочените задължения на общините към 30 септември са в размер на 162,7 млн. лв., в т.ч. по бюджета на общините 153,2 млн. лева. Просрочените задължения по бюджетите на общините са формирани от 140 общини (52,8 % от общия брой общини). Над 47,2 % (125 общини) завършват третото тримесечие на 2017 г. без просрочени задължения в бюджета. Сравнено със същия период на миналата година, намаление на просрочените задължения отчитат 37,4 % (99 общини), като общият размер на реализираното от тях намаление е 57,0 млн.лв. В делегираните от държавата дейности просрочените задължения са в размер на 4,6 млн. лв. и както обикновено съставляват около 3,0 % от размера на просрочените задължения в бюджета. Като цяло общо просрочените задължения на общините намаляват с 32,9 млн. лв. спрямо края на 2016 г. и с 43,6 млн. лв. спрямо същия период на миналата година.Общинският дълг и общинските гаранции към 30 септември възлизат на 1 226,6 млн. лв., в т.ч. 552,6 млн. лв. вътрешен (45,0 %) и 674,1 млн. лв. външен дълг (дългът на Столична община формира 51,7 % от общия размер на дълга). Спрямо края на 2016 година, размерът на общинския дълг и общинските гаранции намалява с 26,4 млн. лв., което се дължи на намаление на размера на вътрешните заеми с 23,8 млн. лв. и на намаление на размера на външните заеми с 2,6 млн. лв.", "date": "2017.11.10", "title": "Слаба инвестиционна активност за общините, от 15,16% до 9,4% за година"}
{"url": "https://news.bg/politics/poveche-tsifrovi-umeniya-iskat-ot-evrokomisiyata.html", "text": "Еврокомисарят Мария Габриел обсъди с депутатите дигитализацията и киберсигурността. Все повече цифровизация иска комисарят.Самата Габриел си пожела на брифинг в българския парламент успешно българско председателство. 43 инициативи има ЕК в сферата на цифровизацията. Само шест обаче са финализирани.Българският еврокомисар иска по време на нашето управление на общността да приключат 18 инициативи. Цифровизацията е предизвикателство и риск, коментира Мария Габриел.Тя е убедена, че можем да направим чудесни икономически реформи. Само 37% от активното население в Европа има цифрови умения. Днес кибератаките не познават граници, предупреди еврокомисарят.Цифрова и обединена Европа може да има, ако ЕС е обединен, според Габриел. Затова и обединени трябва да излизаме от предизвикателствата.През 2020 година 90% от работните места ще са свързани с дигиталните умения, както обясни и председателят на вътрешната комисия Цветан Цветанов. Трябва обаче да има и информация за заплахите в цифровия свят, по думите му.", "date": "2017.11.10", "title": "Повече цифрови умения искат от Еврокомисията"}
{"url": "https://news.bg/world/islyamska-darzhava-si-varna-chast-ot-siriyski-grad.html", "text": "ДАЕШ (\"Ислямска държава\") си върна част от сирийски град, съобщи Сирийският център за наблюдение на човешките права, цитиран от Ройтерс.Центърът пояснява, че групировката си е върнала половината от град Абу Камал.Вчера сирийската армия съобщи, че е освободила последния град в Сирия, контролиран от терористичната организация.Град Абу Кемал в провинция Дейр ез Зор се възприема като последното убежище на терористичната групировка след освобождението на Ал Маядин.Стратегическият град се намира до границата с Ирак.", "date": "2017.11.10", "title": "\"Ислямска държава\" си върна част от сирийски град"}
{"url": "https://news.bg/politics/karakachanov-ne-rezhe-karti-i-istoriya.html", "text": "Гърция да не се сърди за паметника пред НДК. Това посъветва военният министър Красимир Каракачанов в кулоарите на Народното събрание в отговор на въпрос на News.bg.По време на войните българският воин загиваше по полетата на Балканския полуостров за отстояване на онези български земи, които са изобразени на картата - това изказване на министъра разсърди южната ни съседка.Картата на паметника пред НДК е на Санстефанска България. В нея попадат земи от днешна Гърция, но тези земи според Санстефанския договор са били част от България, припомни Красимир Каракачанов.Дали на някой се харесва или не се харесва, това е друг въпрос, подчерта военният министър.Той припомни, че именно за идеала Санстефанска България страната ни е участвала в няколко войни и е дала над 200 000 жертви. Това не означава, че ние трябва да изрежем част от нашата история, защото някой някъде би се почувствал ощетен, смята патриотът.Няма никакъв скрит контекст в този паметник, обясни Каракачанов.По думите му в Гърция има много паметници, които могат да засегнат нас. Не виждам защо трябва да се изпада в подобна истерия, смята още министърът на отбраната, който бе категоричен, че не трябва да се сърдим за историческите факти.Паметникът е много хубав и се връща там, където е неговото място, защити монумента Каракачанов.Припомняме, на Архангелова задушница с тържествена церемония бе  на Първа софийска дивизия. Това стана възможно след дългогодишен спор за съдбата на паметника 1300 години България, който се намираше на същото място.Лъвът от Мемориала е само част от стария паметник. Предстои и плочите с имената на загиналите да бъдат възстановени.", "date": "2017.11.10", "title": "Каракачанов не реже карти и история "}
{"url": "https://news.bg/politics/s-30-000-podpisa-initsiativa-iska-ot-ns-neoblagaem-minimum.html", "text": "Граждани внесоха в парламента подписка от над 30 000 подписа за диференцирано ДДС. Да спрем машината за неравенство е инициативата, събрала подписите. Хората искат диференцирано ДДС за стоки от първа необходимост. Те настояват и за необлагаем минимум. Ние сме единствената страна, в която няма необлагаем минимум. Затова и според гражданите ние сме черна дупка на картата на Европа.Според тях диференцираната ставка трябва да е 9%. КТ \"Подкрепа\" застават зад идеята. Инициативата е подкрепена и от партиите АБВ и \"Движение 21\".Подписката е внесена при председателя на комисията по петициите в Народното събрание Антон Кутев.", "date": "2017.11.10", "title": "С 30 000 подписа инициатива иска от НС необлагаем минимум"}
{"url": "https://news.bg/tourism/s-0-1-sa-uvelicheni-mestata-za-nastanyavane-prez-septemvri-2017-g.html", "text": "2 729 места за настаняване с над 10 легла - хотели, мотели, къмпинги, хижи и други места за краткосрочно настаняване са били на разположение през септември 2017 г. в страната. Броят на стаите в тях е 128.0 хил., а на леглата - 285.5 хиляди, съобщиха от НСИ.В сравнение със септември 2016 г. общият брой на местата за настаняване, работили през периода, се увеличава с 0.1%, а на леглата в тях - с 2.6%.Общият брой на нощувките във всички места за настаняване, регистрирани през септември 2017 г. е 3 089.3 хил., или с 0.5% повече в сравнение със същия месец на предходната година, като най-голямо увеличение на нощувките (с 3.9%) се наблюдава в местата за настаняване с 4 и 5 звезди.През септември 2017 г. в хотелите с 4 и 5 звезди са реализирани 72.7% от общия брой нощувки на чужди граждани и 33.1% - на българи.В местата за настаняване с 3 звезди са реализирани 21.8% от нощувките на чужди граждани и 28.9% - на българи. Докато в останалите места за настаняване (с 1 и 2 звезди) те са съответно 5.5 и 38.0%.С 1.8% е увеличен броя на пренощувалите през септември 2017 г. в сравнение със същия месец на 2016 г. Те достигат 797.6 хил.Регистрирано е увеличение с 4.9% при чужденците и намаление с 1.8% при българите. Българските граждани, нощували в хотели, хижи, къмпинги през септември 2017 г., са 361.4 хил. и са реализирали средно по 2.5 нощувки. Чуждите граждани са 436.2 хил., като 70.2% са нощували в хотели с 4 и 5 звезди и са реализирали средно 5.2 нощувки.Общата заетост на леглата в местата за настаняване през септември 2017 г. е 37.3%, като намалява с 1.9 процентни пункта в сравнение със септември 2016 година. Най-висока е заетостта на леглата в хотелите с 4 и 5 звезди - 50.8%, следват местата за настаняване с 3 звезди - 32.4%, и с 1 и 2 звезди - 20.3%.Приходите от нощувки през септември 2017 г. достигат 152.6 млн. лв., или с 4.5% повече в сравнение със септември 2016 година.Регистрирано е увеличение на приходите както от чужди граждани - с 5.6%, така и от български граждани - с 1.0%.От 2012 г. статистическото изследване на дейността на местата за настаняване се провежда месечно в съответствие с еврорегламенти.В наблюдението се включват категоризираните хотели, къмпинги и други места за краткосрочно настаняване с над 10 легла, функционирали през съответния отчетен период.В показателя други места за краткосрочно настаняване са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване.Легладенонощия в експлоатация е максималният капацитет на разкритите легла за всеки ден от отчетния месец.В приходите от нощувки в местата за настаняване са включени сумите, заплатени от гостите, без стойността на допълнителните услуги.", "date": "2017.11.10", "title": "С 0,1% са увеличени местата за настаняване през септември 2017 г."}
{"url": "https://news.bg/crime/ot-1-do-5-godini-mozhe-da-lezhi-vlado-platsentata.html", "text": "Софийска районна прокуратура внесе в Софийски районен съд-наказателно отделение обвинителен акт срещу Владимир Стоянов известен като \"Плацентата\", за нанасяне на удар в областта на главата на доктор Албена Георгиева Гагова.Причинил лека телесна повреда, изразяваща се в мозъчно сътресение, счупване на носните кости без дислокация на фрагментите, разкъсно-контузна рана на горната устна, реализирали медикобиологичния признак \"временно разстройство на здравето, неопасно за живота\".Телесната повреда е причинена на медицински специалист - ординатор акушер-гинеколог към \"Втора САГБАЛ \"Шейново\"ЕАД при и по повод на службата и функцията му.Припомняме, на 1 юли , минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.  След отказ Стоянов започнал да бие д-р Албена Гагова.Побоят над д-р Гагова стана повод за  на , които се обявиха твърдо против агресията срещу медиците.За това престъпление се предвижда наказание \"лишаване от свобода\" от една до пет години.", "date": "2017.11.10", "title": "От 1 до 5 години може да лежи Владо Плацентата"}
{"url": "https://news.bg/int-politics/papata-se-nadyava-da-promeni-yadrenata-paradigma-ot-sdarzhane-kam-razorazhavane.html", "text": "Ватиканът е домакин на нобелови лауреати, представители на ООН и НАТО и на шепа ядрени сили на конференция, целяща да подкрепи глобална промяна на политиката от епохата на Студената война за ядрено възпиране към такава за ядрено разоръжаване, съобщава \"Асошиейтед прес\".Папа Франциск е направил обръщение пред конференцията, добавяйки гласа си към кампанията, която продуцира нов договор на ООН, призоваващ за ликвидирането на ядрените оръжия, и беше връчена Нобелова награда мир на малка застъпническа група, която допринесе за прокарването на договора.Сред онези, които ще се изкажат по време на двудневната конференция, са Беатриче Фин, изпълнителен директор на спечелилата Нобелова награда за мир Кампания за забрана на ядрените оръжия, и Масако Уада, който е оцелял при атомната бомбардировка в японския град Нагасаки през 1945 г. и който се превърна във виден активист на ядреното разоръжаване.Конференцията идва на фона на нарастващото напрежение на Корейския полуостров и разгорещената реторика между Вашингтон и Пхенян. Ала кардинал Питър Търксън изтъкнал пред аудиторията, че мероприятието е било планирано доста преди американският президент Доналд Тръмп да започне обиколката си в Азия, където севернокорейската ядрена заплаха беше начело в дневния му ред.Предизвиквайки усмивки в аудиторията, която е била съставена предимно от светски хора, Търксън заявил, че е \"божествено провидение\", че конференцията и посещението на американския президент са съвпаднали.Откривайки дебата, държавният секретар на Ватикана, кардинал Пиетро Паролин, е посочил пред конференцията, че е дошло времето световните сили да се откажат от политиката си на ядрено възпиране.\"Международният мир и стабилност не могат да бъдат основани върху фалшиво чувство за сигурност, върху заплахата от взаимно унищожение или пълно унищожение или просто поддържане на баланса на властта\", каза Паролин.А ако се използват ядрени оръжия, последиците ще бъдат опустошителни за човечеството и бъдещите поколения, предупреди Франсоа Буньон от Международния комитет на Червения кръст.\"Както Червеният кръст научи в Хирошима, няма ефективни средства за подпомагане на оцелелите, като същевременно бъдат защитени онези, които оказват помощ\", посочи той и добави: \"Мнозинството от жертвите ще бъдат лишени от медицинската помощ, от която се нуждаят.\"Конференцията е първото голямо международно събитие, откакто 122 страни одобриха нов договор на ООН през юли, призоваващ за пълното премахване на ядрените оръжия. Въпреки това никоя от ядрените сили, нито страна членка на НАТО не го е подписала. Те твърдят, че високите идеали на договора са нереалистични предвид бързото разрастване на програмата за ядрени оръжия на Северна Корея.", "date": "2017.11.10", "title": "Папата се надява да промени ядрената парадигма: от сдържане към разоръжаване"}
{"url": "https://news.bg/politics/karadaya-tvard-che-nay-malko-gerb-opredelyat-politikata-na-dps.html", "text": "Нашият вот на недоверие към това правителство, в което участват националисти, предстои. Това коментира лидерът на ДПС Мустафа Карадайъ в отговор на въпрос какъв компромис очакват от ГЕРБ, за да не участват в предстоящия вот на недоверие към правителството.\"ГЕРБ няма по какъв начин да влияе върху политиката на ДПС. Това правителство е вредно за нашата страна, ние сме го заявявали неведнъж. Власт, в която участват националисти, вреди на държавата. Имаме ред примери от други държави в ЕС. Конкретен пример можем да дадем с Великобритания и Брекзита, който беше там. Едни популисти - националисти създадоха едни проблеми във Великобритания за милиони хора, отвориха една тема в целия ЕС, а те къде са днес и каква е тяхната отговорност\"- попита Карадайъ.Лидерът на ДПС бе категоричен, че друг не може да определя политиката на ДПС - най-малко ГЕРБ. Освен това Крадайъ коментира и ролята на правителството на ГЕРБ за консолидация на Балканите с думите, че моделът, който днес е в България не може да бъде модел на Балканите.\"Балканският национализъм е по-опасен от европейския. Толерирането на национализмите и националистите да са на власт създава голям проблем на Балканите. Този модел няма как да консолидира Балканите. Балканите могат да бъдат консолидирани на принципа на заедността, на принципа на толерантността, на принципа на солидарността по пътя към членството на ЕС. Този модел, който предлага днешното правителство, не е моделът за консолидация на Балканите. Балканите не можем да се консолидираме чрез национализъм, чрез шовинизъм, чрез радикализъм. Това е нашата оценка\".На въпрос за бъдещи преговори за членство на Турция в ЕС, Карадайъ заяви: \"Демократичните процеси в Република Турция трябва да продължат. Продължаването на преговорите за членство на Република Турция в ЕС, е част от демократичните процеси. Ние видяхме, имаше референдум в Република Турция, чиито резултат показа, че турското общество е разделено на две равни части - равни половини - тази половина, която споделя кемалистките принципи - тя трябва да бъде подкрепена\".По думите му балканските страни имаме интерес да имаме за съсед една демократична Турция, а защо не и член на ЕС.", "date": "2017.11.10", "title": "Карадайъ твърд, че най-малко ГЕРБ определят политиката на ДПС"}
{"url": "https://news.bg/world/kitay-obeshta-po-golyam-dostap-na-chuzhdestrannite-firmi-do-finansoviya-sektor.html", "text": "Китай обяви, че още по-широко отваря финансовите си пазари за чуждестранни фирми, информира АФП.Световната агенция отбелязва, че това е ключово искане на САЩ и ЕС, които отдавна се оплакват от ограничения достъп до икономиката на азиатския гигант.Обявлението идва след държавната визита на американския лидер Доналд Тръмп в Пекин. По време на посещението той призова за по-справедливи правила за американските компании в Китай и азиатската държава да предприеме мерки за намаляване на огромния търговски дисбаланс.Заместник-министърът на финансите на Китай заяви, че на чуждестранните фирми ще им бъде позволено да притежават до 51% от акциите при съвместни дружества от настоящия лимит от 49 на сто.Ограниченията ще бъдат премахнати в рамките на три години.Представителят добави, че също ще бъдат отменени ограниченията за чуждестранна собственост на китайски банки и компании за управление на финансови активи, пояснявайки, че \"консенсусът\" е постигнат по време на визитата на Тръмп, информира \"Синхуа\".В момента не се позволява на чуждестранни компании да контролират по-големия дял във фирми в Китай. Те също не могат да държат повече от 25% от капитала на банка в Китай. Лимитите пречат на чуждестранни банки да заемат по-голяма роля на китайския пазар.", "date": "2017.11.10", "title": "Китай обеща по-голям достъп на чуждестранните фирми до финансовия сектор"}
{"url": "https://news.bg/health/nyama-meditsinski-sestri-v-klinikata-po-detska-kardiologiya.html", "text": "Клиниката по детска кардиология към Националната кардиологична болница страда от остър недостиг на медицински сестри. В заведението на достигат повече от 17 медицински сестра.Директорът на отделението доц. Анна Кънева заяви пред БНР, че медицинските сестра масово напускат. Те отивали в частни лечебни заведения, където заплатите са по-големи. По думите ѝ в \"Детска реанимация\" не достигат повече от 10 сестри, а в отделението по детска кардиология - 7 или 8.Междувременно в клиниката бяха извършени иновативни операции на пет новородени деца със сърдечни малформации. Операциите бяха извършени съвместно от лекари на клиниката и европейски специалисти по детска кардиология. Според детския кардиолог проф. Шрирам, който извърши две от сложните операции, тези операции може да се прилагат и при силно недоносени бебета, при които поставянето на стенд може да отложи операцията до 5-6 месеца.", "date": "2017.11.10", "title": "Няма медицински сестри в Клиниката по детска кардиология "}
{"url": "https://news.bg/int-politics/tramp-nastoya-koreyskiyat-poluostrov-da-ne-e-zalozhnik-na-zhestokite-fantazii-na-kim.html", "text": "Американският президент Доналд Тръмп призова световните лидери да се справят решително със заплахата от разпространение на ядрено оръжие от страна на Северна Корея.\"Бъдещето на този регион не трябва да бъде заложник на жестоките фантазии на един диктатор\", изтъкна Тръмп пред Азиатско-тихоокеанския форум за икономическо сътрудничество (APEC) във Виетнам, имайки предвид севернокорейския вожд Ким Чен-ун, като добави, че уважението към върховенството на закона, индивидуалните права и свободата на корабоплаването са от първостепенно значение за региона и извън него.По време на речта си пред форума, Тръмп призова международната общност да се справи и с други проблеми като престъпни картели, трафик на хора, контрабанда на наркотици, корупция, киберпрестъпления и териториална експанзия.\"Всички цивилизовани хора трябва да се съберат заедно, за да прогонят терористите и екстремистите\", продължи той, подчертавайки, че \"радикалният ислямски тероризъм трябва да бъде спрян\".Американският президент, който понастоящем е на 13-дневна обиколка в Азия, заяви, че е уверен, че ако световните лидери работят заедно \"всеки проблем може да бъде разрешен и всяко предизвикателство, пред което сме изправени, може да бъде преодоляно\".\"Да изберем бъдеще на патриотизъм, просперитет и гордост\", заключи Тръмп в речта си.", "date": "2017.11.10", "title": "Тръмп настоя Корейският полуостров да не е заложник на жестоките фантазии на Ким"}
{"url": "https://news.bg/economics/taksite-za-rouming-na-balkanite-padat-po-vreme-na-evropredsedatelstvoto-ni.html", "text": "По време на българското председателство падат таксите за роуминг за Балканите. Този оптимизъм заяви пред медиите транспортният министър Ивайло Московски.На ниво Брюксел това ще отнеме повече време. Ние като държава ще изпреварим този процес, обеща той. Вече имаме подготвени меморандуми за падането на роуминга на Балканите. Първо подписваме с Македония.Категорично, според Московски, цената на разгорите със съседките ще поевтинеят по време на нашето председателство.", "date": "2017.11.10", "title": "Таксите за роуминг на Балканите падат по време на европредседателството ни"}
{"url": "https://news.bg/regions/dvama-zaginaha-pri-katastrofa-po-patya-sofiya-kalotina.html", "text": "Двама души загинаха при катастрофа по пътя София - Калотина, съобщи БНР.Инцидентът е станал около 6.30 сутринта. По първоначални данни до катастрофата се е стигнало при неправилно изпреварване. Двете коли са се ударили челно.В инцидента няма други пострадали хора.Катастрофата е ограничила движението по пътя София - Калотина. При разклона за Сливница движението по пътя се извършва само в едната пътна лента. Екипи на МВР са пристигнали на мястото и регулират движението.", "date": "2017.11.10", "title": "Двама загинаха при катастрофа по пътя София - Калотина"}
{"url": "https://news.bg/politics/kiril-ananiev-veche-e-ministar-na-zdraveopazvaneto.html", "text": "Със 121 гласа \"за\", 85 - \"против\" и без \"въздържал се\", депутатите гласуваха Кирил Ананиев за нов здравен министър.Припомняме, на 30 октомври министърът на здравеопазването Николай Петров подаде оставка, която веднага бе приета от министър-председателя Бойко Борисов.Причина за оставката стана разследване за спечелени обществени поръчки от близки на здравния министър. Става въпрос за поръчка в нарушение на Закона за обществените поръчки (ЗОП), спечелена от мъжа, с когото дъщерята на министъра живее на семейни начала.Кирил Ананиев е роден през 1955 г. в София. Той завършва специалност \"Финанси и кредит\" във Висшия икономически институт в София през 1980 г. ", "date": "2017.11.10", "title": "Кирил Ананиев вече е министър на здравеопазването"}
{"url": "https://news.bg/world/sasht-i-yuzhna-koreya-trenirat-s-nad-20-koraba-do-kndr.html", "text": "Южна Корея ще се присъедини към три американски самолетоносача за участие в съвместни бойни учения от 11 до 14 ноември. Това съобщиха от генщаба на Южна Корея, цитиран от Ройтерс.Военноморските кораби на Южна Корея ще участват в игрите до източното крайбрежие на страната, добавиха военните.В сряда Пентагонът съобщи, че за първи път от 2007 г. в западната част на Тихия океан ще бъдат изпратени три самолетоносача за участие в бойни игри.Южна Корея общо ще изпрати седем бойни кораба, като част от тях са снабдени със система за противоракетна отбрана \"Иджис\", а САЩ ще имат общо 14 плавателни съда, поясняват от Сеул.По време на игрите двете държави ще практикуват въздушни операции, артилерия  и ескортиране на самолетоносачи, за да изпитат способността за съвместна оперативност.Ученията са в отговор на ракетните и ядрени провокации на КНДР, подчертава южнокорейската армия.Междувременно Япония съобщи, че ще изпратят единия от двата си големи хеликоптероносача и други два кораба на ученията.Японските кораби \"Исе\", \"Иназума\" и \"Макинами\" ще участват в игрите с американските самолетоносачи, поясниха от японската армия, цитирана от Ройтерс.На трите американски самолетоносача има общо около 200 бойни самолета.", "date": "2017.11.10", "title": "САЩ и Южна Корея тренират с над 20 кораба до КНДР"}
{"url": "https://news.bg/int-politics/novi-100-dushi-arestuvani-v-turtsiya-za-vrazki-s-daesh.html", "text": "Истанбулската полиция извършва едновременни операции в няколко района, за задържане 82 чужденци.Заподозрените са били активни в зонита на конфликта с ДАЕШ и са планирали да отидат в Сирия, съобщава агенция \"Анадолу\", цитирана от АФП. Отделно, 11 граждани на Сирия са задържани в южната провинция Адана поради предполагаеми връзки с ДАЕШ. Операциите са част от засилените усилия на Турция срещу ДАЕШ. Полицията задържа повече от 170 заподозрени в столицата Анкара вчера.", "date": "2017.11.10", "title": "Нови 100 души арестувани в Турция за връзки с ДАЕШ"}
{"url": "https://news.bg/politics/ananiev-ima-za-tsel-da-namali-naprezhenieto-ot-politicheskite-izkazvaniya.html", "text": "Новият здравен министър Кирил Ананиев вече има план за действие в здравеопазването. Уважавам мнението на всички, сподели той впечатлението си от дебатите в зала.Ще работя с всички парламентарно представени политически сили, увери новият здравен министър и допълни, че ще работи и със съсловните и с неправителствените организации.Секторът на здравето няма цена, той е кауза, каза Кирил Ананиев, като своя мотив да поеме поста.Въпреки това според Ананиев нещата са много сложни. Мнението му е, че политическите изказвания са нагнетили напрежението в здравеопазването. Моята цел е да намаля това напрежение, изтъкна Ананиев.Новият здравен министър създава консултативен съвет към министъра, който ще чертае здравните политики. За това той ще разчита и на научната област.Ще създаде и съвет на здравните министри, където бившите управници на МЗ ще дават съвети и заедно ще търсят решение на проблемите в сектора.Номинацията на Кирил Ананиев бе гласувана със 121 гласа \"за\", 85 - \"против\" и без въздържали се.На 30 октомври министърът на здравеопазването  която веднага бе приета от министър-председателя Бойко Борисов.", "date": "2017.11.10", "title": "Ананиев има за цел да намали напрежението от политическите изказвания"}
{"url": "https://news.bg/politics/garnevski-poracha-na-krum-zarkov-da-chete-istoriya-na-bkp.html", "text": "\"Днес се навършват 28 г. от превъплъщението на БКП в БСП.\" Това заяви Спас Гърневски от парламентарната трибуна в декларация от името на групата на ГЕРБ.Той заяви, че огромни ресурси са били изнесени от страната и периода ще бъде запомнен с червените куфарчета. Припомни и фалита на банковата система и как с него са били ограбени българските граждани.Гърневски подчерта, че в списъка на кредитните милионери са агенти на ДС. Гърневски припомни и старта на приватизацията през 1997 г., където приватизираторите там били наследниците на бивши партийни функционери.Герберът припомни, че по време на приватизацията на Пловдивския панаир от Гергов заместник-министър на икономиката била Корнелия Нинова.Той се обърна персонално към Крум Зарков да се запознае с историята на своята партия, но не с фалшивата, а с паралелната.Гърневски заяви, че когато БКП/БСП управлява държавата, тя винаги фалира. Бившият кмет на Пловдив уточни, че заради управленията на БСП, ГЕРБ наследили една обрулена държава.\"След правителство 1, 2 и 3 спокойно ще последва правителство 4, 5, 6...\", категоричен беше Гърневски.", "date": "2017.11.10", "title": "Гърневски поръча на Крум Зарков да чете история на БКП"}
{"url": "https://news.bg/politics/evrokomisarite-se-izbirat-po-porochen-nachin-kategorichna-jotova.html", "text": "Въпросът за лидерството в Европа постави пред студенти по право и публична администрация вицепрезидентът Илияна Йотова. Вицепрезидентът откри национална научна конференция на тема \"10 години България в ЕС - въздействие върху развитието на публичните политики и законодателство\" в Нов Български Университет.Йотова определи въпроса с лидерството като \"изключително тежък\". Тя визира няколко аргумента по темата.Първият е свързан с начина, по който се избират комисарите. Вицепрезидентът сподели личното си мнение в качеството си на евродепутат през изминалите десет години. Тя изтъкна, че този начин на избор е изключително порочен. \"Комисарите се избират от държавите членки. В повечето случаи решението е политическо и конюнктурно, а не най-добрият човек\", посочи Йотова.Тя бе категорична, че кандидатурите се избират чисто политически - след това председателят на ЕК решава, че за тази страна е добре този човек да се занимава с цифровизацията. \"Дали този човек отговаря точно на тези критерии, дали има професионализма - това като че ли остава на заден план. Самото изслушване, за съжаление в повечето случаи, минава формално по зададени предварително въпроси\", сподели още вицепрезидентът.Вицепрезидентът Йотова изтъкна тревогата си пред студентите от липсата на визионерство. \"Липсват хора, които могат да кажат как виждат тази област след пет години\", коментира Йотова като допълни, че тук изобщо не говорим за големия въпрос как виждат Европа след 2 или три мандата.Йотова сподели още пред студентите, че евродепутатите на практика са лишени от правото на парламентарни въпроси към еврокомисарите. Парламентарните въпроси са в писмен вид с изключително дълъг период от време за отговор за еврокомисарите.Освен това като друг недостатък в начина на функциониране на ЕС, Йотова визира рапортите на дежурни еврокомисари пред ЕП, а не ресорни такива. \"Казвам всички тези неща - защото това нещо трябва да се промени - от вас трябва да идват идеите как трябва да се промени Европа, за да може да функционира\", коментира Йотова.\"Европейският проект се нуждае от цялостна еволюция и от това да знаем къде искаме да стигнем. Дали това ще бъде онази Европа на политическия проект, дали това ще бъде Европа- такава каквато смяташе Шарл дьо Гол - федеративна Европа с едно ядро и държави, които се водят съюзници\" , изтъкна още Йотова.По думите ѝ много пестеливо се говори за участието на страните от Западните Балкани в ЕС и това дали искаме тези хора да бъдат като нас реални членове или искаме просто да бъдат добри съседи.Йотова изтъкна като качествена промяна във функционирането на ЕС идеята за . По думите ѝ това следва да са неща, които са предмет и на българска дискусия.Вицепрезидентът постави въпроса и за подхода към политиките на европейско ниво. Според нея разпространеното мнение, че някъде там в Брюксел се правят политики, които след това ние изпълняваме, е възможно най-грешният подход, който може да има една държава.В началото на речта си вицепрезидентът изтъкна, че 10-годишнината от членството на България в ЕС съвпада с 60-годишнината от подписването на Римския договор и създаването на европейската идея. Пред студентите Йотова посочи, че застава пред тях като изключително убеден европеец. \"Нашето бъдеще е бъдещето на европейския проект\", увери Йотова.Вицепрезидентът припомни още, че догодина се навършат 25 години от подписването на Маастрихтския договор (Договор за Европейския съюз).Тя не пропусна да отбележи и факта, че част от идеите на Лисабонския договор са останали нереализирани заради настъпилата криза в Европа.", "date": "2017.11.10", "title": "Еврокомисарите се избират по порочен начин, категорична Йотова"}
{"url": "https://news.bg/int-politics/bagdadi-e-zhiv-i-e-v-siriyski-grad-tvardi-mediya-na-hizbula.html", "text": "Медия, ръководена от \"Хизбула\" твърди, че лидерът на ДАЕШ Абу Бакр ал Багдади е бил в сирийския град Албу Камал по време офанзивата на сирийската армия и нейните съюзници, съобщава \"Ройтерс\".Няма информация дали Багдади е заловенСирийската армия обяви победа над ислямистите в четвъртък, заявявайки, че превземането на града бележи краха на тригодишното джихадистко управление в региона.Припомняме, Багдади, за чиято глава САЩ дават 25 млн. долара, не е бил засичан на обществено място от юли 2014 г., като това предизвика множество спекулации за съдбата му, включително неколкократно беше обявявано, че е мъртъв.Последният път, в който се появи публично, беше в Голямата джамия \"Ал Нури\" в Мосул, след като ДАЕШ превзеха града и оттам обявиха своя \"халифат\". ", "date": "2017.11.10", "title": "Багдади е жив и е в сирийски град, твърди медия на Хизбула"}
{"url": "https://news.bg/int-politics/koruptsionnata-chistka-v-sauditska-arabiya-budi-trevoga-natarti-tilarsan.html", "text": "Масовата чистка по високите етажи в Саудитска Арабия заради обвинения в корупция е причина за безпокойство по няколко линии. Това обяви американският държавен секретар Рекс Тилърсън, добавяйки, че Вашингтон внимателно следи безпрецедентното разследване в страната от Персийския залив за предполагаема злоупотреба със средства на стойност 100 млрд. долара, съобщава \"Франс прес\".Говорейки пред журналисти в самолета преди да пристигне във виетнамския град Дананг, където Тилърсън придружава американския президент Доналд Тръмп на срещата на върха на Азиатско-тихоокеанския форум за икономическо сътрудничество (APEC), първият дипломат на САЩ заяви, че чистката срещу корупцията в Саудитска Арабия е била \"добре планирана\".\"Мнението ми е, че това повдига няколко опасения, докато не видим по-ясно как тези отделни личности се справят с това\", посочи Тилърсън.Повече от 200 души бяха арестувани за разпит заради корупционния скандал, като това е най-голямата чистка сред елита на Кралството в неговата съвременна история.Престолонаследникът принц Мохамед бин Салман консолидира властта в ръцете си, като сред десетки високопоставени фигури, които бяха уволнени или арестувани, бяха принцове, министри и бизнесмени милиардери.Чистката се случва на фона на покачването на напрежението в региона, като Саудитска Арабия и Иран се скараха заради неуспешната ракетна атака срещу летището в Рияд в събота, за която отговорност поеха подкрепяните от Техеран бунтовници хуси в Йемен.Политическа криза в момента се разразява и в Ливан, след като премиерът Саад Харири шокиращо обяви, че подава оставка в реч, произнесена от Рияд, като изтъкна \"хватката\" на Иран върху страната му и заплахите за живота му.Вашингтон е твърд съюзник на Саудитска Арабия, но има опасения, че престолонаследникът би могъл да падне в собствената си клопка чрез разследването за корупция.\"Остава да се види колко разрушително ще бъде това\", посочи Тилърсън, добавяйки, че е говорил със саудитския си колега Адел ал Джубейр преди два дни.", "date": "2017.11.10", "title": "Корупционната чистка в Саудитска Арабия буди тревога, натърти Тилърсън"}
{"url": "https://news.bg/world/kitayska-kompaniya-predlaga-na-ergeni-dozhivotna-dostavka-na-alkohol.html", "text": "Китайска компания може би е намерила рецептата за щастлив живот на неженения мъж - непрекъсната доставка на алкохол, за да топли потребителите през дългите и самотни нощи, пише \"Гардиън\".На 11 ноември всяка година в Китай се отбелязва Денят на хората без брак. По този повод китайската компания за онлайн търговия Alibaba предлага доживотна доставка на алкохол при еднократно плащане от 11 111 юана (1 275 британски лири). Става въпрос за местната алкохолна напитка байцзю, която на 11 ноември ежегодно се продава с намаление. Нормалната цена е 99 999, а една бутилка се продава за 196 юана.Първите 33-ма потребители, възползвали се от промоцията, ще получават по 12 бутилки байцзю всеки месец. Те също така могат да прехвърлят доставките с алкохол на друг член от семейството, ако починат в рамките на 5 г. след направената от тях покупка.Байцзю се прави от сорго или ориз. Съдържанието на алкохол обикновено е над 40%. Обикновено се пие на шотове и често е поднасяно на банкети.", "date": "2017.11.10", "title": "Китайска компания предлага на ергени доживотна доставка на алкохол"}
{"url": "https://news.bg/health/prekratyavame-dogovori-na-korumpirani-lekari-zareche-se-ananiev.html", "text": "Новоизбраният министър на здравеопазването Кирил Ананиев обеща да прекратява договорите на лекари, ако са се поддали на корупция. Това заяви Ананиев в кулоарите на парламента, минути след като депутатите гласуваха неговото избиране на поста.\"Не смятам, че ще бъда ново камикадзе. Знаете, че много години работя в целия сектор на здравеопазването, проблемите са ми известни\".Той беше категоричен, че няма да има нито ден толеранс и започва да работи веднага по всички проблеми в сектора.Кражбите в здравния сектор са акцент в работата на Ананиев. Той предупреди, че започват ревизии.Ще има контрол върху аптеките и предписване на лекарствата, както и контрол на входа на системата и целият процес на лечение на гражданите.Прекратяване на договорите с лекарите, които се поддават на корумпиране от фармацевтични фирми е една от мярката, която ще бъде взета срещу корупцията в сектора, обеща Ананиев.Припомняме, Ананиев от години е в управата на Националната здравноосигурителна каса. В момента той е начело на Надзорния съвет на НЗОК.", "date": "2017.11.10", "title": "Прекратяваме договори на корумпирани лекари, зарече се Ананиев"}
{"url": "https://news.bg/politics/borisov-lichno-uredil-evropeyskite-pari-za-am-struma-spored-moskovski.html", "text": "АМ \"Струма\" е необратим процес. С това се похвалиха двама министри - Николай Нанков и Ивайло Московски в парламента. И двамата са доволни, че Брюксел ни отпусна пари за аутобана.  \"Отпадна още едно от опасенията на всички наши опоненти, които казваха, че АМ \"Струма\" няма да бъде завършена\", отчете транспортният министър Московски. Личната намеса на премиера Борисов оказало влияние ЕК да ни даде парите. \"АМ Струма вече е един необратим процес\", категоричен бе той.Николай Нанков също е доволен от резултата. Според министъра на регионалното развитие е преборен скептицизма за проекта. Проектът щял да се вмести във времевите граници за осъществяването му. Нанков отчете и върнатото доверие на Брюксел, че магистралата ще бъде построена. остава най-голямото предизвикателство за проекта. Държавата ще продължи да работи коректно с еколозите.Иначе министърът подчерта, че 4-5 екоорганизации са спъвали проекта. 23 други зелени организации са го подкрепяли. Нанков успокои, че се спазват всички екоизисквания. \"Търсим баланса\", категоричен бе строителният министър.", "date": "2017.11.10", "title": "Борисов лично уредил европейските пари за АМ \"Струма\" според Московски"}
{"url": "https://news.bg/world/makron-e-na-vizita-v-sauditska-arabiya.html", "text": "Кризите в ключови страни от Близкия изток ще са основните теми от визитата на френския президент Еманюел Макрон в Саудитска Арабия, предаде Ройтерс.Той кацна в Рияд от ОАЕ. Саудитският престолонаследник принц Мохамед бин Салман чакаше Макрон на летището.Френският президент заяви, че лети за Рияд, за да обсъди кризите в Йемен и Ливан.", "date": "2017.11.10", "title": "Макрон е на визита в Саудитска Арабия"}
{"url": "https://news.bg/world/london-opredeli-koga-napuska-es.html", "text": "Правителството на Великобритания определи точно кога напуска ЕС, съобщи Би Би Си.Това ще стане чрез поправка в законопроекта за Брекзит. Според нея, \"разводът с ЕС\" ще е факт точно в 23 часа по Гринуич на 29 март 2019 г.По този начин премиерът Тереза Мей прави жест на привържениците на Брекзита, които се страхуват, че мудният ход на преговорите и надигащата се опозиция могат да наложат забавяне, отбелязва Ройтерс.В сряда в Брюксел започна шестият кръг от преговорите между Лондон и ЕС. Той ще бъде кратък и се очаква да завърши днес, съобщи източник от Европейската комисия, цитиран от ТАСС.", "date": "2017.11.10", "title": "Лондон определи кога напуска ЕС"}
{"url": "https://news.bg/int-economics/hyundai-obmislya-da-uvelichi-proizvodstvoto-v-sasht.html", "text": "Hyundai Motor Co обмисля да произвежда своите модели Tucson и Kona в единствената си американска фабрика, за да обърне спад в продажбите, съобщи Ройтерс. .Hyundai има за цел да произвежда Tucson-а и пикапи в американското си предприятие в Алабама от 2021 г., се казва в доклада, цитирайки анонимни представители на индустрията. Понастоящем от завода излизат седаните Sonata и Elantra и SUV-модела Santa Fe.Компанията се бори с намаляването на продажбите на седаните си, като Sonata, тъй като ниските цени на петрола увеличават търсенето на SUV на бензин.Hyundai обяви най-големия спад в продажбите сред автомобилните производители през октомври от 15%.", "date": "2017.11.10", "title": "Hyundai обмисля да увеличи производството в САЩ"}
{"url": "https://news.bg/world/politsiyata-v-atina-razbi-nelegalno-kazino.html", "text": "Полицията в Атина разби нелегално казино, съобщават гръцки медии. Силите на реда са арестували 68 души.Казиното е било оборудвано с 46 компютъра, на които играчите могат да играят хазартни игри, както и четири маси за игра на карти и зарове.Нападението доведе до арестуването на 67 клиенти и 58-годишен мъж, за който се смята, че е управител.Полицаите също са конфискували 5 000 евро в брой.", "date": "2017.11.10", "title": "Полицията в Атина разби нелегално казино"}
{"url": "https://news.bg/regions/slantse-i-oblatsi.html", "text": "В петък над много райони ще има значителна облачност, а преди обяд в низините и котловините мъгли. Почти без валеж. Повече слънце ще има над Южна България, а по-късно през деня и над Северна. Ще духа слаб вятър от запад-северозапад. Максимални температури, предимно между 10° и 15°, в София 11°.Атмосферното налягане ще бъде малко по-ниско от средното за ноември. През деня ще продължи бавно да се понижава, съобщиха от НИМХ към БАН.В планините ще преобладава слънчево време с временни увеличения на облачността, но без валеж. Ще духа слаб, по високите и открити части умерен вятър от запад-северозапад. Максималната температура на височина 1200 метра ще е около 8°, на 2000 метра - около 2°.Над Черноморието ще има значителна облачност, но почти без валеж.", "date": "2017.11.10", "title": "Слънце и облаци"}
{"url": "https://news.bg/politics/28-godini-ot-dvortsoviya-prevrat-v-bkp.html", "text": "Преди 28 години, на 10 ноември 1989 г., започва прехода към демокрация и пазарна икономика у нас, след като комунистическият диктатор Тодор Живков подава оставка след 35 години начело на БКП и държавата.Всичко започва ден по-рано - на 9 ноември, когато пада Берлинската стена. Тогава висшите партийни функционери ген. Добри Джуров, проф. Йордан Йотов и Димитър Станишев отиват в кабинета на Живков, за да го убедят сам да се оттегли от властта и това да бъде съобщено на заседанието на Политбюро на ЦК на БКП. Причината е натиск от Москва.С идването на Михаил Горбачов на власт в СССР започва процес на перестройка и България също обявява курс към преустройство. За първи път обаче се появяват различия между Тодор Живков и съветски ръководител.По време на разговора пред партийните си другари той казва, че ще подаде оставка. Но на пленума, който започва сутринта на 10 ноември, Живков очевидно се надява да му се размине. Произнася доклад за преустройството на икономиката \"по посока на пазарния механизъм, съчетан с планово начало\" и дори не изглежда притеснен. По-късно е дадена е почивка, по време на която вече мълвата, че се очаква Живков да бъде свален от власт, се разпространява.Според свидетелства на тогавашни високопоставени партийни функционери, Политбюро е обсъдило и решило без присъствието на Живков на 9 ноември освобождането му от партийните и държавните постове.За нов генерален секретар на БКП е предложен Петър Младенов - най-дългогодишният външен министър на страната. Още на 11 ноември потисканата до този момент опозиция се активизира. В редакцията на сп. \"Социологическа мисъл\" се събират 50-на души от Клуба за подкрепа на гласността и преустройството и \"Екогласност\". Сред тях е бъдещият първи демократично избран президент - д-р Желю Желев.\"Имаше слухове за движение на танкове към София, за опасност от съпротива на генерали и приближени на Живков. Тогава думата \"демокрация\" още не можеше да се произнася свободно, да не говорим за \"Долу БКП!\". Този лозунг се появи чак в началото на януари 1990 г.\", разказва Димитър Луджев, едно от главните действащи лица в началото на прехода.Въпреки това, решават да направят митинг в подкрепа на демокрацията и политическите и икономически реформи. На 17 ноември, на заседание на Народното събрание, предавано пряко по националната телевизията, Младенов е избран за председател на Държавния съвет.Още на другия ден се провежда първият свободен митинг, организиран от КТ \"Подкрепа\" и \"Екогласност\", на площада пред храм-паметника \"Свети Александър Невски\". В тези условия Петър Младенов поема курс към пълно отричане на режима, към който е бил част дотогава.Първите свободни и демократични избори след над 45 години комунистически режим се провеждат повече от половин година след това - на 10 и 17 юни 1990 г. Междувременно, през януари 1990 г., вътрешният министър ген. Атанас Семерджиев издава строго секретна заповед - да бъдат унищожени досиетата на Държавна сигурност. Тайната операция цели БКП да запази контрола на своя агентурен апарат и да прочисти архивите от компрометиращи материали.В същото време новата стара власт продължава да се опитва да се разграничи от Тодор Живков, който само два месеца се радва на оставените му екстри - персонална пенсия, охрана, \"Мерцедес\" и вила. На 18 януари 1990 г. той е арестуван. На 4 септември 1992 г. Върховният съд му налага присъда от 7 години затвор за незаконно раздаване на пари за представителни нужди на държавния апарат - за жилища, коли и др. На 9 февруари 1996 г. обаче Общото събрание на наказателните колегии на Върховния съд признава на Живков статут на бивш държавен глава и прекратява делото срещу него.", "date": "2017.11.10", "title": "28 години от \"дворцовия преврат\" в БКП"}
{"url": "https://news.bg/int-politics/sasht-preduprediha-turtsiya-za-arestite-na-amerikantsi.html", "text": "Вицепрезидентът на САЩ Майк Пенс изрази пред гостуващия в Белия дом турски премиер Бинали Йълдъръм \"дълбока разтревоженост\" от арестите на американски граждани и на местни служители от американските дипломатически мисии в Турция, както и на журналисти и на хора от гражданското общество, съобщава \"Ройтерс\", позовавайки се на Белия дом.Пенс призова за прозрачност и нормални съдебни процедури при разглеждането на техните дела.Още преди посещението си в САЩ Йълдъръм обяви, че ще обсъжда там и искането на Анкара САЩ да ѝ предадат ислямския проповедник Фетхуллах Гюлен. От Белия дом обаче не споменават нищо за разговор по тази тема.По-рано американски официални лица неведнъж изтъкваха, че съдилищата в САЩ искат достатъчно доказателства, за да решат за екстрадицията на Гюлен.Двамата политици са изразили надежда тяхната среща да помогне за откриването на нова страница в двустранните отношения. Те се съгласили, че между тях е нужен конструктивен диалог, както подобава на приятели и съюзници по спорните въпроси.", "date": "2017.11.10", "title": "САЩ предупредиха Турция за арестите на американци"}
{"url": "https://news.bg/int-politics/rusiya-pogva-amerikanskite-medii-prez-sledvashtata-sedmitsa.html", "text": "Говорителката на руското външно министерство Мария Захарова заяви, че Москва ще започне да налага през следващата седмица мерки срещу американските медии, опериращи в страната.Говорителката отбеляза в телевизионно интервю, че тези действия са отговор на Русия срещу враждебните стъпки на Вашингтон срещу руски медии в САЩ.\"Смятам, че нашето търпение е почти изчерпано и въпросът ще има някаква правна форма. Не изключвам това да бъде направено през следващата седмица\", подчерта Захарова и допълни: \"Към днешна дата е налице разбиране, че практическата фаза на тези ответни мерки ще започне през следващата седмица.\"Коментарите идват след като САЩ наредиха на руския държавен англоезичен телевизионен канал RT America да се регистрира до понеделник като чуждестранен агент по Закона за регистрация на чуждестранни агенти. Шефът на RT Маргарита Симонян определи този ход като опит за възпрепятстване на медията да работи в САЩ.", "date": "2017.11.10", "title": "Русия погва американските медии през следващата седмица"}
{"url": "https://news.bg/int-politics/tramp-i-putin-mozhelo-da-se-blasnat-i-da-si-kazhat-zdrasti-vav-vietnam.html", "text": "Говорителят на Белия дом Сара Сандърс обяви, че няма да има среща между американския президент Доналд Тръмп и руския му колега Владимир Путин по време на срещата на върха на Азиатско-тихоокеанския форум за икономическо сътрудничество (APEC) във Виетнам днес, като причината за това била \"конфликти в планирането и от двете страни\".\"Няма официална среща или нещо планирано за тях (двамата държавни глави)\", настоя Сандърс. Пресаташето посочи, че след като както Тръмп, така и Путин ще бъдат на събитието във Виетнам, \"възможно и вероятно е\" те \"да се блъснат един в друг и да си кажат здравей\" и вероятно дори ще имат неформален разговор.Вчера от Кремъл потвърдиха, че очакваната среща между Тръмп и Путин ще се състои в кулоарите на срещата на върха на APEC и че ще бъдат обсъдени въпроси във връзка с кризите около Сирия и Северна Корея. Държавният секретар на САЩ Рекс Тилърсън обаче опроверга изявлението на руските власти и отбеляза, че двете страни никога не са планирали срещата, тъй като не било ясно дали те имат \"достатъчно съдържание\" за обсъждане.", "date": "2017.11.10", "title": "Тръмп и Путин можело да се блъснат и да си кажат здрасти във Виетнам"}
{"url": "https://news.bg/politics/deputatite-remontirat-kabineta-borisov-3-sas-spomeni-za-10-noemvri.html", "text": "Без премиера Бойко Борисов депутатите подхванаха ремонта на правителството. Липсата му ядоса БСП. Филип Попов поиска министър-председателят да дойде в пленарна зала. Каква по-важна работа има, недоумява социалистът.Председателят на парламента Димитър Главчев обеща да се свърже с Борисов. Малко по-късно докладва, че Борисов е зает със Съвет по сигурността към Министерския съвет. Филип Попов поиска почивка, докато премиерът си свърши работата.През това време законодателите се върнаха към спомените си за 10 ноември 1989 г. Пръв започна Волен Сидеров. Спомни си първите си статии, сети се за кръглата маса, за раждането на опозицията, за януарските митинги. Така демонтирахме тоталитарната система, че рухна държавата, заедно с мръсната вода изхвърлихме и бебето, изтъкна националистът. Пълно щастие няма, убеден е Сидеров. Той настоя за обективен и спокоен анализ на прехода. Лидерът на \"Атака\" поиска да сме самостоятелни в мисленето си. Да не допускаме грешките на прехода, иска още той.Лидерът на ДПС Мустафа Карадайъ също отчете символната дата. Формалното осъждане на комунистическия режим не било достатъчно според него. Той припомни насилствената смяна на имената по време на възродителния процес. Не на реваншизма, призова Карадайъ.Той похвали българския етнически модел. Българският етнически модел не е даден, не е гарантиран, предупреди лидерът на ДПС. Този модел трябвало да бъде препотвърден. Партията нямала да е толерантна към шовинизма, национализма и разделението.За БСП тази дата поставя началото на демократичното управление на страната. Според Валери Жаблянов именно левицата създала предпоставките за преминаване към нов обществен ред. Българското общество проявило необходимия баланс, за да има мирен преход в страната. Жаблянов направи обстоен и дълъг очерк на историята. На Димитър Главчев му досадя и прекъсна социалиста. Дори му отне думата. Цветан Цветанов пък направо се вбеси и се скара на парламентарния шеф да спазва правилника. Не позволявайте на никой да ви крещи, настоя червеният Крум Зарков, обръщайки се към Димитър Главчев.", "date": "2017.11.10", "title": "Депутатите ремонтират кабинета \"Борисов 3\" със спомени за 10 ноември"}
{"url": "https://news.bg/finance/obrazovanieto-i-zdraveopazvaneto-sa-pred-samoletite-spored-dyankov.html", "text": "Трябва да се вкарат повече пари в образованието и здравеопазването. \"Самолетите може да почакат.\" Това заяви пред bTV бившият финансов министър Симеон Дянков относно Бюджет 2018.Според Дянков повечето средства за образование са задължителни. По думите му в миналото е имало наченки на смислена образователна реформа, а сега нещата стоят по коренно различен начин. \"Трябваше тези повече пари още от 2013 г. да влязат в средното образование. Грешката е и по наше време, още тогава трябваше да стане\", обясни Дянков.Финансистът посочи, че България затъва в международната класация на средните училища PISA от около 8 години. \"Изоставаме в математиката, във физиката. В последната олимпиада по физика сме след Монголия, която участваше за първи път\", обясни още Дянков. Това било достатъчно показателно за нуждата от реформа в сектора.Дянков коментира и поста на здравен министър и възможността той да бъде зает от Кирил Ананиев - Дянков се надява, че Ананиев ще успее да направи успешна здравна реформа на клиничните пътеки.\"Последният път, в който цените на клиничните пътеки са се променяли, е през 2006 г. През 2010 - 2011 години направихме разчет, който показа, че 70% от пътеките са занижени. За сметка на това 20% от пътеките за сърдечно-съдови заболявания са завишени - там има добро лоби\", коментира още Дянков и допълни, че това е пример за изтичането на пари, когато системата не е регламентирана.Според Дянков вече не е възможно да се преразгледат приватизационните сделки от миналото. По думите му коментарите в последно време са политически ход, с който се показва, че приватизацията у нас не е минала толкова добре, колко в други държави. Дянков обясни и че заради лошата приватизация в момента наблюдаваме огромно разминаване между развитието на Северна и Южна България, което допринасяло и за демографския срив. \"Има само три града в България, където население расте - София, Стара Загора и Бургас\".Дянков коментира и че предстоят много обвинения по темата приватизация, но законът не действал със задна дата. \"В момента, в който почнеш да си измислиш закони, които са действали в миналото, правовата държава отива\", категоричен е Дянков.Според бившия финансов министър репликата на червения депутат Иво Христов, че 80% от българите са дебили, означава, че този човек не иска и не е готов да управлява държавата. По думите му за подобни реплики държавници напускат политиката както на запад, така и на изток.Дянков коментира и председателството на България на Съвета на ЕС. Според него има някои условия, които ясно ще покажат дали страната ни успешно е председателствала Съвета на ЕС. Най-големитя критерии за това Дянков намира в членството на България в Еврозоната - ако влезем в чакалнята на Еврозоната, това ще намали с 1.5% лихвите за бизнеса.", "date": "2017.11.10", "title": "Образованието и здравеопазването са пред самолетите според Дянков"}
{"url": "https://news.bg/regions/postradaliyat-rabotnik-vav-vmz-sopot-e-v-kritichno-sastoyanie.html", "text": "Доктори продължават да се борят за живота на работника, който пострада при трудова злополука във \"ВМЗ\" - Сопот. Мъжът е с 97% изгаряния по тялото, съобщи bTV.Лекари от клиниката по изгаряния в Пловдив заявиха, че състоянието на мъжа е шоково заради дълбоките изгаряния.Припомняме, вчера работник падна във вана с галванична течност във \"ВМЗ\"-Сопот по време на проверка за ново оборудване в завода. Стана ясно, че до инцидента се е стигнало заради невнимание. Мъжът е бил изваден от ваната и транспортиран до болница по възможно най-бързия начин.", "date": "2017.11.10", "title": "Пострадалият работник във \"ВМЗ\"-Сопот е в критично състояние"}
{"url": "https://news.bg/regions/samo-chudo-mozhe-da-sahrani-kashtata-muzey-na-levski-v-selo-batultsi.html", "text": "Къщата музей на Васил Левски в ловешкото село Батулци се нуждае от спешен ремонт. Къщата тъне в разруха и въпреки, че Министерството на културата отпуска пари за ремонт преди две години, стените на къщата-музей се рушат, а покривът отново тече.Къщата е изключителна и е част от историята на Освобождение на България. В нея преди повече от 200 години Левски пристига в село Батулци и основава местния революционен комитет. В къщата са се помещавали оръжията на комитетските дейци, както и част от личните вещи на Апостола.Сега обаче присъствието на Апостола в къщата се губи. След поредица от кражби ценните експонати са иззети, а музеят затваря врати.Преди време в селото се организира инициатива за ремонтирането и възстановяването на къщата-музей. Хората търсят съдействие от община Ябланица и Министерството на културата. Тогава за спешния ремонт на покрива са отпуснати 24 000 лв. Две години по-късно обаче покривът отново тече.Според проверка на Министерството на културата при ремонтните дейности са били допуснати нарушения, а от община Ябланица отказват средства за възстановяването на музея.Местните жители вече се надяват на чудо, което да съхрани къщата-музей на Апостола.", "date": "2017.11.10", "title": "Само чудо може да съхрани къщата музей на Левски в село Батулци"}
{"url": "https://news.bg/world/globalizatsiyata-e-neobratima-zaklyuchi-kitayskiyat-lider.html", "text": "Глобализацията е необратима тенденция.Това обяви президентът на Китай Си Дзинпин при откриването на Азиатско-тихоокеанския икономически форум във Виетнам, съобщават световни агенции.Дзинпин е убеден, че Азиатско-тихоокеанският регион, както и цялата международна общност, трябва да направят икономическата глобализация \"\".\"\", подчерта лидерът на азиатския гигант.Китай, по думите му, има отговорност като втората най-голяма икономика в света.Трябва да създадем отворена Азиатско-тихоокеанска зона за свободна търговия, призова той, допълвайки, че това ще е в полза за всички държави.\"Отвореността носи прогрес\", докато \"самоизолацията\" е спирачка за държавите, убеден е Дзинпин.Той допълни, че регионът трябва да \"подкрепи многостранен търговски режим\".", "date": "2017.11.10", "title": "Глобализацията е необратима, заключи китайският лидер"}
{"url": "https://news.bg/int-politics/sasht-nyama-da-tolerirat-poveche-hronichnite-narusheniya-v-targoviyata-otseche-tramp.html", "text": "Американският президент Доналд Тръмп обяви в реч по време на срещата на върха на Азиатско-тихоокеанския форум за икономическо сътрудничество (APEC), че САЩ няма да търпят \"хронични нарушения на търговията\" от която и да било страна, която \"пренебрегва правилата, за да получи предимство\" в областта на търговията.Той отново обвини Китай и \"много други\" страни, че \"се възползват\" от САЩ с техните \"нечестни\" търговски практики. Тръмп обаче отново потвърди позицията си, че не обвинява тези страни, а предишните американски администрации, които не са успели да сторят нещо по проблема.Тръмп отбеляза, че Вашингтон иска да влезе във \"взаимноизгодни\" двустранни търговски отношения с всяка страна в Индо-тихоокеанския регион, които са готови да се придържат към правилата на Световната търговска организация (СТО) и че САЩ очакват от всички страни \"точно да следват правилата\".\"Очакваме пазарите да бъдат отворени в еднаква степен и от двете страни и че частната индустрия, не правителствените плановици, ще насочват инвестициите\", настоя Тръмп, като добави: \"Не можем да постигнем отворени пазари, ако не гарантираме справедлив достъп до пазара.\"Американският президент посочи, че САЩ нямало да влизат в каквито и да е големи търговски споразумения, тъй като такива сделки ще ни \"вържат ръцете\".", "date": "2017.11.10", "title": "САЩ няма да толерират повече хроничните нарушения в търговията, отсече Тръмп"}
{"url": "https://news.bg/politics/pravitelstvoto-aktualizira-strategiyata-za-natsionalna-sigurnost.html", "text": "Министерският съвет разгледа проект на актуализирана Стратегия за национална сигурност. След обсъждането на актуализираната Стратегия за национална сигурност, тя ще бъде внесена за одобрение от Министерския съвет и приемане от депутатите.Актуализирането на стратегията е в отговор на становище от 30 май тази година на Консултативния съвет по национална сигурност към Президента на Република България.Разработването на актуализираната стратегия е в съответствие с управленската програма на правителството за периода 2017-2021 година, съобщава пресцентъра на МС.", "date": "2017.11.10", "title": "Правителството актуализира Стратегията за национална сигурност"}
{"url": "https://news.bg/bulgaria/19-godini-bez-fanfari-i-shampansko.html", "text": "Без фанфари и без шампанско (миналата година, когато станахме пълнолетни, го изпихме), съобщаваме, че news.bg става днес на 19 години.Точно преди 19 години - на така паметната за страната дата 10 ноември, но 1998, news.bg пусна  в необятното пространство на интернет-а. Все още тогава не знаехме колко необятно всъщност ще се окаже то. Точно както и самата ни работа в новинарската вселена.След това ежедневно, в режим на 24/7, 19 години правим текстове и заглавия, после прибавихме и снимки, таблици, видео, туитове, скриншотове и т.н.Така нататък е разгърнатото съкращение, което, и малко по навик, се слага след някакво изреждане. Точно както ние изреждаме 19 години.И може би именно на рожден ден е добре да не се използва самото съкращение, а да се изкаже докрай. И най-вече да се зададе въпросително - така... а нататък?До тук 19 години news.bg винаги се опитвал да предоставя на своите читатели обективна, актуална, коректна и навременна информация. Стремежът ни е бил тази информация да е вярна и добре написана. Опитваме се да правим по-малко грешки и за всяка една от тях се извиняваме, предварително.До тук 19 години news.bg винаги се е стремял да бъде верен на основните принципи на журналистиката, да предоставя пространство за различните гледни точки и е благодарен за всяка една от тях, включително и за отзивите под статиите ни, в които нашите верни и неверни читатели ни коментират, коригират, апострофират или просто ни ругаят, понякога и заради самото ругаене ( по-модерному - ни хейтват).Така... а нататък? Нататък е... към наистина оказалата се необятност на интернет пространството, в която news.bg ще продължи да се развива, както и през тези 19 години, но за да остане обаче преди всичко верен - верен на себе си и верен на своите читатели.Благодарим Ви!", "date": "2017.11.10", "title": "19 години, без фанфари и шампанско"}
{"url": "https://news.bg/press/pernishki-gram-tsepi-bankomatite-borisov-kani-us-giganti.html", "text": "3 бригади отварят с газ банкомати, падат им се по 50 000 лв. средно16-и банкомат бе взривен от началото на 2017 г. - този път в Сапарева баня, в четвъртък и освети една от трите банди, които очевидно се изхранват добре с този бизнес.Полицията блокира в гора група пернишки \"герои\", залови само един, трима се измъкнаха от обкръжението.\"Пернишки гръм\" цепи банкоматитеБандитите, взривявали банкомати, се оказаха перничани. След поредния \"пернишки гръм\" полицията влезе в дирите на престъпниците и организира огромна хайка за залавянето им. В нея бяха включени части на жандармерията, барети и снайперисти от отряда за борба с тероризма на МВР. За разузнавателен полет над Пернишко и Кюстендилско бе пуснат дори и хеликоптер на \"Гранична полиция\". До днес следобед Тодор Богданов (41 г.), Красимир Йорданов, по прякор Джонката (40 г.) и Кирил Микев (35 г.) не бяха заловени и полицията разпространи снимките им за издирване.Борисов кани US гиганти Потенциалът на България за инвестиции и индустриално сътрудничество представи вчера премиерът Бойко Борисов пред ръководствата на 13 американски гиганта. Едни от най-големи компании на САЩ проучват възможностите за бизнес у нас. Те са част от търговска мисия, организирана от Американо-Централноевропейската бизнес асоциация от Вашингтон. Мисията е първа от 14 години насам и в нея участват едни от най-големите компании от САЩ в сферата на информационните технологии, отбранителната индустрия, земеделието и производството на храни. Те имат интерес да инвестират и да разширяват дейностите си у нас в областта на селското стопанство, фармацията, технологиите и хранително-вкусовия сектор.Баровските номера на колите скачат двойноБаровските номера на колите, които са с 4 еднакви цифри, ще скочат двойно. Предвижда се цената от 1000 лева да стане 2000 лева за две регистрационни табели на автомобилите. Това е заложено в проект за изменение на Тарифа 4 за таксите, които се събират в системата на МВР по Закона за държавните такси.ДАНС иска да мине в пълна нелегалностДАНС ще се опита да стане напълно безконтролна, като си издейства правото да назначава без конкурс, както и възможността да крие информация за сегашните си и бившите си сътрудници и за агенти на прикритие дори от правосъдието. Това ще стане, ако парламентът одобри поправките в Закона за Държавната агенция \"Национална сигурност\", пуснати за обсъждане в портала за обществени консултации strategy.bg.Валери Симеонов: Не е ефективно да плащаш за раждаемостНай-ефективната инвестиция на държавата не е в насърчаването на раждаемостта и в отглеждането на деца. Дори това да ви прозвучи грубо и цинично, с това съм абсолютно наясно, трябва да минат 20 години, за да стане пълноценнно това дете и да влезе на трудовия пазар. Това каза вицепремиерът по икономическата и демографска политика Валери Симеонов вчера на конференция на тема \"Ефективността на политиките на ЕС за малките и средни предприятия\".\"Съжалявам, че ще изразя несъгласие с по-голямата част от изказванията. Както се казва на български \"сори\", каза още Симеонов по повод изказванията на представителите на бизнеса за проблемите в работата им. Вицепремиерът изрази съмнение и към оповестените от тях статистически данни.ГЕРБ ще бори корупцията, ама преди 20 години\"Прочетох заглавие онзи ден, че ще се премахва давността върху престъпления, свързани с приватизацията, и спрях да чета по-нататък просто защото това е невъзможно - няма как да махнеш давността.\" Това сподели пред \"Капитал\" наказателен съдия от Върховния касационен съд за новия законодателен хит на управляващите, лансиран за първи път в събота от премиера Бойко Борисов. Това далеч не е изолирана реакция сред юристите. Задачата, която Борисов публично възложи на правистите на ГЕРБ, е да проверят възможностите за отпадане на давността за престъпления при приватизационни сделки. При приватизацията са били откраднати над 30 млрд. лв., обяви премиерът с апломб, но тези престъпления не били разследвани и наказани.", "date": "2017.11.10", "title": "\"Пернишки гръм\" цепи банкоматите, Борисов кани US гиганти"}
{"url": "https://news.bg/world/katalunski-polititsi-izlyazoha-pod-garantsiya.html", "text": "Испанският Върховен съд пусна под гаранция председателя на каталунския парламент Карме Форкадел, съобщи в. \"Ел Паис\".Тя трябва да плати близо 150 хиляди евро.В същото време стана ясно, че срещу Карме Форкадел продължава разследването за ролята й в обявяването на независимостта на областта, предаде Ройтерс.За четирима от задържаните заедно с Форкадел каталунски депутати, съдът определи гаранция от по 25 000 евро, а петият ще бъде освободен без гаранция, но при известни условия.Каталунските политици са заплашени от близо 30 години затвор.", "date": "2017.11.10", "title": "Каталунски политици излязоха под гаранция"}
{"url": "https://news.bg/world/mezhduzvezdni-voyni-prodalzhavat-s-nova-trilogiya.html", "text": "\"Междузвездни войни\" продължават с нова трилогия, разкриват от \"Дисни\".Сценарист и режисьор на новите серии ще е Райън Джонсън. Той снима \"Епизод VIII: Последният джедай\".Премиерата на филма е насрочена за 15 декември.Новата трилогия ще бъде отделна от епизодичната сага за семейство Скайуокър.\"Епизод IX\" се очаква да се появи през 2019 г. ", "date": "2017.11.10", "title": "\"Междузвездни войни\" продължават с нова трилогия"}
{"url": "https://news.bg/world/razrushavat-karvavata-tsarkva-v-teksas.html", "text": "Баптистката църква в Тексас, където 26 енориаши бяха убити на 5 ноември, може да бъде разрушена. На мястото на храма те предлагат да издигнат паметник на жертвите на трагедията, съобщи в четвъртък телевизия Ен Би Си.Според медията, тази инициатива идва от пастор Франк Померой. Според свещеника служението в църквата трябва да бъде спряно, защото \"спомените за инцидента от 5 ноември са твърде силни\". В града вярващите ще намерят подходящо място за нова църква. Хора от цялата страна вече са изразили своята готовност да дарят своя строеж.Миналата неделя, Девин Кели, въоръжен с пушка Рюгер, влезе в църквата и откри огън. Той уби 26 души, а други 20 бяха ранени. След клането Кели беше ранен при престрелка с местен жител, след което се самоуби.", "date": "2017.11.10", "title": "Разрушават \"кървавата църква\" в Тексас?"}
{"url": "https://news.bg/world/beliyat-dom-shte-vaorazhava-ukrayna.html", "text": "Белият дом вероятно е одобрил доставката на оръжия за Украйна, включително и на противотанкови ракетни системи Javelin. Това разкрива в. \"Уолстрийт джърнъл\".Според източници на деловия вестник, Белият дом по принцип се е съгласил по този въпрос, но времето за началото на доставките все още не е определено.Вашингтон може да използва доставките на оръжие в Киев като сигнал за Москва, че Западът е готов да увеличи военната подкрепа на Украйна, ако опитът за мирно разрешаване на ситуацията, включително чрез използването на мироопазващата мисия, се провали.Преди това телевизия Ен Би Си съобщи, че Министерството на отбраната на САЩ изпрати в Белия дом план, който ще предостави на украинските власти противотанкови оръжия. Според източниците на телевизионния канал, Пентагонът препоръчва да се доставят ракетни системи Javelin на Киев за $50 милиона.", "date": "2017.11.10", "title": "Белият дом ще въоръжава Украйна"}
{"url": "https://news.bg/world/sasht-i-rusiya-blizo-do-sporazumenie-za-siriya.html", "text": "САЩ и Русия се приближават към споразумение за Сирия за прекратяване на гражданската война, предаде АП.Последните детайли се очакват да бъдат обсъдени на днешната среща между президентите на САЩ и Русия - Доналд Тръмп и Владимир Путин във Виетнам.Документът се фокусира върху три елемента: избягване на конфликт между руските и американските военни, намаляване на насилието в гражданската война и вдъхване на нов живот в мирния процес под егидата на ООН.Споразумението трябва определи т.нар. \"зони за деескалация\" в Сирия, които доведоха до успокояване на положението в някои части на страната.САЩ и Израел търсят начин да предотвратят установяването на постоянно присъствие в Сирия на приятелски и лоялни на Иран сили. Израел смята Иран за свой върл враг. Една от обсъжданите идеи била установяване на \"буферна зона\" по израелската граница със Сирия.", "date": "2017.11.10", "title": "САЩ и Русия близо до споразумение за Сирия"}
{"url": "https://news.bg/world/sasht-ne-vaorazhavame-ukrayna.html", "text": "САЩ опровергаха информацията, че са взели принципно решение за доставки на оръжие за Украйна, предаде ТАСС.Тази статия не съответства на действителността, заяви пред ТАСС високопоставен служител на Белия дом.От своя страна \"Уолстрийт джърнъл\" писа, че Белият дом е одобрил по принцип предаването на Украйна на смъртоносни оръжия.САЩ могат да използва доставките на оръжия на Киев като сигнал към Москва, че Западът е готов да засилва военната подкрепа за Украйна, ако опитите за уреждане на конфликта в Донбас по мирен път, включително и чрез охранителна мисия на ООН, се провалят.", "date": "2017.11.10", "title": "САЩ: Не въоръжаваме Украйна"}
{"url": "https://news.bg/politics/amerikanskiyat-poslanik-privetstva-usiliyata-ni-za-modernizatsiya-na-armiyata.html", "text": "Осъществяване на проектите за модернизация на армията и заедно с това и стимулиране на българската икономика са приоритетите ни в отбраната. Това стана ясно от думите на вицепремиера и военен министър Красимир Каракачанов при откриване на Българо-американския форум на отбранителната индустрия.\"България има амбициозната цел да проведе проектите си за модернизация на въоръжените сили\", добави той.Каракачанов подчерта, че амбицията ни е да се движат едновременно и трите проекта - за нови изтребители, кораби за флота и за бронираната машина и чрез тях да се даде шанс на българските предприятия да участват в тези проекти.\"Това ще е мощен стимул на икономиката ни\", категоричен беше той. Каракачанов, заяви, че ние добре осъзнаване задълженията, които имаме като страна членка на НАТО.Той припомни, че дълго е отлагано модернизирането на армията, осланяйки се на това, че НАТО ни пази.\"На мен се пада като министър на отбраната да придвижим тези проекти и да дадем на нашите въоръжени сили нови възможности и през тези проекти да възстановим способностите на армията.\", заключи следният министър.Американският посланик Ерик Рубин приветства участниците във форума, като подчерта, че партньорството ни в отбраната е по- силно от всякога.Той акцентира върху това, че днес всички са изправени пред нови заплахи - тероризъм, мигрантски потоци, затова трябва да се пази сигурността на държавата и нейните граждани.\"Ние оставаме партньори и приятели като се борим рамо до рамо\", подчерта Рубин.От думите му стана ясно, че САЩ приветства усилията ни за увеличаване на парите за отбрана.В заключение американският посланик се обърна към Каракачанов с думите: \"Приветствам изявленията ви в медиите по отношения на модернизацията на българските военно-морски въздушни и сухопътни сили\".", "date": "2017.11.10", "title": "Американският посланик приветства усилията ни за модернизация на армията"}
{"url": "https://news.bg/politics/borisov-e-strahliv-i-rushi-institutsiite-i-darzhavnostta-izrigna-ninova.html", "text": "Без премиера Бойко Борисов депутатите подхванаха ремонта на правителството. Липсата му ядоса БСП. Филип Попов поиска министър-председателят да дойде в пленарна зала. Каква по-важна работа има, недоумява социалистът.Председателят на парламента Димитър Главчев обеща да се свърже с Борисов. Малко по-късно докладва, че Борисов е зает със Съвета по сигурността към Министерския съвет. Филип Попов поиска почивка, докато премиерът си свърши работата.След започването на същинските дебати по обсъждането на рокадата в здравното министерство, от ДПС изтъкнаха, че не се вижда изход от ситуацията в здравеопазването.Депутатът от ДПС Нигяр Джафер сподели, че е смутена от всяка смяна в Министерството на здравеопазването. Опровергайте скептиците, посъветва тя Кирил Ананиев, който е номинацията за нов здравен министър. Желая ви успех, допълни Джафер.Корнелия Нинова пък обвини премиера, че системно нарушава Конституцията. Само премиерът трябвало да представи предложението за смени в кабинета. Той руши държавността, руши институциите и е страхлив, обвини го лидерът на БСП.Винаги, когато става напечено, се крие, коментира тя. Защо след като е знаел за одита, Бойко Борисов е предложил Николай Петров за министър на здравеопазването, попита още соцлидерът.Господин Борисов, защо приехте тази оставка и чии интереси обслужихте, приемайки тази оставка, попита тя задочно министър-председателят. Какво ще се промени с избирането на този или онзи министър, зададе реторичен въпрос тя.Решенията не се вземали в интерес на системата и гражданите, а в интерес на това или онова лоби, по думите й.Цветан Цветанов защити премиера и захапа левицата за 80-те процента дебилни българско граждани, както заяви Иво Христов. Смехотворно било да се нарича Борисов страхлив. Тя не можела да дисциплинира парламентарната си група.Жельо Бойчев от БСП пък смята, че било нормално Борисов да не е в пленарната зала, именно защото се обсъждал провалът му в сектор \"Здравеопазване\". Правителството не иска да се противопостави на големите фармацевтични компании и няма воля за спиране на теча в сектора, според Бойчев.Той се чуди как Кирил Ананиев се е съгласил да заеме поста. Ще сложи ли той край на криминалния реекспорт, пита червеният депутат. Дълговете на болниците растат, предупреди Бойчев.Тази система всички ни ще направи болни, подчерта той в коментар на данни за растящия брой хоспитализации през годините.Има опасността да се превърнете в поредното камикадзе, което ще взриви системата, предупреди социалистът Ананиев. По време на дебата Хасан Адемов от ДПС заяви, че трудно си е променил мнението, че не трябва лекар да е министър на здравеопазването. Какъв да е профилът му, попита той.Здравеопазването е политика, която трябва да се прави тук и в Министерския съвет, одобрена с консенсус. Нито една група не може да се справи сама. За нас този профил е приемлив, добави той.Адемов му пожела, прекрачвайки прага на кабинета, да не види табела: \"Добри дошли в ада.\"Таско Ерменков не се съгласи с финансовия профил на Ананиев, защото това не било заради мениджърските му качества, а заради продължаване на търговската политика на болниците. Дали ще е този министър или не - няма значение, според него.\"Няма как да си мениджър на нещо нереформирано. Догодина пак ще си говорим за същото и ще дадем 5 млрд. лева за здравеопазване\", каза Ерменков.Адемов го репликира, че не е вярно, че медицинската дейност е търговска дейност.\"Ясно е политическото послание за избора му. Очакванията са да реализира фискални мерки\", добави Адемов.Как се контролира система, в която няма контролни механизми. Ще бъде жалко такъв специалист да изгори в една нереформирана система. Ние сме готови да участваме в консултации каква да бъде системата. Това заяви по време на дебата Йордан Цонев от ДПС.Това е една подадена ръка, защото това е важна за българските граждани система, категоричен е Цонев.Председателят на здравната комисия в парламента Д-р Даниела Дариткова определи оставката на проф. Петров като достоен акт, какъвто нямало в другите политически сили. Тя припомни, че се дават още 400 млн. лева за здравеопазване. Оттук нататък ще се търси консенсус и надпартийни решения.Д-р Михайлов от БСП репликира, че се води политика против здравеопазването.", "date": "2017.11.10", "title": "Борисов е страхлив и руши институциите и държавността, изригна Нинова"}
{"url": "https://news.bg/world/na-16-g-ubih-chovek-prizna-prezidentat-na-filipinite.html", "text": "Президентът на Филипините Родриго Дутерте призна, че като дете е убил човек, информира АФП.Дутерте е във Виетнам във връзка с провеждащия се Азиатско-тихоокеански форум за икономическо сътрудничество.Пред филипинската общност във виетнамския град Дананг Дутерте също заплаши да шамароса докладчик на ООН за човешките права, ако я срещне. Когато бях тийнейджър, щях да вляза и да изляза от затвора. Щях да се сбия тук и там, сподели филипинският лидер., призна той.През 2016 г. Дутерте спечели президентските избори, след като обеща да разреши проблема с наркотиците в страната, заканвайки се да избие 100 000 души.От подетата преди 16 месеца кампания са убити повече от 5 000 души.Преди да стане президент в интервю за списание Esquire Дутерте съобщи, че \"може би\" е убил човек, когато е бил на 17 г.АФП отбелязва, че не е ясно дали става въпрос за един и същи случай. Но съветници на филипинския лидер многократно призоваха журналистите да не вярват на всичко, което казва държавният глава, тъй като често се шегувал или преувеличавал.", "date": "2017.11.10", "title": "На 16 г. убих човек, призна президентът на Филипините"}
{"url": "https://news.bg/world/kremal-nedovolstva-ot-protivorechivite-signali-na-sasht-za-sreshta-tramp-putin.html", "text": "Москва получава противоречиви сигнали от САЩ за възможна среща между руския президент Владимир Путин и американския лидер Доналд Тръмп във Виетнам.Това разкри говорителят на Кремъл Дмитрий Песков, цитиран от Ройтерс.Песков също поясни пред репортери, че \"по един или друг начин\" Путин ще се срещне с Тръмп в кулоарите на Азиатско-тихоокеанския форум за икономическо сътрудничество във Виетнам.В петък Белият дом съобщи, че Тръмп няма да има отделна среща с руския си колега.През последните дни от руска страна съобщаваха, че двамата лидери ще проведат разговори за Сирия, Украйна, Северна Корея, Иран и други въпроси, докато в същото време от САЩ не потвърждаваха дали изобщо двамата държавни глави ще се срещнат.", "date": "2017.11.10", "title": "Кремъл недоволства от противоречивите сигнали на САЩ за среща Тръмп-Путин"}
{"url": "https://news.bg/crime/trimata-izdirvani-obirdzhii-mozhe-da-sa-napusnali-stranata.html", "text": "Продължава издирването на тримата мъже, извършили вчерашния обир на банкомат в Сапарева баня. Полицията продължава да издирва мъжете .Междувременно стана ясно, че като изоставили автомобила в полето покрай село Боснек, мъжете успели да вземат и сумата, открадната от банкомата. По първоначални данни парите са били намерени в изоставения автомобил. Предстои това да се изясни.Стана ясно и че мъжете, обявени за национално издирване, имат много познати в село Боснек. Възможно е някой да им е помогнал да се укрият. Има вероятност и мъжете вече да са напуснали страната в посока Сърбия.Припомняме, при мащабната акция на МВР един мъж беше задържан, а трима - обявени за национални издирване - Красимир Йорданов, Кирил Микев и Тодор Богданов. Всички те са близки до известния пернишки касоразбивач Валентин Кирилов.Бандата е заподозряна и за обирането и на други банкомати в страната.МВР моли всички граждани, които имат информация за издирваните мъже да сигнализират на телефон 112 или в най близкото полицейско управление. Полицията гарантира анонимността на всеки подал информация", "date": "2017.11.10", "title": "Тримата издирвани обирджии напуснали страната?"}
{"url": "https://news.bg/crime/brakonieri-vandali-otmashtavat-za-hvashtaneto-im-v-krachka.html", "text": "Бракониери, хванати в крачка от държавен служител с голямо количество нелегален улов на риба, отмъщават на служителя на Агенцията по рибарство и аквакултури в Монтана, който ги е хванал.Отмъщението - лепило в ключалката на автомобила на държавния служител. Освен това бракониерите свалили и регистрационните номера на колата.Нарушителите обаче са заснети от охранителна камера. Те са разпознати и задържани за срок до 24 часа.Служителят на Агенцията по рибарство в Монтана е категоричен, че това не е първият път, в който същите хора бракониерстват. Те били хващани няколко пъти с огромни количества нелегален улов. Нямали и намерение да спазват закона.", "date": "2017.11.10", "title": "Бракониери вандали отмъщават за хващането им в крачка"}
{"url": "https://news.bg/crime/pognaha-bivsh-shef-na-rayonen-sad-za-nad-600-hil-lv-dds-izmami.html", "text": "Специализираната прокуратура повдигна обвинения на трима участници в организирана престъпна група за данъчни престъпления, чийто ръководител е бивш председател на Районния съд в Сандански, а един от участниците - бивш общински съветник в града.Установената щета, нанесена от групата на държавния бюджет чрез избягване на плащане на ДДС от началото на 2010 г. до юли 2016 г., е в особено големи размери - 636 267,19 лева.В продължение на 5 години и половина групата е действала по една и съща схема. За да се избегне установяването и плащането на дължим ДДС на контролирана от участниците фирма, са съставяни счетоводни документи с невярно съдържание.В дневниците за покупки са отразявани плащания за неизвършени услуги и доставки от 10 \"кухи\" фирми в Сандански и Благоевград, съставяни са месечни справки-декларации по Закона за ДДС с невярно съдържание, като в крайна сметка е бил приспадан неследващ се данъчен кредит в полза на въпросното дружество.На 9 ноември обвиненията са предявени на участниците в групата. С постановления на екипа прокурори от Специализирана прокуратура, работил по случая, на ръководителя на групата е наложена мярка за неотклонение \"Парична гаранция\" в размер на 5000 лева. На двамата участници са наложени парични гаранции съответно от 4000 и 3000 лева.", "date": "2017.11.10", "title": "Погнаха бивш шеф на Районен съд за над 600 хил. лв. ДДС измами"}
{"url": "https://news.bg/world/i-frantsiya-potvardi-za-radiatsionen-oblak-nad-evropa.html", "text": "Над Европа през последните седмици е имало радиоактивен облак. Има индикации за проблем в обект с ядрени материали в Русия или Казахстан през последната седмица на септември.Това съобщава Институтът за ядрена безопасност на Франция (IRSN), цитиран от Ройтерс.В началото на миналия месец Федералната служба за радиационна защита на Германия съобщи, че е засечено увеличение на радиоактивността във въздуха в Западна и Централна Европа, но няма опасност за човешкото здраве.Службата отбеляза, че е регистрирано увеличение на нивата на изотопа рутений-106 в Германия, Италия, Австрия, Швейцария и Франция от 29 септември.От френския институт изключиха да е имало инцидент в ядрен реактор, пояснявайки, че вероятно е възникнал проблем в обект за отработено ядрено гориво или в център за радиотерапия.Няма непосредствена заплаха за човешкото здраве и за околната среда в Европа, уверяват от института.Институтът за ядрена безопасност на Франция обаче не може да установи точното местоположение, където е възникнал инцидентът, но основавайки се на метеорологичното време, вероятно е в зона между Урал и река Волга.Русия не знае за инцидент на територията си, а от института не са успели да се свържат с Казахстан.През последните седмици френският институт и няколко други институции за ядрена безопасност в Европа са засекли високи нива на изотопа рутений-106.Рутений-106 се използва за радиационна онкология и понякога е източник на енергия за захранване на сателити.От френския институт са изчислили, че количеството рутений-106 е между 100 и 300 терабекерел, пояснявайки, че при инцидент с подобен магнитуд във Франция ще има евакуация на хора в радиус няколко километра от мястото на инцидента.", "date": "2017.11.10", "title": "И Франция потвърди за радиационен облак над Европа"}
{"url": "https://news.bg/regions/pochina-rabotnikat-postradal-vav-vmz-sopot.html", "text": "Работникът, който вчера претърпя трудова злополука във \"ВМЗ\"-Сопот, е починал, предаде БНТ.Лекарите са се борили за живота му около 24 часа, но безуспешно. Вследствие на злополуката мъжът беше с 97% изгаряния по тялото. Тези травми са несъвместими с живота, уточниха от лечебното заведение.Припомняме, вчера  във \"ВМЗ\"-Сопот по време на проверка за ново оборудване в завода. Стана ясно, че до инцидента се е стигнало заради невнимание. Мъжът е бил изваден от ваната и транспортиран до болница по възможно най-бързия начин.", "date": "2017.11.10", "title": "Почина работникът, пострадал във \"ВМЗ\"-Сопот"}
{"url": "https://news.bg/regions/spukan-gazoprovod-evakuira-tsentara-na-stara-zagora.html", "text": "За около час и половина сградата на общината в Стара Загора и близките на нея сгради бяха евакуирани заради авария на газопровод в центъра на областния град.Аварията е станала около 11 часа при извършването на ремонтните дейности по обновяване на площадното пространство и пешеходната зона на града. При ремонтните дейности работниците пробили магистралния газопровод на централния булевард \"Цар Симеон Велики\".При аварията няма пострадали хора. Пространството около инцидента продължава да е отцепено.Към момента газоподаването е преустановено и екипи работят по възстановяването на аварията. Направените замервания на качеството на въздуха от специализираните автомобили на пожарната и газоснабдителната фирма не показват отклонения от нормите - няма опасност от обгазяване на хора. Природният газ е по-лек от въздуха и при евентуално изтичане се издига високо в атмосферата, без да застрашава хората или околната среда.Подаването на газ към централната градска част на Стара Загора ще бъде възстановено при първа възможност след отстраняване на повредата и ръчното включване на засегнатите абонати. ", "date": "2017.11.10", "title": "Спукан газопровод евакуира центъра на Стара Загора"}
{"url": "https://news.bg/world/es-postavi-kraen-srok-na-london-za-brekzit.html", "text": "Постигнат е частичен напредък по време на преговорите за Брекзит, но трябва повече работа за разрешаване на няколко точки.Това заяви главният преговарящ от ЕС за Брекзит Мишел Барние на пресконференция с британския министър Дейвид Дейвис след края на шестия кръг преговори, информира \"Гардиън\".Барние поясни, че през следващите две седмици е нужен още по-голям напредък, за да могат двете страни да започнат преговори за бъдещите икономически отношения.Той подчерта, че до две седмици Брюксел иска да получи отговор от Лондон относно въпроса за уреждането на финансовите сметки между Великобритания и ЕС. Барние даде на Великобритания краен срок от две седмици да предложи повече пари, ако иска търговските преговори да започнат след декември.Време е за техническа работа и разяснения, изтъкна Мишел Барние на пресконференцията и добави, че искат предсказуемост и плавно напускане на Великобритания.По думите му по време на изключително сложните преговори ЕС не е поискал отстъпки и не планира да прави, тъй като преговорите се основават на факти и ангажименти.Ако погледнем решенията на Европейския съвет, според него, трябва да има значителен напредък - това означава реален напредък, за да започне втората фаза от преговорите.Барние каза, че все още трябва да бъдат разрешени проблеми, свързани с обединението на семействата, влиянието на Европейския съд и социалните облаги.Преговарящият от ЕС потвърди, че по въпроса за правата на гражданите е постигнат \"някакъв напредък\", тъй като Великобритания е предоставила \"полезни разяснения\" по някои аспекти.Той разясни, че за да постигнат общите задачи, двете страни ще работят \"интензивно\" до срещата на върха на ЕС през декември.От своя страна британският министър за Брекзит Дейвид Дейвис заяви, че е необходима гъвкавост и прагматизъм от двете страни.Тази седмица работихме по въпросите, по които имаме различия, каза Дейвис.Британският политик настоя, че Северна Ирландия .Според \"Гардиън\" с коментара си Дейвис изглежда отхвърля предложение в изтекъл в публичното пространство документ на ЕС, че Северна Ирландия ще остане в митническия съюз и в единния пазар.Дейвис бе категоричен, че споразумение с ЕС не може да включва създаване на нова граница в рамките на Обединеното кралство.\"Това не може да доведе до създаване на нова граница във Великобритания\", подчерта той във връзка с ключовия въпрос за границата с Ирландия.Великобритания ще запази целостта си, успокои Дейвис.По въпроса за финансовите задължения министърът увери, че Лондон ще изпълни ангажиментите си към ЕС.Дейвис сподели, че все още остава неразрешен въпросът за правата на гражданите.Приоритетът ни е, по думите му, да запазим суверенитета на британските съдилища.На въпрос на германски журналист дали ЕС се нуждае от отстъпки през следващите две седмици, за да започнат търговски преговори, Барние отговори утвърдително, пояснявайки, че Великобритания трябва да предложи отстъпки през следващите две седмици преди срещата на върха.", "date": "2017.11.10", "title": "ЕС постави краен срок на Лондон за Брекзит"}
{"url": "https://news.bg/crime/zadarzhaha-dilar-v-sofiya-s-kokain-za-500-000-lv.html", "text": "Полицаи задържаха наркодилър с кокаин за около 500 000 лв. в София.След проведена полицейска акция за разпространение на наркотични вещества е задържано лице на 28 години, за което има информация, че се занимава с наркотици. Заедно с него е задържана приятелка му и майката ѝ. Това стана ясно от думите на градския прокурор Емилия Русинова по време на брифинг в прокуратурата.При претърсване на автомобила на лицето са намерени 5 килограма марихуана, 1.7 килограма кокаин и около 10 грама амфетамини. Всичките са с високо качество.И тримата са привлечени като обвиняеми и са задържани под стража за 72 часа, като прокуратурата поиска постоянна мярка \"задържане под стража\".И трите лица са криминално проявени.Директор на СДВР Ивайло Иванов съобщи, че задържаният е дилър на наркотици, а чистотата на кокаина, намерен в него е толкова висока, че ако се продаде на улицата, размесен, би се реализирала печалба от около половин милион лева.", "date": "2017.11.10", "title": "Задържаха дилър в София с кокаин за 500 000 лв."}
{"url": "https://news.bg/int-politics/rusiya-skochi-nato-razrabotva-nachini-za-izpolzvane-na-yadreni-orazhiya-na-ruskata-granitsa.html", "text": "Руският военен министър Сергей Шойгу коментира засилената дейност на НАТО близо до руските граници, съобщават руски медии.\"Целият шум, създаден от западните медии около военните учения \"Запад-2017\" е просто прикритие за увеличената активност на силите на НАТО близо до руските и беларуските граници\", подчерта Шойгу.Според министъра НАТО разработвал начини за използване на ядрени оръжия.Изявлението на висшия руски политик идва на фона на неотдавнашното решение на министрите на отбраната на страните членки на НАТО за създаване на още два командни центъра, като по този начин се подобри движението на войските в Европа.Няколко страни членки на НАТО от Източна Европа многократно изразиха загриженост заради военните учения \"Запад-2017\", които бяха проведени между 14 и 20 септември в Русия и Беларус, твърдейки, че руските войски, разположени в Беларус за ученията, могат да останат в страната след маневрите, като по този начин представляват заплаха за сигурността им.Нещо повече, Русия твърдеше, че в ученията ще участват около 13 хил. военнослужещи, но според Запада в маневрите са били хвърлени повече от 100 хил. военни.Русия и Беларус многократно отхвърлиха тези твърдения, като според тях те били изцяло отбранителни и не представлявали никаква заплаха за източноевропейските страни.", "date": "2017.11.10", "title": "Русия скочи: НАТО разработва начини за използване на ядрени оръжия на руската граница  "}
{"url": "https://news.bg/crime/politsai-ot-strazhitsa-vrashtali-na-dilari-zadarzhana-droga.html", "text": "В резултат на разследване на Специализирана прокуратура и ГДБОП от началото на тази година, в гр. Стражица са задържани 4 лица - 2-ма полицаи от РПУ Стражица и 2 наркодилъри.Групата е действала по следния начин - лица извън групата произвеждат марихуана, предават ги за разпространение, а служителите на МВР са осигурявали чадър. Това съобщи Иван Гешев - ръководител на Специализираната прокуратура на брифинг в Прокуратурата.Полицаите са изземвали наркотиците от закупилите ги и са ги връщали обратно на наркодилъра. С това те са повишавали маржа на печалбата.Извършени са 10 обиска. Задържан е и 5 - ти човек - производителят на марихуаната. В него са намерени 32 чувала с марихуана , а в наркодилърите 6 чувала.Директорът на ГДБОП Ивайло Спиридонов допълни, че още в средата на 2015г. е получена оперативната информация за разпространение на наркотици на територията на Стражица и Велико Търново, като е имало и информация за участие на полицейски служители. Използвани са и СРС и в момента, в който са набавени данните, май месец тази година, е образувано досъдебно производство.Лицата са задържани вчера при сделка за покупка на марихуана от един от дилърите.", "date": "2017.11.10", "title": "Полицаи от Стражица връщали на дилъри задържана дрога"}
{"url": "https://news.bg/regions/zatvaryat-e-79-kray-vratsa-za-remont.html", "text": "Международният път Е-79 ще бъде затворен за два дни заради предвидени ремонтни дейности. Пътят ще бъде затворен в района край Враца - ще се ремонтира мостът при село Краводер.Ремонтът се налага заради голяма дупка, която се е отворила по средата на пътното платно. Дупката създава реална опасност за шофьорите.Движението в района трябва да бъде преустановено в 9 часа сутринта, но това се забави заради поставянето на табели за отклоняване на движението. Тежкотоварните камиони се пренасочват по обходен път през град Криводол, а леките коли - през отклоненията за Вършец.Мостът над река Ботуня край село Краводер е изграден преди повече от 35 години. До сега мостът не е бил ремонтиран.Лошото състояние на опасния мост предизвика миналата зима протест между жителите от близките села. Хората недоволстваха именно заради голямата дупка, през която се вижда коритото на реката.Очаква се движението в района да бъде преустановено до 17 часа в събота, 11 ноември.", "date": "2017.11.10", "title": "Затварят Е-79 край Враца за ремонт"}
{"url": "https://news.bg/bulgaria/nyama-previshena-radioaktivnost-v-balgariya.html", "text": "Няма превишение на нормите за радиоактивност в България, съобщиха от Министерството на околната среда и водите.Съобщението на ведомството е във връзка с информация, че радиоактивен облак с рутений-106 е преминал над България.В началото на миналия месец Федералната служба за радиационна защита на Германия съобщи, че е засечено увеличение на радиоактивността във въздуха в Западна и Централна Европа, но няма опасност за човешкото здраве.Службата отбеляза, че е регистрирано увеличение на нивата на изотопа рутений-106 в Германия, Италия, Австрия, Швейцария и Франция от 29 септември.Вчера френски институт потвърди, че в Европа е имало радиоактивен облак.От пресцентъра на екологичното ни министерство уточняват, че в периода 29 септември - 4 октомври 2017 г. в аереозолните проби от стационарните мониторингови пунктове от Националната система за мониторинг на околната среда (НСМОС) е измерена специфична активност на техногенния радионуклид рутений-106.Експертите са уточнили, че измерените стойности са значително по-ниски от допустимата средногодишна специфична активност за рутений-106, която е 1900 mBq/m3 съгласно Наредбата за основните норми за радиационна защита.Данните от шестте пункта в Бухово, с. Яна, Бургас, Враца, Плевен и Монтана са били своевременноНа, че в няколко европейски държави, между които и България, през последните дни са регистрирани следи от рутений-106 в атмосферния въздух.", "date": "2017.11.10", "title": "Няма превишена радиоактивност в България"}
{"url": "https://news.bg/politics/lukarski-pripoznava-dsb-za-desni-i-gotvi-bavno-obedinenie.html", "text": "Обединението вдясно не трябва да бъде правено на парче и набързо, както беше през 2013 г. Но то трябва да стане факт. Това ни го казват над 300 хил. избиратели, които останаха непредставени в парламента, заяви лидерът на СДС Божидар Лукарски в Русе, където се провежда регионално събиране на организациите на СДС от Северен централен район.\"Обединението трябва да бъде на ясна идеологическа и програмна основа, а не около ад хок каузи и про или анти дадена личност. Затова отправихме и покана до ДСБ, защото са най-близки до нас в дясно-консервативния спектър. Отговор нямаме, но виждаме опити за обединението им с \"Да, България\", Зелените, ДЕОС и БЗНС, като последните реално са още в РБ\", коментира лидерът на СДС.\"Познавам възгледите на голяма част от хората в ДСБ, които изповядват дясно-консервативни ценности и се учудвам как поддържат такова размито обединение, нито ляво нито дясно, като ОФ от 1944-та година. Мен лично ме притеснява дали това не е повторение на хватката на НДСВ - либерални ценности, обещана промяна за едно определено време, което завърши с Тройната коалиция и премиер Сергей Станишев. Разговори, които не са поставени на идеологическа дясна основа, могат да отворят вратата за една коалиция дори и с БСП\", смята Лукарски.\"Когато става дума за обединение и отговорност пред избирателите ние трябва да сме ясни по темите, важни за обществото. Има теми, по които не можем да намерим общ език с някои от партиите, които сега се обединяват с ДСБ и \"Да, България\". Например за гей браковете. СДС, като консервативна формация, няма как да отстъпи\", коментира заместник-председателят на СДС Румен Христов.\"Има много важни въпроси - бюджет, финансова политика, данъчна политика, по които трябва да се уточнят позициите в едно бъдещо обединение. Ние критикуваме предложения сега бюджет - казваме, че е социалистически, но по-малкото преразпределение на БВП за харчове на държавата, за нас от СДС, е стъпка в правилна посока. Ние настояваме за това повече от 15 години и го адмирираме. Всички тези неща трябва предварително да бъдат договорени, за да няма разнобой в една бъдеща парламентарна група. Затова ние говорим за обединение на идеологическа основа\", допълва Румен Христов.По повод призива на Марешки всички десни да се обединят под крилото на \"Воля\", Божидар Лукарски заяви, че \"Воля\" е нова партия, която на изборите е минала бариерата, но се е представила съвсем леко по-добре от РБ.\"Виждаме сигнали за разпад и в неговата не чак толкова огромна парламентарна група и всякаква социология показва, че г-н Марешки има най-малка разпознаваемост от всички тези десни партии, за които претендира да бъде обединител. Отговор на г-н Марешки не искам да давам, защото това ще направят избирателите още на следващите избори\", коментира лидерът на СДС.", "date": "2017.11.10", "title": "Лукарски припознава ДСБ за десни и готви бавно обединение "}
{"url": "https://news.bg/politics/premierat-smeni-dvama-zam-ministri-na-zdraveopazvaneto.html", "text": "Премиерът Бойко Борисов назначи трима заместник-министри, съобщиха от Министерския съвет.Росица Велкова - Желева става заместник-министър на финансите. Тя ще заеме мястото на Кирил Ананиев, който по-рано през деня бе избран за министър на здравеопазването. Росица Велкова - Желева има дългогодишен опит в Министерството на финансите, където е заемала различни експертни позиции.До момента е началник на отдел в дирекция \"Държавни разходи\". Отговаряла за бюджетите, програмите и проектите, които се финансират от държавния бюджет.В Министерството на здравеопазването премиерът назначи Бойко Пенков и Жени Начева за заместник-министри. И двамата имат богат опит в сферата на здравеопазването. Бойко Пенков и Жени Начева сменят сегашните зам.-министри Мирослав Ненков и Лидия Нейчева.Пенков е заемал различни позиции в здравния сектор, включително е бил заместник-министър на здравеопазването.Жени Начева е отговаряла за бюджета и финансовите параметри на Националната здравноосигурителна каса, която по-късно оглавява. До момента е директор на дирекция в Министерството на финансите.", "date": "2017.11.10", "title": "Премиерът смени двама зам.-министри на здравеопазването"}
{"url": "https://news.bg/crime/arestuvaha-5-ma-alo-izmamnitsi-otmaknali-nad-100-hil-lv.html", "text": "След полицейска операция на са задържани 5-ма телефонни измамници. При специализираната полицейска операция са хванати - П. Н. на 35 г., Н. Николов на 40 г. и П. Х. на 34 г. За тях има данни, че фактически са извършили престъплението. Заловени са и други двама мъже - С. Николов на 47 г., чиято функция в групата била да контролира куриерите, а другият хванат Г. Георгиев на 49 г.е действал като куриер.Ареста на мъжете е станал непосредствено след като на 9 ноември са измамили по телефона възрастна жена от село Владо Тричков.П. Н., Н. Николов, П. Х. и С. Николов са заловени край село Джулюница, до Горна Оряховица, а Георгиев - в столицата. Той е хванат в крачка докато взимал 2700 лева, оставени от жертвата до кош за боклук.При разследването в жилището и автомобила на Георгиев са открити доказателства, сочещи че той е отговорен и за телефонна измама от октомври в София за над 116 000 лева.Софийска районна прокуратура обвини трима от хванатите измамници. Н.Николов, С.Николов и Г.Георгиев са с обвинителни актове за извършена телефонна измама на възрастна жена на територията на София.Тримата са я заблудили, че й се обажда \"генерал Георгиев\" от полицията във връзка с провеждана полицейска акция по залавяне на телефонни измамници и е необходимо да даде сумата от 2700лв., която да остави в района на УМБАЛСМ \"Пирогов\".Към момента тримата са задържани за 72 часа, а в неделя се очаква прокуратурата да поиска задържането им за постоянно в ареста.", "date": "2017.11.10", "title": "Арестуваха 5-ма ало-измамници, отмъкнали над 100 хил. лв."}
