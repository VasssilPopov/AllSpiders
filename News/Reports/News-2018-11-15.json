{"url": "https://news.bg/world/sreshta-tramp-kim-prez-2019-godina.html", "text": "Нова среща между американския президент Доналд Тръмп и севернокорейския лидер Ким чен Ун ще се проведе през 2019 година. Това съобщи американският вицепрезидент Майк Пенс.Той направи изявлението пред журналисти в Сингапур, след срещата си с южнокорейския президент Мун дже-ин в кулоарите на срещата на Асоциацията на народите от Югоизточна Азия (АСЕАН).Детайлите около срещата предстои да бъдат уточнени и оповестени.Държавният секретар на САЩ Майк Помпео заяви в началото на ноемви, че Вашингтон се надява втората среща на върха между президента Доналд Тръмп и лидера на КНДР Ким Чен-ун да се проведе в началото на следващата година.\"Блумбърг\" изнесе списък с планираните срещи на Ким Чен-ун със световни лидери, който показва дипломатическата офанзива на Северна Корея: с Доналд Тръмп (вероятно през януари, все още не е известно мястото); Владимир Путин (скоро, в Русия); Си Дзинпин (скоро, в КНДР), с папа Франциск (поканен е в КНДР); Мун Дже-ин (скоро, в Южна Корея) и с японския премиер Шиндзо Абе (не са уточнени подробностите).Първата среща на върха между президента Доналд Тръмп и лидера на КНДР Ким Чен-ун  и бе коментирана като дипломатически пробив в световен мащаб.Веднага след срещата започна на  и втора такава.", "date": "2018.11.15", "title": "Среща Тръмп-Ким през 2019 година "}
{"url": "https://news.bg/politics/rosen-plevneliev-poluchi-ordena-na-pochetniya-legion.html", "text": "Днес президентът Росен Плевнелиев (2012 - 2017) получи от президента Еманюел Макрон най-високото държавно отличие на Френската република - Ордена на Почетния легион. Плевнелиев беше награден от посланик Ерик Льобедел на специална церемония в посолството на Френската република в София.Орденът на Почетния легион е създаден от Наполеон Бонапарт през 1802 г. С този най-висш знак на почит и официално признание за особени заслуги към Франция са удостоени редица политици, общественици, дейци на културата и изкуството, учени и спортисти от цял свят.Сред отличените са императорът на Япония Акихито, кралят на Испания до 2014 г. Хуан Карлос, писателят Умберто Еко и много други. Росен Плевнелиев е първият български държавен глава, на когото е присъдено отличието след края на мандата.Президентът Плевнелиев благодари на президента Макрон за уважението и признанието, което посвещава на българския народ и на неговия европейски и демократичен път на развитие. Той заяви, че е работил отдадено и е получавал доверието на европейските лидери. Плевнелиев увери, че за него Европейският съюз никога не е бил външна политика, а неговото семейство.\"Тази награда ме мотивира да продължа да работя, да отдам своите сили, знания и опит за европейското и демократично развитие на България и в защита на европейските ценности - мир, върховенство на закона, човешки права и свободи\", изтъкна президентът.В своята реч посланикът на Франция заяви, че в продължение на пет години Плевнелиев е въплъщавал Европа и атлантизма в смутен период както за България, така и в международен план. Льобедел изтъкна ангажираността на президента в защита на демократичните ценности и правовата държава и напомни, че Плевнелиев беше определен за \"Личност на годината\" на Украйна през 2015 г. поради изразените силни позиции срещу анексирането на Крим от Русия.Вие сте въплъщение на модерен държавник с открит дух, заяви Льобедел и подкрепи думите си с примери. Посланикът на Франция напомни, че през 2014 г. благодарение на Плевнелиев другите страни от Централна и Източна Европа се присъединиха към гласуването на санкциите срещу Русия.През 2015 г. на 21-вата сесия на Конференцията на страните по Рамковата конвенция на ООН по изменение на климата (COP 21) Плевнелиев стана вторият, подписал споразумението, непосредствено след Джон Кери.Също през 2015 г., три дни преди 70-тата годишнина на ЮНЕСКО, когато Париж става жертва на вълна от терористични атентати, именно президентът на България убеждава останалите държавни глави от региона да участват в срещата на върха на ЮНЕСКО в Париж и да не отстъпват пред страха.По думи на Льобедел връчването на отличието - най-високото на Френската република, изразява признанието на Франция за ролята на Плевнелиев в защита на европейските ценности и насърчаването на правовата държава.", "date": "2018.11.15", "title": "Росен Плевнелиев получи Ордена на Почетния легион"}
{"url": "https://news.bg/int-politics/tramp-se-nahvarli-na-facebook-twitter-i-google-podkrepyali-demokratite.html", "text": "Президентът на САЩ Доналд Тръмп отново се \"развихри\" в любимата си социална мрежа \"Туитър\", като разкритикува остро големите технологични компании, че са предубедени в полза на Демократическата партия.Тръмп нападна Facebook, Twitter и Google, изтъквайки, че практиките им били \"истинският таен сговор\".Тръмп също така коментира, че демократите били влезли в таен сговор \"с Русия и много други\", отново настоявайки Федералното бюро за разследване (ФБР) да конфискува и разследва сървърите на Демократическата партия.\"Единственият \"таен сговор\" е този на демократите с Русия и много други. Защо ФБР не взе сървъра от Демократическата партия? Те все още не разполагат с него. Проверете колко пристрастни са Facebook, Google и Twitter в полза на демократите. Това е истинският таен сговор!\", написа Тръмп.", "date": "2018.11.15", "title": "Тръмп се нахвърли на Facebook, Twitter и Google - подкрепяли демократите"}
{"url": "https://news.bg/news-voice/prikazka-za-lyubovta-shamarite-i-dostoynstvoto-na-homo-sapiens.html", "text": "Имало едно време (нали така започва всяка приказка) в едно далечно царство господарство. В него царували 240 мъдри първенци - законотворци. Те били много загрижени за благополучието, щастието, успеха, здравето и любовта на своите поданици. Черна прокоба обаче тегнела над царството. От години поданиците били тормозени от шамарения змей, който вместо да ги мъчи, бълвайки огън, изпепелявал душите им, пръскайки заразата на домашното насилие.Тази тегоба сън не давала на милите законотворци. Събрали се един ден те да решат как да се справят със змея и да отърват народа от домашното насилие. Речено-сторено. Седнали те в парламента да мъдрят от къде идва злото и как да го изкоренят, за да възтържествуват любовта и разбирателството в цялото царство. Един от мъдрите законотворци споделил, че любовта е нежно цвете и то се нуждае от грижи. Друг мъдрец пък на дълго и на широко търсел корените на злото далеч в миналото на далечното царство. Стигнал и до библейските времена, когато Бог създал Мъжа, а жената от неговото ребро. Бащата бил основа на семейството, а жената -майка и домакиня. Друг законодател разказал как срещнал любовта в очите на жена си. Как да вкараш най-възвишеното човешко чувство в Закон? Друг пък се притеснил, че домашното насилие намалило браковете. Поданиците не искали вече да встъпват в законни отношения заради утежненията при развода. Друг бил категоричен- закон ще унищожи шамареният змей, защото законът засягал достойнството на хомо сапиенс.Закахърили се законотворците как да помогнат на народа. При бедните или при богатите е домашното насилие, зачудили се те. Няма класова борба, щастието е личен въпрос и не може царството (държавата) да се меси, скочил законотворец. \"Семейството е автономия\", отговорил друг. Дълго време те мъдрели и какво е положението на жената в семейството от пещерния човек до днес. В римско време жената нямала равни права с мъжа. Не само жената била слаб пол, детето и старецът също били слаб пол. Аз не си бия жената и вие не си бийте мъжете, призовал един от 240-те мъдреци. Друг пък признал, че вкъщи той е слабият пол. Марксист-материалистът пък смятал, че парите поддържали хармонията вкъщи и гарантирали имунитет срещу тормоза у дома...Всичко щеше да е добре, ако фактите не бяха красноречиви - всяка четвърта жена е жертва на насилие. Деца стават жертва на насилие. Сигурно и мъже стават жертва и на психически, и физически тормоз вкъщи. Проблемът може би се корени в балканския ни манталитет. Злото съществува, независимо кой е жертвата. Всеки е слабия пол в насилието - и насиленият, и насилникът.Всички са жертви. Жертва е и обществото, което все още прилага шамарената фабрика като възпитателен метод. Може би трябва да върнем толерантността помежду си? Насилието ражда насилие, насилникът възпитава насилник, а жертвата също може да се превърне в насилник. Има ли изход от омагьосания кръг? Може би законите няма да ни възпитат, може би няма да изкоренят шамарения змей от личното ни царство господарство, но поне дебатът е една малко зрънце, от което може да поникне любов, разбирателство и толерантност. Неприемлива е любовта, която бие и която убива! Това не е любов. Може би е обсесия, безсилие, страх, но това не е любов.Апостол Павел казва, че любовта е милостива, не завижда и се радва с истината. Ако се отрича проблема, той няма да изчезне с магическа пръчка. Решението му зависи от нас, от всеки един от нас, не чак толкова от 240-те мъдреци, които за пореден път превърнаха един проблем не в приказка с хепи енд, а в поредното бездарно шоу, което не вдъхва респект сред насилниците, а ражда насмешка.", "date": "2018.11.15", "title": "Приказка за любовта, шамарите и достойнството на хомо сапиенс"}
{"url": "https://news.bg/world/sasht-nalagat-sanktsii-na-17-dushi-za-ubiystvoto-na-kashogi.html", "text": "Финансовото министерство на САЩ ще обяви санкции срещу 17 души за ролята им в убийството на журналиста Джамал Кашоги в саудитското консулство в Истанбул.Това съобщи източник пред \"Ройтерс\", който е запознат с плановете на американската администрация.Сред санкционираните е Сауд ал Катани, бивш топ съветник на престолонаследника Мохамед бин Салман, както и генералният консул на Саудитска Арабия в Истанбул Мохамед ал Отайби, разкри източникът. Махер Мутреб също е санкциониран. Той е съветник на Катани, който се появи на снимки с принц Мохамед по време на официална визита в САЩ и Европа през тази година.Санкциите се налагат в съответствие с глобалния Закон \"Магнитски\", който се прилага за налагане на рестриктивни мерки при нарушаване на правата на човека, добави представителят.Запитан да коментира вероятността от международни санкции в отговор на случая, саудитският външен министър Адел ал Джубейр заяви пред журналисти, че има разлика между санкции срещу индивидуални лица и саудитското правителство да се държи под отговорност.Джубейр поясни, че сега убийството на Кашоги е съдебен случай и не трябва да се политизира.", "date": "2018.11.15", "title": "САЩ налагат санкции на 17 души за убийството на Кашоги"}
{"url": "https://news.bg/society/maykite-na-detsa-s-uvrezhdaniya-za-25-ta-vecher-iskat-ostavkata-na-simeonov.html", "text": "За 25-та поредна вечер майки на деца с увреждания се събраха пред сградата на Министерския съвет с настояване за оставката на вицепремиера Валери Симеонов, съобщи БНР.Те носят черни знамена и тениски с надпис: \"Системата ни убива\".В началото на митинга родителите на деца с увреждания и техните поддръжници бяха около петдесетина. Протестиращите се отправиха на шествие към централата на НФСБ на улица \"Георги Раковски\" 134, където сега се помещава ръководството на партията.Там майките започнаха да хвърлят \"водни бомби\" по централата на партията в знак на протест, въпреки присъствието на униформени. Действията на недоволстващите преминават под викове \"Оставка\".Майките на деца с увреждания заявиха, че са тук, за да защитят своето достойнство. Всеки следващ политик и всяко следващо правителство трябва да разбере, че трябва да се отнася с уважение към своите граждани.\"Речта на омразата води до политики на омразата. Това е видно най-вече в хора като Валери Симеонов и те просто нямат място като народни представители, след като изобщо не представят народа\", заяви участник в протеста.Очаква се по-късно протестиращите родители на деца с увреждания да се отправят на шествие по софийските улици, този път пеша.Припомняме, в петък - 19 октомври 2018 г., докато в зала депутатите дебатираха по третия вот за недоверие към кабинета \"Борисов-3\" .Думите на Валери Симеонов били: \"Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях\". Изказването е направено след заседание на Тристранката, на 16 октомври, вторник, по повод Закона за хората с увреждания.В понеделник, 22 октомври се състоя многочасов  Корнелия Нинова тогава заяви, че Премиерът  за думите на Валери Симеонов още в петък.Тогава и  в социалната мрежа Фейсбук. Също в мрежата Нинова каза на Борисов: \"\".Президентът също коментира изказването на вицепремиера като заяви, че . в социалната мрежа Фейсбук. Също в мрежата Нинова каза на Борисов: \"\".На .", "date": "2018.11.15", "title": "Майките на деца с увреждания за 25-та вечер искат оставката на Симеонов"}
{"url": "https://news.bg/regions/s-tezhka-tehnika-pochistvat-usileno-deretata-v-obshtina-kameno.html", "text": "От близо седмица усилено се почистват деретата държавна собственост на територията на община Камено, област Бургас. Към момента вече са изчистени над 1 200 метра, съобщиха от пресцентъра на областния управител на Бургас Вълчо Чолаков. Осигурена е още провoдимостта в най-критичните участъци, отстранени са паднали дървета, храстова растителност, битови отпадъци и тръби.Припомняме, при наводненията в област Бургас от края на месец октомври 2017 година . Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.Кметът на село Тръстиково Иванка Драгова обясни, че местните жители, сред които и 90-годишни хора, не помнят някога да е правено подобно чистене на деретата в района.Селото беше едно от пострадалите при бедствените наводнения през 2017 година, когато водната стихия взе човешки жертви и нанесе редица материални щети.Първоначално деретата в областта се чистеха от лица, лишени от свобода. След това областният управител Чолаков е получил и необходимото съдействие от страна на Главната дирекция \"Противопожарна безопасност и защита на населението\" - от службата спомогнали за почистването на участъците с тежка техника.Самият Чолаков провери на терен как вървят дейностите по почистването. Проверката установи, че вече са проводими 200 метра от Татарски дол в село Ливада, 600 метра от дерето на село Полски Извор в посока село Черни връх, а тежка техника продължава работа върху дерето в село Тръстиково.По думите на областния управител, това което прави бургаската областна управа за почистването на критични участъци е прецедент, защото се извършва без необходимия финансов ресурс, но в никакъв случай не било геройство.\"Не спираме да търсим варианти, правителството ни помага, но проблемите са трупани с години, затова усилията трябва да бъдат съвместни. На местно ниво трябва да се поема инициатива според възможностите. На територията на област Бургас участъците за почистване са стотици хиляди метри, а проблемът отлежава повече от 30 години. От хората разбираме, че някъде почистване не се е случвало никога. За мен единственото правилно в тази ситуация е да не си прехвърляме топката, а институциите съвместно, кой с каквото може и според компетенциите си, да се опитаме да свършим нещо полезно. В област Бургас успяваме да го правим. Това, което постигнах с времето е да убедя всички институции, че няма \"моя и твоя работа\", хората не се интересуват чия е компетентността и са прави. Работим като общ механизъм, това е държавата\", коментира Чолаков.\"Пробвахме с лица лишени от свобода, ефектът не беше достатъчен, сега благодарение на пожарната работим с тежка техника. Не е цялостно решение на проблема, но е стъпка. Аз съм научен, че решенията идват с малки, но последователни действия, не с оплакване и недоволство\", допълни още областният управител.Междувременно Министерски съвет отпусна 61 808 лв. за осигуряване проводимостта на участъци от речното легло на р. Русокастренска в южния и северния край на с. Русокастро. Тече процедура по изготвяне на проект, след което ще бъде възложено и самото почистване.4 309 140 059 млн. са отпуснати по фонд \"Солидарност\" за общините Камено и Бургас, засегнати от бедственото наводнение през 2017 година. Средствата са за възстановяване на разходите, които общинските администрации са извършили за отстраняване на щетите, нанесени от наводнението.", "date": "2018.11.15", "title": "С тежка техника почистват усилено деретата в община Камено"}
{"url": "https://news.bg/int-politics/koalitsiyata-na-sasht-izbi-oshte-18-tsivilni-v-iztochna-siriya.html", "text": "При въздушни удари в Сирия на оглавяваната от САЩ международна коалиция са били убити 18 цивилни граждани, включително осем деца.Това е станало при среднощно нападение в източната сирийска провинция Дейр ез Зор срещу територия, контролирана от терористичната групировка ДАЕШ (\"Ислямска държава\"). Това съобщиха от Сирийския център за наблюдение на човешките права, цитирани от ливански медии.По-рано през деня Русия потвърди, че коалицията около САЩ е възобновила въздушните удари източно от река Ефрат, като според руснаците западната коалиция използвала фосфорни боеприпаси, забранени от международното право.От своя страна сирийските медии обвиниха САЩ в многократни незаконни удари в провинция Дейр ез Зор през последните седмици. През миналата седмица сирийската държавна новинарска агенция САНА съобщи, че коалицията около САЩ е извършила въздушни удари срещу град Хаджин в Дейр ез Зор по-рано този месец, използвайки бял фосфор, което е довело до множество жертви.Говорител заяви, че коалицията на САЩ щяла да разследва съобщенията за цивилни жертви, но не е казал нищо относно използването на бял фосфор. Коалицията преди отричаше използването на този вид боеприпаси, които са забранени съгласно Първия допълнителен протокол от 1977 г. на Женевските конвенции от 1949 г.Сирийското правителство от своя страна осъди нападенията на коалицията около САЩ, подчертавайки, че те не са разрешени от сирийското правителство или от Съвета за сигурност на ООН. Дамаск също така многократно е обвинявал Вашингтон в провеждането на фалшива война срещу джихадистите, изтъквайки многобройните информации, според които САЩ оказват помощ на заподозрени терористични цели.", "date": "2018.11.15", "title": "Коалицията на САЩ изби още 18 цивилни в Източна Сирия"}
{"url": "https://news.bg/world/dzhon-keri-sasht-ne-mogat-da-si-pozvolyat-prezident-kato-tramp.html", "text": "САЩ не могат да си позволят президент като Доналд Тръмп, с толкова агресивно детинско поведение.Така бившият коментира отказа на Тръмп да присъства на церемония във военно гробище във Франция. Кери направи изявлението в Лондон, където представи новата си книга, пише \"Гардиън\".Официалната причина, с която бе обяснено .Кери не приема такива обяснения. Той говори и по други актуални въпроси от американската и световна политика като смъртта на лидерството в глобален план чрез настъплението на националисти в управлението, частичните избори за Конгреса и Брекзита.Въпреки критиките си към управлението на Тръмп, Кери не препоръча на демократите в Камарата на представителите да искат точно сега .Той ги призова да не бъдат толкова обсебени от него., Кери счита, че те са изпратили силно послание, не само чрез отличните резултати на демократите, но и чрез голямата избирателна активност.По темата за Брекзит, Кери все така остава противник на \"развода\" между Лондон и Брюксел.", "date": "2018.11.15", "title": "Джон Кери: САЩ не могат да си позволят президент като Тръмп"}
{"url": "https://news.bg/regions/zhiteli-na-romskiya-kvartal-protestiraha-pred-obshtina-dupnitsa.html", "text": "Жителите на ромския квартал \"Гиздова махала\" излязоха на протест пред общината в Дупница. Хората от 10 дни нямат вода, съобщи БНР.В цяла Дупница положението с питейната вода е критично. Причината е дългия период на засушаване по високите квартали, какъвто е и \"Гиздова махала\", каза директорът на ВиК в града инж. Илия Илиев.\"Пратил съм им водоноска. Тези, които са на най-високото, да напълнят. Не сме ги оставили без вода. Казах - който колкото може да пълни, да пълни. Ако пак се наложи, пак ще пратя. Така ще е, докато се качи нивото на резервоарите. За момента това е положението. Повече вода не може да се осигури\", обясни Илиев.Той припомни, че вече четвърти месец не е валял дъжд в Дупнишко. Дебитът на изворите и оттокът на реките е паднал драстично. \"Четири месеца няма капка нито сняг, нито дъжд, нищо не пада. Краят на ноември ще дойде, няма капка дъжд от лятото. Сушата е голяма\", заяви шефът на ВиК.Основното водохващане от Бистрица, не е река вече, а е едно малко не е и поточе, а е някаква вадичка. \"Говорим за огромно засушаване\", повтори Илия Илиев.", "date": "2018.11.15", "title": "Жители на ромския квартал протестираха пред община Дупница"}
{"url": "https://news.bg/society/paktat-za-migratsiya-na-oon-predizvika-protest-pred-ns.html", "text": "Граждани се събраха на протест пред сградата на Народното събрание заради външната политика на правителството около Глобалния пакт за миграция на ООН.Протестиращите недоволстват от задкулисното формиране на българската външна политика и опитите да бъде подписан Глобалния пакт за миграция на ООН, пише БНР.Според събралите се протестиращи клаузите в резолюцията на ООН застрашават националната сигурност на България и цялото съществуване на страната ни. Хората настояват за широка обществена дискусия преди страната ни да вземе окончателно решение дали да се присъедини към Пакта.На митинга се чуват призиви за оставки на министъра на външните работи Екатерина Захариева и министъра на правосъдието Цецка Цачева.", "date": "2018.11.15", "title": "Пактът за миграция на ООН предизвика протест пред НС"}
{"url": "https://news.bg/politics/poslanikat-na-shvetsiya-u-nas-ofertata-za-iztrebitel-e-spored-iskanite-parametri.html", "text": "\"Направихме оферта, която да осигури всички поискани елементи от страна на България и те могат да бъдат доставени навреме и да се вместят в бюджета\". Това заяви пред Нова телевизия посланикът на Швеция в България Луиз Бергхолм.По думите й сътрудничеството в бойната авиация ще донесе ползи за икономиката на България, каза Луиз Бергхолм.Припомняме, от Министерство на отбраната съобщиха,  за оферта до изтичането на крайния срок за това - днес, 1 октомври.Oĸoлo 1.8 млpд. лeвa щe бъдaт oтдeлeни зa пъpвитe 8 изтpeбитeля, ĸaĸтo и зa нaзeмнo oбcлyжвaнe, oбyчeниe нa eĸипи и 3-гoдишнa пъpвoнaчaлнa интeгpиpaнa лoгиcтичнa пoдĸpeпa. Cпopeд пpoeĸтa caмoлeтитe тpябвa дa бъдaт пoлyчeни в paмĸитe нa 3 гoдини oт пoдпиcвaнeтo нa дoгoвopa. Te щe бъдaт изплaщaни нa внocĸи oт 100 дo 300 млн. лeвa в пpoдължeниe нa 10 гoдини.Поланикът на Швеция не смята, че сделката за изтребителите би могла да се превърне в \"ябълката на раздора\" между двете страни. Подобни теми трябва по-скоро да сближават държавите, смята тя.Според Луиз Бергхолм сътрудничеството с държави като Унгария и Чехия показва, че има повишаване на икономическия обмен. Шведските компании днес наемат близо 9000 български кадри и съм убедена, че сътрудничеството в областта на бойната авиация ще увеличи чувствително тези числа, смята дипломатът.Около 40 са шведските компании в България. Те работят в инженерния сектор, IT сектора, в търговията на дребно.Относно Глобалния пакт за миграцията на ООН посланикът на Швеция заяви, че миграцията е само един аспект от глобализацията и е нещо, с което ще трябва да се справим и да живеем. Когато успеем да включим тези хора в пазара на труда, те са полезни за икономиката, защото всички имаме нужда от трудова миграция, допълни Луиз Бергхолм.Начинът за справяне на Швеция с огромния поток от мигранти, дошли за много кратък период от време е въвеждане на временен контрол на границата. Въведена е и индивидуална проверка на самоличността на всеки човек.Швеция уеднаквява изискванията за получаване на разрешение за пребиваване с тези в ЕС. \"Работим и с тези, които не са получили разрешение за пребиваване в Швеция, за да могат те да се върнат възможно най-бързо в тяхната страна на произход\", каза Бергхолм.За всеки емигрант, идващ в Швеция целта е да се осигури образование за децата и възрастните да започнат работа.\"Всеки в Швеция има права и трябва да има равни възможности, но също така всеки трябва да плаща данъци. Осигуряват се уроци по шведски език и се очаква всеки да се възползва от тях, има и обучения за традициите, християнството и взаимоотношенията в нашата страна. Тогава хората успяват да се приспособят към пазара на труда и сега виждаме, че времето, което е необходимо за някой, който тъкмо е дошъл в Швеция, да започне платена работа, намалява, заяви посланикът на Швеция.Тя уточни, че някои може да имат нужда от допълнително образование, въпреки че са възрастни.", "date": "2018.11.15", "title": "Посланикът на Швеция у нас: Офертата за изтребител е според исканите параметри"}
{"url": "https://news.bg/world/satrudnichestvoto-obsadiha-papa-frantsisk-i-reuven-rivlin.html", "text": "Сътрудничеството бе сред основните теми, които обсъдиха папа Франциск и израелският президент Реувен Ривлин, предадоха световните информационни агенции. Двамата проведоха 35-минутна среща във Ватикана. Предстои честването на 25-годишнината от установяването на дипломатически отношения между Ватикана и Израел, припомнят още агенцииите.Двамата обсъдиха възможностите за подобряване на двустранните отношения и засилване на сътрудничеството.Възможно е подписването на някои договори.Двамата са подчертали колко важен е светият град Йерусалим за монотеистичните религии.Ривлин благодари на Светия Отец за осъждането на антисемитизма.", "date": "2018.11.15", "title": "Сътрудничеството обсъдиха папа Франциск и Реувен Ривлин "}
{"url": "https://news.bg/society/protestirashti-otnovo-blokiraha-am-lyulin.html", "text": "Пета вечер на протести в страната срещи цените на горивата и стандарта на живот в България.Исканията на недоволстващите отново остават социални - по-ниски цени на горивата, отпадането на новите регулации за увеличение на данъка на автомобилите, както и нормални цени на задължителната за всички водачи застраховка \"Гражданска отговорност\".Протестиращи от Перник отново блокираха движението по АМ \"Люлин\". Те се събраха на пътния възел \"Даскалово\", свързващ АМ \"Люлин\" и АМ \"Струма\".Блокадата идва въпреки предупрежденията на органите на реда, че всички протестни действия, които нарушават законите, няма да бъдат толерирани, а законът ще се прилага в цялата му тежест.\"Г-н премиер, докога ще продължаваме така? Докога ще увеличавате таксите, данъците, докога правителството ще се крие зад маски. Минахме през толкова преходи и революции, на кого да вярваме? Махнаха ветото на президента, всички казвате, че ние сме събрани от политически партии - нищо подобно. Ние сме гласът на народа\", заяви протестираща от Перник пред bTV.Перничани скандират пред колоната от автомобили \"Елате при нас, протестът е за вас\", \"Оставка\" и \"Мафия\". Те носят български знамена. Призивът днес е \"Промяната е възможна\".Днес не е внесено искане за провеждане на протеста и той не е разрешаван, пише БНР. В поканата за протест изрично се подчертава, че това е протест на гражданите на Перник и нито една политическа партия не е добре дошла.Във Варна протестиращите се събраха пред катедралния храм.\"Борим се всичко да е наред, да не напускат хората България\", заяви протестиращ пред Нова.Чуват се и гласове за оставка на правителството. Протестът протича спокойно, пише БНТ.Въпреки дъжда и Стара Загора излезе за пореден ден на протест. Исканията на хората са за нормален живот и поемане на политическа отговорност. Под дъжда протестиращите се отправиха пеша към центъра на града. Шествието обаче не предизвика големи задръствания в града.На спонтанен протест се събраха и протестиращи във Велико Търново. Те излязоха с личните си автомобили на изхода за София. Недоволстващите в Търново искат по-високи доходи и по-висок стандарт на живот за младите хора в страната. Протестиращите демонстрираха своите искания мирно, на паркинг в града, без да блокират пътища или да пречат на движението.В Добрич протестиращите излязоха на автошествие. Те спряха автомобилите си пред сградата на общината.С развети знамена и клаксони те се придвижиха по предварително начертан маршрут по основните булеварди в града.Според организаторите протестът тази вечер в града е свързан с \"картела на горива, обидната политика спрямо хората с увреждания, високите данъци и неефективното управление на държавата\", информира общественото радио.Протести има също в Габрово, Сливен и Бургас. В Хасково пък организаторите на протестите се разбраха в ръководството на Областната дирекция на МВР - да не се затварят магистрали и главни пътища.На среща с шефа на областната дирекция протестиращите обещаха, че първоначалните им намерения за затваряне на границата с Турция няма да бъдат осъществени.В столицата пък днес . За 25-та поредна вечер майките, подкрепени от граждани, настояват за оставката на вицепремиера Валери Симеонов.В София днес има и  - пред сградата на Народното събрание хора се събраха заради външната политика на правителството около Глобалния пакт за миграция на ООН. Според събралите се клаузите в резолюцията на ООН застрашават националната сигурност на България и цялото съществуване на страната ни. За това трябвало да се създаде обществена дискусия преди страната ни да вземе окончателно решение дали да се присъедини към Пакта.Във връзка с протестите на гражданите на Перник заради високите цени на горивата и ниския стандарт на живот в страната, news.bg получи в редакцията си интересно писмо.News.bg публикува писмото без редакторска намеса, но не може да гарантира неговата истинност.", "date": "2018.11.15", "title": "Протестиращи отново блокираха АМ \"Люлин\""}
{"url": "https://news.bg/bulgaria/siderov-ne-se-otteglya-ot-koalitsiyata-no-kritikuva-upravlenieto.html", "text": "Критики към управлението на страната отправи председателят на ПГ на Обединените патриоти Волен Сидеров, цитиран от БНТ.Според него, условия за предсрочни избори в момента няма, но в обществото се надига недоволство и се организират протести.Въпреки това, той няма намерение да напуска коалицията, защото е отговорен човек.Сред погрешните решения той поставя въвеждането на , заяви той.Сидеров настоя държавата да се намеси, за  , които са един от мотивите на протестиращите. Той е убеден, че управляващите имат механизми, с които да направят горивата поносими за българите.", "date": "2018.11.15", "title": "Сидеров не се оттегля от коалицията, но критикува управлението "}
{"url": "https://news.bg/world/mey-otnovo-izklyuchva-vtori-referendum-za-brekzit.html", "text": "Решена съм да отстоявам постигнатото , защото то е в интерес на британците Това обяви британският премиер Тереза Мей.Мей отново изключи втори референдум, въпреки призивите от политическите и бизнес среди за провеждането на такъв.Тя заяви, че разбира и критиците на Брекзит, но по-важна е волята на избирателите и това изпълнява още от първия си ден като премиер.Премиерът направи изявлението на пресконференция на \"Даунинг стрийт\".Мей вече обяви пред парламента, че правителството не планира сценарий Обединеното кралство да остане в ЕС. Припомняме, че споразумението разтърси британското правителство и доведе до .Вчера Мей получи , но днес няколко британски министри подадоха оставка в знак на протест срещу техническото споразумение с Общността.Премиерът даде висока оценка на досегашната работа на британския министър на околната среда Майкъл Гоув. като министър за Брекзит.Не е ясно дали той ще остане на досегашния си пост.По думите на Мей подробностите в проектоспоразумението показват как Великобритания ще напусне ЕС след 134 дни.Тя говори и за бъдещите отношения на Кралството със Европейския съюз.Мей е категорична, че свободното движение ще бъде прекратено. Според нея няма друга развита икономика, която да има толкова добър достъп до пазара на стоки на ЕС. Премиерът повтори, че напускат Общата селскостопанска политика и Общата политика в областта на рибарството.Ще има тясно и гъвкаво партньорство в отбраната и сигурността, смята тя.", "date": "2018.11.15", "title": "Мей отново изключва втори референдум за Брекзит "}
{"url": "https://news.bg/world/borisov-i-tsipras-obsazhdat-proekti-v-transporta-i-energetikata.html", "text": "Транспортът и енергетиката бяха сред основните теми, които обсъдиха в Солун премиерите Бойко Борисов и Алексис Ципрас.Това съобщиха от пресцентъра на Министерски съвет и самият Борисов в профила си във \"Фейсбук\".Двамата дискутираха конкретни проекти в секторите, които са от жизнено значение за целия регион.Борисов е в Солун за участие в Третата среща на високо равнище, посветена на европейската перспектива, свързаността, индустриалното развитие и сътрудничеството със Западните Балкани.Форумът се организира от Съюза на индустриалците на Северна Гърция и  домакин е премиерът на южната ни съседка Алексис Ципрас.Преди форума той проведе двустранна среща с вицепремиера на Румъния Ана Бирчал, на която обсъдиха увеличаването на перспективите за развитие на бизнеса и икономическия растеж в страните от Балканите.", "date": "2018.11.15", "title": "Борисов и Ципрас обсъждат проекти в транспорта и енергетиката "}
{"url": "https://news.bg/tourism/balgarski-obichai-ozhivyaha-v-antichniya-tsentar-serdika.html", "text": "С изпълнение на \"Излел е Дельо хайдутин\" голямата българска народна певица Валя Балканска откри изложба в Античния културно-комуникационен център \"Сердика\", посветена на българските продукти и стари обичаи.Част от нематериалното ни културно наследство оживя пред очите на десетки посетители и чуждестранни гости.Изложбата е организирана от Министерство на туризма в рамките на Международния конгрес за световните цивилизации и историческите маршрути.В нея се включиха представители от различни краища на страната - Бургас, Приморско, Белоградчик, Банско, Велико Търново, Карлово, Сопот и Русе.Стари български занаяти като тъкачество, плетене, бродерия, килимарство, дърворезба, предене и други бяха атрактивно представени от майсторите.Кукери с пищни маски под звуците на чанове показваха как се прогонват злите сили на празника. Любителите на аромата на българската маслодайна роза могат да опитат и от продукти като сладка и гюлова ракия.Бяха изложени за дегустация български месни деликатеси и вина от няколко региона на страната.Програмата по откриването включваше , която заяви, че министерството ще продължи да насърчава подобни инициативи и поздрави гостите на събитието.", "date": "2018.11.15", "title": "Български обичаи оживяха в Античния център \"Сердика\""}
{"url": "https://news.bg/health/vav-vma-spasiha-zhena-s-tezhak-tumor.html", "text": "Уникална по рода си операция за отстраняване на карцином извършиха лекари от Военномедицинската академия.49-годишната пациентка потърсила помощ от ръководителя на УНГ-клиниката на ВМА Венцислав Цветков, след като близо година била лекувана от различни специалисти в страната. Тяхното окончателно мнение обаче било, че не могат да й предложат адекватно оперативно лечение.След обстоен преглед от екипа на професор Цветков, жената била диагностицирана с карцином, който обхващал ушния канал, средното ухо, мастоида, вътрешното ухо, черепната база, темпоро-мандибуларната става, паротидната жлеза и съдово-нервния сноп на шията.По думи на д-р Цветков отстраняването на такъв вид тумор е крайно сложно и рисково, тъй като ангажира лицевия нерв, големите съдове на шията и близко разположените мозъчни обвивки.Била направена консултация с водещия специалист в областта на лицево-челюстната хирургия доцент Николай Янев, който се ангажирал за съвместна операция с екипите на ВМА.При 12-часовата интервенция туморът бил отстранен изцяло. Освен това била извършена реконструкция на големия дефект на шията, като за целта лекарите използвали тъкан от гръдния мускул на пациентката.Към момента жената се възстановява нормално.", "date": "2018.11.15", "title": "Във ВМА спасиха жена с тежък тумор"}
{"url": "https://news.bg/world/evroskeptikat-maykal-gouv-otkaza-posta-ministar-za-brekzit.html", "text": "Британският министър на околната среда Майкъл Гоув е отхвърлил предложение да замени Доминик Рааб като министър за Брекзит, пише \"Ивнинг стандарт\".По-рано днес Рааб подаде оставка заради проектоспоразумението за Брекзит.Британски медии съобщиха, че Гоув, един от най-влиятелните поддръжници Великобритания да напусне ЕС по време на кампанията преди референдума през 2016 г., е получил предложение да замени Рааб.В същото време не е ясно дали Гоув ще остане министър на околната среда заради споразумението между Лондон и Брюксел.\"Дейли телеграф\" пише, че Майкъл Гоув ще поеме поста министър за Брекзит, ако получи мандат да договори ново споразумение с ЕС и се отмениЖурналист на \"Гардиън\" твърди, че министерството за Брекзит може да бъде разпуснато след оставката на Рааб.", "date": "2018.11.15", "title": "Евроскептикът Майкъл Гоув отказа поста министър за Брекзит"}
{"url": "https://news.bg/politics/prezidentskata-institutsiya-brani-udovletvorenieto-na-grazhdanite.html", "text": "Депутатите от бюджетната комисия започнаха разглеждането на президентското вето върху Закона за корпоративното подоходно облагане.Един от компонентите, по които Румен Радев атакува разпоредбите, е новата еко такса за старите коли. Голяма част от колите в нашата страна са стари, каза Емилия Друмева, представител на президента. До момента за тези коли е имало данъчни облекчения, а въвеждането на екологичният компонент представлява утежнение.Второто утежнение идва от това, че падат досегашните облекчения. Кой не иска да има нова и екологична кола, запита Друмева. Хората със стари коли няма да имат стимул за нов автомобил. Ще си платят утежнения данък и пак ще замърсяват въздуха. По-възрастните ще слязат от колите, но пък така им се нарушава човешкото право да си ползват колата.Екологичният ефект, който е цел, няма да бъде постигнат, категорична бе Друмева. Това, което ще се постигне, е огорчение и неудовлетворение сред гражданите, по думите на Емилия Друмева.Държавният глава атакува и текстовете за системата \"замърсителят плаща\", както и текстовете за АМ \"Митници\".БСП и ДПС подкрепиха ветото на президента. Йордан Цонев призова да няма данъчни трусове. Левицата се усъмни в екоефекта от данъка.Може да се окаже, че старите автомобили са по-екологични, защото всички са на газ, каза депутатът от столетницата Георги Търновалийски. Начинът, по който се прави данъчната политика, е порочен и трябва да се промени, отсече той.ГЕРБ очаквано бяха против критиките на Румен Радев. Считаме, че промяната, която касае данъка върху автомобилите е в правилната посока, защити промените шефката на бюджетната комисия Менда Стоянова. Месечното увеличение на данъка ще бъде под цената на една кутия цигари.Без изненади ветото на президента не бе прието от депутатите на бюджетната комисия.", "date": "2018.11.15", "title": "Президентската институция брани удовлетворението на гражданите"}
{"url": "https://news.bg/economics/eksperti-iskat-tsifrovizatsiya-za-bezopasnost-i-kachestvo-v-zhp-transporta.html", "text": "Няма закон, регламентиращ обединението на мултинационални компании, държавата и малките и средни предприятия с производства в областта на железопътната инфраструктура, обясни проф. Никола Дурчев по време на форум в БТПП организиран от Асоциацията по железопътна сигнализация, автоматика, комуникация и индустрия - RASTIA и Клъстер Зелен транспорт форум \"Цифровизация на железопътния транспорт в България\".Участниците предлагат нови алтернативни форми Публично частно партньорство - ПЧП и акцентират в приближаване на качеството на железопътния транспорта до европейските стандарти с внедряване на нови системи и съвременни концепции за превоз на товари. \"Цифровизацията на железопътния транспорт подобрява безопасността, пропускателната способност и качеството на обслужване, както и намалява цената при експлоатация на железопътната инфраструктура\", обясни пред news.bg д-р Людмил Иванов, председател RASTIA.Според него, цифровизацията на железопътния транспорт се изразява с нови системи, които отменят аналоговите, като те позволяват по-безопасно движение на влаковете, а за пътниците това се изразява до получаване на обобщена информация на мобилните си телефони посредством приложения.Людмил Иванов коментира, че за да имаме добре опериращ коридор, са нужни и усилията на съседните държави, както и единна мрежа и европейска свързаност. \"От края на 2019 г. влиза с пълната си сила 4-ият железопътен пакет за мобилност, където либерализацията на железопътния транспорт пристъпва към по-висока ниво. Става дума за нови местни и чуждестранни ЖП оператори, които да функционират безпроблемно на територията на страната\", обясни той.По думите му, само след две до три години БДЖ Пътнически превози ще се сблъска с реални конкуренти, които ще оперират по най - апетитните направления като крайградските зони на София в радиус до 50-60 км, София - Варна, София - Бургас и Пловдив - Свиленград.Новите оператори ще дойдат с нов или сравнително нов подвижен състав, което е предпоставка за значително подобряване на предлаганата жп услуга у нас. Цените на билетите за влак се очаква да са в границите на предлаганите от автобусните превозвачи, но качеството на услугата ще е много - по високо, коментира Людмил Иванов.", "date": "2018.11.15", "title": "Експерти искат цифровизация за безопасност и качество в ЖП транспорта"}
{"url": "https://news.bg/comments/fregatite-progonvat-yahtite.html", "text": "Преди малко повече от година министър-председателят Бойко Борисов заяви пред БиТиВи: \"Пази Боже, да не стане война. Затова аз не допуснах за флотилията в Черно море и понесох доста упреци от колегите в НАТО. Вкараме ли в Черно море големи военни кораби, почнем ли с подводници, то ще заври накрая.\" Още по-рано, през лятото на 2016 г. Борисов произнесе крилатата вече фраза: \"Искам в Черно море платноходи, яхти, туристи, а не да се разхождат фрегати.\" Тогава, въпреки големия натиск, министър-председателят устоя на опитите България да бъде набутана в някаква съвместна флотилия на НАТО, към която да бъдат пришити и дори украински кораби от остатъчните ВМС на тази страна. Сегашното напрежение около Азовско море, призивите на различни политици НАТО да демонстрирало на Русия сила в тази акватория, показват, че това е било правилно решение.Тези дни обаче, макар и с година закъснение, Западът опонира индиректно на Борисов. В понеделник, в Бургас, командващият Втората постоянна противоминна група на НАТО капитан II ранг Франк Магински заяви цитиран от \"Бургас нюз\": \"Не мисля, че круизните кораби отбягват Черно море заради многото военни учения. Такива има в Средиземно море, а там круизи много\" и добави, че дори военните кораби били допълнителна атракция за туристите.На германския офицер му е широко около врата. Неговата страна е далече, напрежението в Балтика е значително по-малко, а Германия използва морето, за да укрепва връзките си с Русия, чрез строежа на газопроводи и усилен морски трафик, а не да засилва конфронтацията чрез привнасянето на чужди сили в своя регион.Темата с флотилията на НАТО, фрегатите и яхтите, продължава да остава актуална, още повече на фона на поредното обостряне на руско-украинските отношения, настъпило след ареста на руския риболовен кораб \"Норд\" и последвалите мерки от страна на Москва. Миналата седмица руският външен министър Сергей Лавров заяви, че натовски военни, водени от САЩ, се опитвали да получат разрешение за провеждане на учение в Азовско море, което Русия никога нямала да даде. Работата е там, че Азовско море е вътрешно за Украйна и Русия и те по двустранен договор решават какво да се случва в него, кога и как. Лавров разказа още, че инициатор на идеята за ученията била Украйна, която искала \"да вкара\" натовските кораби в малкото море, което повече прилича на езеро, за каквото е обявено още от древните гърци.В същото време Европарламентът също плаши със санкции руснаците, ако се увеличало напрежението в Азовско море. Очевидно е, че при така поставен, по скоро - предпоставен въпрос, Украйна се превръща в изгодополучател от бъдещите санкции и има интерес те да се случат, т.е. напрежението в региона на Азовско море да се повиши.А сега си представете, че България участва в международно военноморско формирование, което, поканено от Украйна,и самоуверено пренебрегващо руските предупреждения, се окаже в провокационна ситуация с непредсказуеми последици. На фона на зачестилите инциденти в Черно море с прехващането на натовски и руски военни самолети този вариант изобщо не е фантастичен, ако се реализира замисълът за общонационална флотилия, върху която националните правителства вероятно ще имат ограничено влияние.На 5 ноември руски изтребител Су-27 мина на четири метра от американски разузнавателен самолет EP-3EР \"Арес\", летял близо до руската граница. Рискът от сблъсък и неволна ескалация на напрежението при такива случаи изобщо не е малък. Това не е първият такъв инцидент и няма да бъде и последният. При положение, че другите държави не признават руския суверенитет върху Крим, върху въздушното и морското пространство около него, то това отваря вратата, ако има добро желание, за всевъзможни провокации и инциденти, особено по море и по въздух.Тревожно е, че както европейците и американците, така и руснаците говорят за все по-нарастващо напрежение в района на Черно море (разбира се, всеки от своята камбанария). Преди дни колегията на министерството на външните работи на Русия излезе със становище, че положението в Черноморския регион силно се е влошило през последните години, като възложи отговорността за това на САЩ и техните сателити. В същото време руските дипломати препоръчват да се работи активно с държавите от региона и специално с Турция, което е разбираемо, защото Анкара физически държи ключа от Проливите. Впрочем, в един доклад на британския кралски център за международни отношения \"Чатъм Хаус\" от юли т.г. именно Турция и България са посочени като двете страни в региона, които \"играят противоречива игра с Русия\", а техните разногласия пречели за укрепването на НАТО в Черно море. При това в доклада се изтъква, че от България и Турция трябва да се изиска да спазват съюзническите си задължения.Интересно, кои точно съюзнически задължения налагат да се участва в откровено провокативни действия като потенциалния военен поход в Азовско море. Едва ли ще получите отговор. Лесно е да се дава акъл от Острова, още повече ако нещо се случи, ще \"заври\", както казва Борисов, Черно море, а не Ламаншът. Авторът на изследването Матю Буле признава, че непреднамерен инцидент може да \"провокира катастрофална военна ескалация между Москва и НАТО\", но рецептата му това да не се случи е \"сериозно да бъде увеличено военно-морското присъствие\" в Черно море. Това е особен вид логика - в разбиранията на британеца, колкото повече кораби на НАТО щъкат из Черно море, толкова по-уплашена и спотаена ще бъде Русия.Реалността обаче е, че няма да се случи нищо подобно, а колкото повече се покачва военното присъствие, при това на чужди за региона сили, толкова повече ще нараства рискът от военна конфронтация. По-добре да търпим критики и занапред, отколкото да понесем последствията на конфликти, започнати от други. И да не забравяме, че ако имаме късмет ще останем по тези брегове заедно с румънци, украинци, руснаци, грузинци и турци дълго след като НАТО и пишман анализаторите му отидат в историята.", "date": "2018.11.15", "title": "Фрегатите прогонват яхтите"}
{"url": "https://news.bg/health/ananiev-iska-natsionalnata-detska-bolnitsa-da-e-100-na-darzhavata.html", "text": "Проект за Национална детска болница ще бъде задвижен до Коледа, съобщиха от пациентска организация \"Заедно с теб\".На провелата се вчера среща с министъра на здравеопазването Кирил Ананиев, представители на Инициативния комитет за изграждане на болницата представиха искането си за спешно решаване на проблема с разпокъсаните педиатрични отделения. От организацията пожелаха да чуят позицията на министерството относно възможностите за преструктуриране на държавната собственост в областта на педиатричната болнична помощ чрез изграждане на единна структура.Настоящата структура е крайно неефективна както от медицинска, така и от икономическа гледна точка, съгласи се здравният министър и потвърди, че като принципал на съответните болници, Министерството на здравеопазването може да вземе решение за преструктуриране.Ананиев изрази мнение, че има спешна нужда от изграждането на високотехнологична университетска многопрофилна педиатрична болница. Той заяви, че амбицията му е до Коледа да може да даде конкретни предложения на Министерския съвет.Министърът обеща, че болницата ще бъде изцяло държавна собственост. Той увери и че след като бъде решено къде ще се изгради проектът, ще се създаде прозрачен механизъм за изготвяне на задание за проектиране, който да е в синхрон с добрите световни практики.", "date": "2018.11.15", "title": "Ананиев иска Националната детска болница да е 100% на държавата"}
{"url": "https://news.bg/int-politics/ruskiyat-tank-armata-ili-izraelskiyat-merkava-e-po-dobar.html", "text": "Руският танк \"Армата\" Т-14 вероятно притежава по-добри възможности от гледна точка на оцеляване, защита и маневреност в сравнение с израелския танк \"Меркава\", но най-вероятно му отстъпва от гледна точка на съвършенството на апаратурата и способността на екипажа да следи за окръжаващата обстановка. Това се изтъква в анализ на американското издание за геополитика .По думите на автора на материала, в процеса на изпитание на най-новите оръжия Русия може да изпрати танкове \"Армата\" в Сирия, като затова симулира ситуация, при която може да се случи бойно стълкновение между \"Армата\" и \"Меркава\".В сравнение с основния боен танк на Израел, Т-14 вероятно е по-напреднала в някои отношения съвременна отбранителна система. Същевременно руският танк се отличава с отлична мобилност, което го прави по-бърз и по-маневрен спрямо \"огромната израелска машина\".Освен това предвид активните системи за защита, динамичните и пасивните многослойни брони, \"Армата\" вероятно ще бъде в състояние да осигури по-добро оцеляване на екипажа в сравнение с \"Меркава\", който на свой ред е по-здрава бойна машина от германския танк Leopard 2 или американския M1 Abrams.Според автора на материала със сигурност израелският танк ще има преимущество над Т-14 по отношение на съвършенството на апаратурата и възможностите на екипажа да следи бойната обстановка. Авторът отбелязва обаче, че най-новите системи за наблюдение не са по-малко уязвими за вражеския огън в сравнение със старите оптични прибори, така че този проблем е актуален за всички танкове.В статията се посочва, че необитаемата кула е един от недостатъците на \"Армата\", тъй като според автора командирът на машината е ограничен в способността си да наблюдава окръжаващата обстановка. Този проблем може да бъде решен чрез система за виртуален обзор, наподобяваща израелската Iron Vision. Тази технология не се използва в настоящите версии на \"Армата\", смята авторът, но в крайна сметка може да се появи.", "date": "2018.11.15", "title": "Руският танк \"Армата\" или израелският \"Меркава\" е по-добър? "}
{"url": "https://news.bg/world/budapeshta-gruevski-potarsil-ubezhishte-v-ungarsko-posolstvo-izvan-makedoniya.html", "text": "Бившият македонски премиер Никола Груевски (2006-2016) е потърсил убежище в унгарско дипломатическо представителство извън Македония, обяви Будапеща, информира \"Ройтерс\".По-рано тази седмица Груевски избяга в Унгария. Той трябваше да започне изтърпяването на двегодишната си присъда лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер.Днес българските власти потвърдиха, че , след като македонското издание \"Телма\" съобщи, че бившият македонски премиер вероятно е избягал в Унгария с български паспорт.На пресконференция началникът на канцеларията на премиера на Унгария Виктор Орбан не разкри в коя страна Груевски е потърсил убежище и как е успял да стигне до имиграционната служба в Будапеща, където е подал документите за убежище., обяви Гергели Гулаш пред журналисти.Той също отказа да съобщи дали Груевски е пристигнал в Будапеща от посолството с помощта на унгарското правителство, и дали е пристигнал по земя или въздух. Гулаш добави, че Будапеща няма никаква роля в бягството на Груевски от Македония.Гергели Гулаш съобщи, че Унгария не е получила официална молба от Скопие за екстрадирането на бившия премиер, допълвайки, че Будапеща ще действа в \"съответствие със законите\", ако се случи. По думите му има споразумение за екстрадиране между двете държави.Груевски не се е срещал с Орбан по време на престоя в Унгария, разкри Гергели Гулаш.Запитан дали Груевски е защитен от унгарските власти, Гулаш отговори, че страната прилага \"съответния протокол за сигурност\" и е уверена, че той няма да напусне Унгария.Ситуацията поставя Орбан в тежка ситуация. Той подкрепи националиста на изборите в Македония през 2017 г. и похвали усилията му за спиране на миграцията.", "date": "2018.11.15", "title": "Будапеща: Груевски потърсил убежище в унгарско посолство извън Македония"}
{"url": "https://news.bg/health/nad-200-000-lv-dareniya-sabraha-za-neonatologichnite-otdeleniya.html", "text": "Над 200 000 лв. са даренията в неонатологичните отделения в болниците из цялата страна. Направихме голяма крачка напред, заяви председателят на фондация \"Нашите недоносени деца\" Нина Николова при откриването на тържествената вечер в подкрепа на тазгодишната кампания на фондацията. \"Вечерта на чудесата\" се състоя за първи път в Софийската градска художествена галерия, а news.bg е медиен партньор на кампанията на фондация \"За нашите деца\".Николова припомни, че миналата година са сбъднали голямата си мечта да , а днес той е още по-голям и уютен. Тя представи планираните дейности и цели на тазгодишната кампания, а именно набиране на средства за закупуване на необходимата животоспасяваща апаратура в неонатологичните отделения в страната, изграждане на семейни стаи в болниците, които да позволят на родителите да бъдат с децата си по време на техния продължителен болничен престой и подпомагане на работата на семеен център за недоносени деца \"Малки чудеса\".Николова не пропусна да подчертае и важната роля на специалистите, които подкрепят каузата и работят усилено за нея. Те специално благодари на така важните за малките герои лекари - проф. Слънчева, доц. Георгиева, доц. Мумджиев, д-р Аргирова. Те отново категорично заявиха, че професията, която са избрали, си заслужава въпреки трудностите. По думите им благодарение на фондацията обществото е по-информирано и запознато със същността на неонатологичните отделения и специалисти.Сред гостите на събитието бяха голяма част от посланиците на кампанията - Михаела Филева, Силвия Митева, Ива Екимова и други, представители на партньорите и дарителите на кампанията  и много други гости, дошли да подкрепят каузата на кампанията.Водещ на \"Вечер на чудесата\" бе Милена Златкова от \"Тройка на разсъмване\" и дългогодишен посланик на фондацията, а своята подкрепа с песни отправиха две от лицата на \"Големи чудеса за малките герои\" - очарователната българска певица Маги Джанаварова и изключително талантливият Славин Славчев.Председателят на фондацията пък пожела повече здрави бебета.На събитието бяха представени клиповете на посланиците, в които те призовават за подкрепа на недоносените деца чрез дарения и събиране на средства за каузите на фондация \"Нашите недоносени деца\".Различното тази година е провеждането на благотворителен базар за най-малките, като за целта от фондацията призовават всички желаещи да помогнат да се включат като доброволци в кампанията.Останалите могат да подкрепят каузата с DMS BEBE на 17 777 или на онлайн плаформата .Над 6000 е броят на недоносените бебета, родени в България всяка година. 30% от тях получават тежки увреждания, а над 50% получават различни по-леки дългосрочни проблеми, които с адекватна ранна интервенция са преодолими.", "date": "2018.11.15", "title": "Над 200 000 лв. дарения събраха за неонатологичните отделения"}
{"url": "https://news.bg/regions/trima-zaginaha-pri-katastrofa-kray-hitrino.html", "text": "Катастрофа край Хитрино взе три жертви.Произшествието е станало днес следобед около 15.00 часа в близост до жп прелеза между селата Хитрино и Каменяк.По първоначални данни лек автомобил е самокатастрофирал. Шофьорът и двамата му спътници са загинали на място.В момента се извършва оглед на местопроизшествието. Все още се изяснява причината за инцидента.", "date": "2018.11.15", "title": "Трима загинаха при катастрофа край Хитрино"}
{"url": "https://news.bg/crime/deloto-za-pirin-tragna-pred-5-chlenen-sastav-na-vas.html", "text": "5-членен състав на Върховния административен съд (ВАС) даде ход на делото за плана за управление на Национален парк \"Пирин\".На първа инстанция, . Магистратите решиха, че решението на правителството е взето в нарушение на три български закона - за защитените територии, за биологичното разнообразие и за околната среда.Държавната управа обаче, в лицето на Министерски съвет (МС) и Министерството на околната среда и водите (МОСВ), отхвърли обвиненията на екоактивистите и обжалва решението на 3-членния състав на ВАС.Припомняме, според екоактивистите с плана се дава възможност за мащабно строителство и сечи в защитената територия на парка, част от Световното природно наследство на ЮНЕСКО. По този начин се нарушавали законите, тъй като планът не е минал и екологична оценка.Въпросът предизвика серия от протести. Екозащитниците настояват планът да отпадне и в Пирин да не се строи. Протестираха обаче и жители на Банско, които искат курортът да се сдобие с втори кабинков лифт, което налага промяна в плана за управление на парка.5-членният състав на ВАС е втора и последна инстанция на процеса.На днешното съдебно заседание представителят на Върховна административна прокуратура (ВАП) подкрепи решението на 3-членния състав, като подчерта, че Законът за защитените територии не позволява изграждането на нови спортни съоръжения, информираха от WWF.Като становище по обжалването на Министерски съвет, природозащитните организации внесоха и пространен анализ на практиката на Съда на Европейския съюз в подкрепа на тезата, че планове за управление на национални паркове и техните изменения трябва да се подлагат на екологична оценка и оценка на съвместимост с местата от европейската екологична мрежа Натура 2000, част от която е и Национален парк \"Пирин\". Това обаче не е станало с Плана за управление на \"Пирин\".Съдът прие представените от природозащитните организации доказателства - научни данни, които доказват, че дори сега действащата ски зона Банско е довела до увреждане на ключови видове за опазване на парка и в защитената зона \"Пирин\" от Натура 2000. Според активистите това е особено важно за нуждата да се оцени дали Национален парк \"Пирин\" и съответно защитената зона може да поеме нова инфраструктура.5-членният състав на ВАС обаче не прие искането на природозащитните организации за питане до Съда на Европейския съюз (бел. ред. - т.нар преюдициално запитване) дали планове за управление на национални паркове и такива техни промени, като одобрените с решението на Министерски съвет, подлежат на задължителна екологична оценка.Представител на МОСВ на заседанието беше директорът на дирекция \"Национална служба за защита на природата\" към ведомството Мирослав Калугеров. В изказването си той продължи да защитава възможността за изсичане на старите гори на парка за изграждане на ски писти и съоръжения и то без каквато и да е оценка на въздействието на намесата върху природата в защитената територия, обясняват от WWF.Калугеров представи една от законовите цели на националните паркове, а именно възможността да се развива туризъм. Според екоорганиазцията обаче той е пропуснал да отбележи изричното подчертаване в закона, че това се прави само ако тази цел не противоречи на останалите цели, а именно - поддържане разнообразието на екосистемите и защита на дивата природа и опазване и поддържане на биологичното разнообразие в екосистемите.Калугеров също така обяснил, че нови водохващания ще се правят за прилежащите населени места, въпреки демографската криза и намаляващото население на страната. Представителят на МОСВ не се позовал и на нито един документ или научно изследване, за да подкрепи становището си.\"Забележителна беше и тезата му, че щом вече има изградена ски зона в национален парк, значи тя априори не противоречи на Закона за защитените територии. Директорът пропусна да отбележи изключително ясните тези на законодателя през 2000 г. при приемането на закона за защитените територии, допълнително уточнени при поправката му през 2002 г. А именно - ремонт на съществуващи спортни съоръжения е допустим, но изграждане на нови - не е. По този въпрос тричленният състав на ВАС, който отмени решението на МС, е извършил задълбочен анализ и решението му е правилно\", пишат още от WWF.Природозащитниците от коалицията \"За да остане природа в България\" са на мнение, че е недопустимо представители на МОСВ да се държат като адвокати на частна фирма, а служители на министерствата на икономиката, регионалното развитие и туризма да се опитват да заобиколят закона и да прокарват тези, които не защитават природата, а дават възможност за увреждането й.Магистратите от 5-членния състав на ВАС дадоха 10-дневен срок на страните по делото за писмени бележки, след което ще се произнесе, като законовият срок за това е в рамките на един месец.", "date": "2018.11.15", "title": "Делото за Пирин тръгна пред 5-членен състав на ВАС"}
{"url": "https://news.bg/int-politics/sauditska-arabiya-othvarlya-mezhdunarodno-razsledvane-na-ubiystvoto-na-kashogi.html", "text": "Външният министър на Саудитска Арабия Адел ал Джубейр отхвърли като \"неприемливо\" предложението, направено от Турция за международно разследване на убийството на саудитския журналист Джамал Кашоги, както и други опити за \"намеса\" във вътрешните работи на страната и политизиране на случая, съобщава \"Ройтерс\".\"Политизирането на проблема допринася за възникването на пукнатина в ислямския свят, докато кралството се стреми към единство на ислямския свят\", коментира Адел ал Джубейр пред журналисти в Рияд.Джубейр обаче добави, че Рияд разглежда убийството като престъпление и \"много голяма грешка\". Саудитският престолонаследник Мохамед бин Салман нямал нищо общо с това, подчерта той.Джубейр добави, че все още има въпроси, които се нуждаят от отговори, но Анкара била отхвърлила три искания на Рияд да предостави доказателства за техните твърдения за убийството.По-рано днес от саудитската прокуратура повдигнаха обвинения на петима души, всички граждани на кралството, че са упоили, убили и разчленили Кашоги в саудитското консулство в Истанбул на 2 октомври. От прокуратурата поискаха смъртни наказания за петимата.", "date": "2018.11.15", "title": "Саудитска Арабия отхвърля международно разследване на убийството на Кашоги"}
{"url": "https://news.bg/crime/sadat-nezakonna-e-zapovedta-za-aresta-na-zhurnalista-dimitar-stoyanov.html", "text": "Незаконни са заповедите, с които са арестувани журналистът Димитър Стоянов и придружаващото го лице (адвокат, който е бил на мястото на ареста и също бе задържан - б.р.).Това постанови Пернишкият административен съд, стана ясно от решенията на съда. Актовете на МВР бяха атакувани пред съда ред чрез адвокат Николай Хаджигенов. Другият арестуван журналист - Атила Биро от румънския сайт Rise Project е пропуснал срока за обжалване.Съдиите Любомир Луканов и Слава Георгиева описват извършените от МВР нарушения при издаването на отменените заповеди.Припомняме, . Биро и Стоянов са оковани в белезници, докато се опитваха да спасят от унищожение документи на консултантски фирми, свързани с голямата строителна компания \"Джи Пи Груп\".Вчера, 14 ноември, от .По-късно .\"Оспорваната заповед за полицейско задържане е незаконосъобразна и поради издаването й в противоречие с целта на закона... Целта на принудителната административна мярка - задържане за срок до 24 часа, налагана по реда на чл. 72, ал. 1, т. 1 от ЗМВР не е да се наложи наказание за установено по категоричен начин престъпление, а да се попречи на уличения да се укрие, да извърши друго престъпление или да осуети наказателно преследване, чрез заличаване на улики на местопрестъпление, укриване на улики или лица - като за всеки конкретен случай на задържане данните следва да бъдат категорично установени, което е изцяло в тежест на административния орган, издател на акта\", пише в мотивите на съда.Според съда 7-часовият арест на журналистите противоречи изцяло на същността и предназначението на принудителните административни мерки.Решението подлежи на обжалване с касационна жалба пред Върховния административен съд в 14-дневен срок от съобщаването му на страните.", "date": "2018.11.15", "title": "Съдът: Незаконна е заповедта за ареста на журналиста Димитър Стоянов"}
{"url": "https://news.bg/world/gruevski-izbyagal-v-albaniya-ili-sarbiya-ottam-v-budapeshta.html", "text": "Бившият премиер на Македония Никола Груевски е избягал в Албания и оттам в Будапеща, пише белградският всекидневник \"Политика\".По-рано днес унгарското правителство съобщи, че Груевски е потърсил убежище в унгарско посолство извън Македония.Тази седмица Груевски избяга в Унгария. Той трябваше да започне изтърпяването на двегодишната си присъда лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер.Днес българските власти потвърдиха, че , след като македонското издание \"Телма\" съобщи, че бившият македонски премиер вероятно е избягал в Унгария с български паспорт.Всички паспорти на бившия лидер са иззети от македонските власти през миналата година, което означава, че той вероятно е използвал фалшиви документи, за да се добере до унгарската столица.Белградският вестник пише, че Груевски е използвал фалшив паспорт при пресичането на македонско-албанската граница нощно време. Той влязъл нелегално в Тирана, където е бил приет от служители на унгарското посолство. На сутринта хванал сутрешния полет на унгарския превозвач MALÉV между Тирана и Будапеща. След пристигането си в унгарската столица той потърсил убежище.Според изданието Груевски се е \"дегизирал\" по време на полета - слънчеви очила и шапка - и екипажът не е разпознал бившия лидер на Македония, \"защото през целия полет е носил шапка и очила\".Но македонският журналист Владимир Петрески определи информацията като \"нелепа\". Той подчерта, че самолетната компания вече не съществува. Според него това е \"тъжен опит за отклоняване от факта, че Груевски е избягал през Сърбия\" с помощта на сръбските власти.Компанията MALÉV е затворена през 2012 г.", "date": "2018.11.15", "title": "Груевски избягал в Албания или Сърбия, оттам в Будапеща?"}
{"url": "https://news.bg/crime/do-10-godini-zatvor-grozi-kradtsi-obrali-dom-v-yambol.html", "text": "Заловиха двама крадци, обрали жилище в Ямбол, съобщиха от Областната дирекция на МВР.На 14 ноември в полицията постъпил сигнал за кражба от апартамент в ямболския комплекс \"Диана\". Отзовалите се служители на реда установили, че в жилището е проникнато в обедните часове чрез специално техническо средство. Били откраднати пари.По случая било предприето разследване. 3 часа по-късно в София били задържани двама мъже на 44 и 49 години. След претърсване на лекия автомобил и домовете им, полицията открила откраднатите предмети.Днес крадците бяха привлечени като обвиняеми за извършено престъпление, за което могат да получат до 10 години затвор. Те са задържани за 72 часа.Работата по случая продължава.", "date": "2018.11.15", "title": "До 10 години затвор грози крадци, обрали дом в Ямбол"}
{"url": "https://news.bg/world/tereza-mey-zaplashena-ot-vot-na-nedoverie.html", "text": "Лидер на фракция в подкрепа на Брекзит в Консервативната партия на Великобритания заплаши да организира вот на недоверие срещу премиера Тереза Мей, съобщават местни медии.Джейкъб Рийс-Мог заяви пред парламента на Обединеното кралство, че проектът на споразумението за Брекзит не отговоря на обещанията на Мей.Той риторично попита \"дали не трябва да пиша\" на Греъм Брейди, председател на Комисия 1922.Според правилата в Консервативната партия битката за лидерството може да започне, ако председателят на партията подаде оставка или ако 15% от торите (в момента 48 консерватори) изпратят писмо на председателя на Комисия 1922 за организиране на вот на недоверие. Ако Мей изгуби на подобно гласуване, партията ще трябва да избере нов лидер. Но ако спечели, тя ще получи подкрепа за прокарване на предложения през годината.Ако Джейкъб Рийс-Мог изпрати писмо на Комисия 1922, вероятно и други консерватори от лагера в полза на Брекзит ще го последват.По-късно стана ясно, че Мог е изпратил писмо на Брейди. Според Джейкъб Рийс-Мог Мей обеща Великобритания да напусне митническия съюз, да защити целостта на Обединеното кралство и да извади страната от юрисдикцията на европейските съдилища. Но Мог смята, че споразумението не включва тези обещания.Премиерът уверява, че в бъдещите отношения с ЕС Великобритания няма да е в митническия съюз и единния пазар, ще се запази целостта на Острова и ще се прекрати юрисдикцията на европейските съдилища.Към момента 84 тори възнамеряват да гласуват против споразумението за Брекзит.В парламента е необходимо просто мнозинство за прокарване на сделката - 320 депутати в 639-местната камара.На сайта на парламента е качен списък с имената на 93 депутати, които заемат министерски позиции. Следователно те са задължени да подкрепят плановете на Мей заради поетата колективна отговорност.Либералдемократите, Зелените и \"Партия на Уелс\" обявиха, че са против сделката.Позицията на северноирландската Демократична юнионистка партия е несигурна.Според \"Гардиън\" премиерът може да се наложи да развее маслиновата клонка, за привлече лейбъристите.По-рано днес", "date": "2018.11.15", "title": "Тереза Мей заплашена от вот на недоверие "}
{"url": "https://news.bg/int-politics/v-bryuksel-mnogo-dovolni-ot-sporazumenieto-s-london-za-brekzit.html", "text": "Председателят на Европейския парламент Антонио Таяни обяви, че е доволен от основните елементи на споразумението, постигнато по отношение на излизането на Великобритания от Европейския съюз (Брекзит), изтъквайки правата на гражданите и въпроса за ирландската граница, съобщава \"Ройтерс\".\"Удовлетворени сме\", коментира Таяни по време на пресконференция в Страсбург. Европейският парламент също трябва да одобри споразумението за Брекзит.От своя страна главният преговарящ за Брекзит от страна на Европейския парламент Ги Верхофстад коментира, че  вчера, било най-добрата възможна сделка при така стеклите се обстоятелства.\"Смятам, че това, което се предлага на нашата маса днес, е най-доброто споразумение, с което бихме могли да се сдобием\", подчерта Ги Верхофстад в Страсбург, след като получи копие от споразумението от главния преговарящ на ЕС за Брекзит Мишел Барние.", "date": "2018.11.15", "title": "В Брюксел много доволни от споразумението с Лондон за Брекзит"}
{"url": "https://news.bg/bulgaria/otpuskat-evrosredstva-za-po-barz-vlak-plovdiv-burgas.html", "text": "293 милиона евро отпуска Европейската комисия за подобряването на железопътната линия между Пловдив и Бургас, съобщиха от БНТ. Целта е скоростта на влаковете по маршрута да се увеличи до 130-160 км/час.С предвидените подобрения се очаква времето за пътуване между двата града да се съкрати с 40 минути. Това означава, че придвижването с влак от Пловдив до Бургас (293 км) ще отнема същото време, както при автомобилния транспорт. Вредата за природата обаче ще е значително по-малка, изтъкват от Европейската комисия.Ще се направят и подобрения в сигурността на жп линията - предвижда се подмяна на железопътните стрелки и изграждането на подлези и надлези.Проектът е част от обособяването на високоскоростна влакова линия между Централна и Източна Европа.", "date": "2018.11.15", "title": "Отпускат евросредства за по-бърз влак Пловдив-Бургас"}
{"url": "https://news.bg/politics/evrokomisar-gabriel-vizhda-vdahnovyavashti-startapi-v-zapadnite-balkani.html", "text": "Чрез инвестиционни фондове комбиниращи европейско и национално финансиране, България е важен участник в оформянето на силна европейска екосистема от стратъпи. Това коментира еврокомисарят по цифровата икономка Мария Габриел на четвъртото издание на срещата Startup Europe Summit в София и благодари на премиера Бойко Борисов за решаващите стъпки в подкрепа на стартъпите.Стартъп иновативните компании са в основата на прогреса и за първи път в София събираме над 500 души от стратъп компании, това е едно от най-важните събития в ИТ сектора, обясни тя.Еврокомисар Габриел изтъкна, че участието на лидерите на Западните Балкани е силно послание за техния ангажимент. Тя вижда вдъхновяващи стартъпи в региона и вярва че ще ги види като участници в реализирането на цифровата програма на ЕС за Западните Балкани. Във всяка една от посетените от Габриел страни се излъчва силно послание за младите хора, за потенциала, за възможностите за развитие на страните.Стартиращите предприятия в нашия регион са толкова важни колкото с а и в Париж, Лондон, Берлин или Стокхолм, а причината е, че стартиращите предприятия са в основата на нашето време, коментира Габриел.Еврокомисарят обясни, че става въпрос за ценности, ценности, които са вградени в ДНК-то на стартъпите. Те създават нови бизнес модели, решават проблеми. Професионалистите зад тези компании правят света по-продуктивен, по-устойчив и по-свързан. Смелостта е също в ДНК-то на стартъпа, страха от неуспех не е толкова важен, колкото желанието да се учат от него. Знаем за многото неуспехи на Джак Ма, преди той са утвърди. Амбиция, смелост, риск, вдъхновение, така стартъпите формират част от ДНК-то на модерните икономики, добави Мария Габриел.Премиерът Борисов коментира, че Балканите години наред са наричани барутен погреб, \"през какви ли не войни и събития не минаха, но бяха и сред първенците по фалшифициране и източване на кредитни карти, хакерски атаки, а това показва, че има огромен потенциал, ние се стремим това да стане градивно\".\"Искаме да създадем платформата, с която да дадем възможност на българските граждани, на сръбските, черногорски, македонски, а и на всички останали, защото не делим държавите на Балканите и действително да създадем една мощна балканска цифрова икономика и да дръпнем напред в следващите години\", обясни българският премиер.Той добави, че това е огромна възможност и шанс за кадърните, училите много и знаещите много да станат богати хора и да имат високи доходи. Даваме им възможност да се развият в една сфера, където могат да помогнат на икономиката, бита и целия обществен живот, коментира Борисов.", "date": "2018.11.15", "title": "Еврокомисар Габриел вижда вдъхновяващи стартъпи в Западните Балкани"}
{"url": "https://news.bg/crime/fandakova-za-kashtata-na-yavorov-ne-kupuvame-kotka-v-chuval.html", "text": "Днес започва публичната продан за къщата на Яворов. Утре - 16 ноември, трябва да бъдат отворени предложенията. Потвърждавам желанието си да придобием къщата, но при ясни условия. Не можем да купуваме котка в чувал, трябва да са изяснени всички въпроси.Това заяви кметът на София Йорданка Фандъкова пред журналисти след откриването на четвъртото издание на Startup Europe Summit.По думите й това е първата публична продан на този паметник на културата. \"За мен къщата на Яворов е изключително ценен културен и архитектурен обект в София, ценен за всеки софиянец, за всеки българин. Нашето желание и подкрепата от правителството е за закупуване на къщата на Яворов\", обясни Фандъкова.Тъй като за нейното откупуване се изисква сериозна сума публични средства, които не може да бъдат блокирани, от общината са възложили правен анализ.Правният анализ показа че има множество неясноти, които трябва да бъдат уточнени преди да се включим и да участваме в публичната продан, каза кметът на столицата. На първо място - съдебният спор, довел до тази публична продан не е завършил. Последното дело е през февруари. Рискът за всеки евентуален купувач докато не се произнесе ВКС да реши окончателно случая, е огромен. Това е мнението на юристите, цитира Фандъкова.На второ място има още две вписани възбрани върху имота освен тази, заради която е обявена публичната продан. На трето място има поредици разминавания в документите за собственост.Според нея е необходимо първо собствениците да изчистят всички тези въпроси. Всички спорове и други възбрани да бъдат окончателно уредени преди или по време на продажбата.Готови сме след изчистване на всички тези въпроси да участваме с финансовата подкрепа на държавата в закупуването на тази къща. Това е ситуацията към днешния", "date": "2018.11.15", "title": "Фандъкова за къщата на Яворов: Не купуваме котка в чувал"}
{"url": "https://news.bg/int-politics/tramp-se-hvali-sam-tseliyat-svyat-zavizhda-na-amerika.html", "text": "Президентът на САЩ Доналд Тръмп отново се \"развихри\" в любимата си социална мрежа \"Туитър\", като този път похвали администрацията си и цялостното състояние на вътрешните работи в страната и обяви, че целият свят \"завижда\" на Америка.Държавният глава на САЩ обаче подчерта, че въпреки усилията на Белия дом и \"много добрите\" резултати, които са постигнали, фалшивите медии оставали \"нечестни\" и продължавали да представят администрацията на Тръмп в лоша светлина.Тръмп написа: \"Белият дом работи много гладко и резултатите за нашата Страна са очевидно много добри. Ние сме завистта на света. Но всеки път, когато дори помисля да правя промени, ФАЛШИВИТЕ МЕДИИ се побъркват, като винаги се стремят да ни правят да изглеждаме толкова лоши, колкото е възможно! Много нечестно!\"Тръмп коментира още, че разследването на специалния прокурор Робърт Мюлър за намесата на Русия в американските избори било \"пълна бъркотия\".\"Те не откриха никакъв таен сговор (с Русия) и напълно полудяха. Те са позор за нашата страна и не ги е грижа колко живота разрушават. ТОТАЛЕН ЛОВ НА ВЕЩИЦИ, НЕВИЖДАН В АМЕРИКАНСКАТА ИСТОРИЯ!", "date": "2018.11.15", "title": "Тръмп се хвали сам: Целият свят завижда на Америка"}
{"url": "https://news.bg/regions/nad-40-000-dushi-v-sofiya-sa-zaeti-v-it-sektora-obyavi-kmetat-fandakova.html", "text": "София се утвърди като регионален център на информационните и комуникационни технологии. Те формират 5,7% от икономиката на града. Над 40 000 души са заети в IТ сектора, обяви столичният кмет Йорданка Фандъкова пред присъстващите на четвъртото издание на Startup Europe Summit.Според столичния кмет София се нареди на второ място в класацията Европейски градове и региони на бъдещето за 2018 и 2019 г. в категорията Големи градове на бъдещето в топ 10 на източноевропейските региони на бъдещето.София заедно с югозападния регион е сред 10-те най-добре представящи се градове в Европа. В анализа се подчертава, че регионът е център на публично финансирани проекти за проучвания и развитие.Чрез Общинската агенция за инвестиции София се присъедини към международната стартъп платформа Скел - международен онлайн портал, целящ да помогне развитието на единна прозрачна стартъп екосистема от свързани помежду си европейски градове. Участват 10 града.Имаме 20 подадени проекта, очакваме да бъдат разгледани и одобрени.Убедена съм, че тези успехи на града се държат на 2 фактора - инициативни, образовани млади хора, които творят и вторият - инвестициите в публична инфраструктура. Разчитаме на вашите идеи, включително за това как да подкрепяме компаниите, заяви Фандъкова.Тя даде пример с три проекта - закупуване на билет само чрез мобилния телефон, получаване на сигнали и промени на маршрутите на градския транспорт и пилотен проект за сметосъбиране в столичния жк. \"Люлин\" със 120 контейнера за отпадъци, на които има датчици. Заедно с фондация \"Заслушай се\" е разработен софтуер за превод на аудиоинформация на езика на жестовете.Благодарение на тези идеи променяме бързо нашите градове, допълни Фандъкова.", "date": "2018.11.15", "title": "Над 40 000 души в София са заети в IТ сектора, обяви кметът Фандъкова"}
{"url": "https://news.bg/world/duterte-kitay-veche-pritezhava-yuzhnokitaysko-more-sasht-da-prekratyat-voennite-ucheniya.html", "text": "Президентът на Филипините Родриго Дутерте заяви, че Китай \"вече притежава\" Южнокитайско море, пише сингапурският вестник \"Стрейт таймс\".Той предупреди, че военните учения на САЩ и съюзниците им в региона създават \"търкания\", които пречат на усилията за разрешаване на противоречията между Пекин и съседните държави.\"\", попита той пред журналисти в кулоарите на АСЕАН в Сингапур.\"\", продължи той.Ако избухне война в Южнокитайско море, \"моята страна първа ще пострада\", смята Дутерте и припомни, че са сключили договор със САЩ за отбрана.Китай има претенции към по-голямата част от акваторията, през която прокарват товари за 3 трилиона долара на година. Филипините, Виетнам, Малайзия, Бруней и Тайван също имат претенции към морето.Според филипинския президент конфликтите в Южнокитайско море най-добре могат да се разрешат чрез разговори между Китай и АСЕАН, без САЩ и съюзниците им да нажежават обстановката с показване на сила като \"учения в защита свобода на мореплаването\".\"\", отбеляза Дутерте.", "date": "2018.11.15", "title": "Дутерте: Китай вече притежава Южнокитайско море, САЩ да прекратят военните учения"}
{"url": "https://news.bg/politics/parlamentat-prie-promeni-v-zakona-za-filmovata-industriya.html", "text": "Депутатите приеха промени в Закона за филмовата индустрия на второ четене, съобщиха от БНТ.Законът урежда отношения, които са свързани с производството, разпространението, промоцията и излъчването на филми, както и държавното подпомагане на българската филмова индустрия, като създава условия за нейното развитие.Промените целят да се приложи европейското законодателство в областта на държавните помощи.Държавното подпомагане ще се осъществява чрез три схеми. Две от тях са за държавна помощ - за производство и разпространение на филми. Третата е за минимална помощ за фестивали и филмови прожекции.Ако предоставената държавна помощ по схема за помощ за аудио-визуални произведения надхвърля 50 млн. евро, трябва да бъде уведомена Европейската комисия.По тази причина в законопроекта е предвидена разпоредба, според която годишният бюджет на всяка от схемите за производство и разпространение на филми да не превишава тази сума.Друга от промените е свързана с европейския регламент, който се отнася за случаите, в които не се уведомява Европейската комисия при предоставяне на помощ de minimis.", "date": "2018.11.15", "title": "Парламентът прие промени в Закона за филмовата индустрия"}
{"url": "https://news.bg/politics/zaev-ambitsiran-za-1-mlrd-evro-targoviya-s-balgariya.html", "text": "Македония е преминала границата от 500 млн. евро в търговията си с България. Страната няма да спре да насърчава пазарните отношения с България и ще се стреми тези стойности да достигнат 1 млрд. евро. Това заяви министър-председателят на Македония Зоран Заев след среща с българския премиер Бойко Борисов в Министерски съвет.Контактите между двете страни са изпълнени с конструктивни разговори, договори и планове, изрази задоволството си Заев. Той допълни, че срещата е била приятелска, а българският премиер от своя страна определи Заев като \"добър приятел\".Македонският премиер поиска през месец декември двете страни да организират междуправителствено заседание, на което да се обсъдят перспективите между двете страни и да се констатират завършените проекти.Борисов пък заяви, че заседанието ще се съчетае с .Заев посочи, че се работи върху отварянето на нови гранични пунктове, както и по изграждането на железопътна и газова инфраструктура.Цялата ни работа е в резултат от изключителната мотивировка, която ни е дадена от Бългаиря, заяви Заев и благодари за подкрепата на страната ни за евроатлантическата интеграция на Западните Балкани.По думите му взаимоотношенията между България и Македония са пример за новата реалност в Балканския полуостров.Македонския премиер не пропусна да отбележи, че между България и Македония се гради истинско приятелство, а като доказателство за това изброи заедността при отбелязване на празниците.Заев изтъкна, че българският народ винаги е добре дошъл навсякъде в Македония.", "date": "2018.11.15", "title": "Заев амбициран за 1 млрд. евро търговия с България"}
{"url": "https://news.bg/society/es-investira-293-4-mln-evro-v-modernizatsiya-na-zhp-transporta-v-balgariya.html", "text": "Европейският съюз инвестира 293,4 млн. евро по линия на Кохезионния фонд в по-модерни, по-бързи и по-безопасни железопътни връзки между градовете Пловдив и Бургас, свързващи някои от най-големите градове на България с едно от най-важните пристанища на Черно море.По този начин инвестициите допринасят за изграждането на високоскоростната железопътна линия по коридора Ориент/Източно Средиземноморие от трансевропейската транспортна мрежа (TEN-T), свързващ Централна с Югоизточна Европа.\"Благодарение на този проект, финансиран от ЕС, българските граждани ще могат да пътуват за по-кратко време и при повишена безопасност. Те също така ще усетят и ползите от по-доброто качество на въздуха, тъй като проектът насърчава екологосъобразната мобилност в страната\", комнетира комисарят по въпросите на регионалната политика Корина Крецу.Проектът ще доведе до намаляване с 40 минути на времето за пътуване както за пътниците, така и за товарите, като влаковете ще достигат скорост между 130 и 160 км/ч по участъка с дължина 293 км.Това ще направи пътуването с влак конкурентно на автомобилния транспорт и ще насърчи по-екологосъобразна мобилност в страната. В същото време редица мерки ще доведат до повишаване на безопасността по линията благодарение на новите системи за сигнализация и телекомуникации и заменянето на съществуващите железопътни прелези с 29 надлеза, пешеходен надлез и подлез.Припомняме, тримата членове на съвета на директорите на БДЖ  Това са председателят на борда Велик Занчев, който е и зам.-министър на транспорта, главният изпълнителен директор Владимир Владимиров и финасистът на железопътната компания Филип Алексиев.", "date": "2018.11.15", "title": "ЕС инвестира 293,4 млн. евро в модернизация на ЖП транспорта в България"}
{"url": "https://news.bg/society/pushachite-se-uvelichavat-s-1-godishno.html", "text": "През октомври 2017 година 37% от българите декларират, че са пушачи. Година по-късно те са 38%. По-често пушат мъжете, хора на възраст между 40 и 49 години, както и жителите на малките градове. В групата на бившите пушачи има хора на възраст над 50 години. Това показват данните на две национално представителни проучвания на \"Екзакта\", направени в рамките на година. С представяне на данните сдружение \"България без дим\" отбеляза международния ден без цигари. 71% са българите, които подкрепят забраната за тютюнопушене на закрити обществени места. Под 1% признават, че не се съобразяват със забраната и не я спазват.Общо за последните две години 76% от българите смятат, че е необходим по-строг контрол върху спазването на законовата забрана.България е на първо място в ЕС по тютюнопушене според предишни проучвания, коментира д-р Гавраилова от \"България без дим\". Тя постави акцент върху отрицателната тенденция, че все повече жени стават пушачи, а още по-притеснителното е, че те се намират в репродуктивна възраст.Данни на Екзакта Рисърч Груп сочат, че нетърпимостта към възможността децата да виждат реклами на тютюневи изделия нараства. Налице е положителна тенденция в нагласите за пълна забрана за излагане на цигарени изделия по местата на продажба.Изследователите изтъкват положителните промени в оценките на младите българи за 2018 година. Именно сред тях, според Елена Сариева от \"Екзакта\", се повишава нетърпимостта към реклами и промоции на тютюневи продукти.Официално спирките на градския транспорт не са включени в забраната за тютюнопушене на обществени места. Действащата забрана за тютюнопушене на детски площадки хронично се нарушава от млади родители, отбеляза д-р Маша Гавраилова от Сдружение \"България без дим\".От Коалиция за живот без тютюнев дим подчертаха, че рекламата на тютюневи изделия повишава случаите на започване на тютюнопушене. Те посочиха и мнението на дребния бизнес, според който съхранението на цигари в закрити пространства води до намаляване на кражбите, не е скъпа инвестиция и не причинява неудобство.", "date": "2018.11.15", "title": "Пушачите се увеличават с 1% годишно"}
{"url": "https://news.bg/politics/patrioti-otnovo-obyasnyavat-kakvo-vsashtnost-iskat-da-kazhat.html", "text": "Нов скандал с НФСБ се разрази днес. Депутатът Петър Петров споделил пред Дарик радио, че децата с увреждания трябва да бъдат дадени в домове, за да могат майките им да работят.Съпартиецът му Валентин Касабов не знае какво е мнението на Петър Петров. Аз не зная какво е казал, къде го е казал, подчерта той в парламента. Иска да се запознае с мнението му.А за протестите патриотът изтъкна: \"Една част са лумпени, другите са мутри.\" Той не слага в това число майките на деца с увреждания. На въпрос нали майките блокират улици, Касабов попита: \"Кои са майките? Доколкото знам малка част от майките са там на протеста, другите ги няма. Други се правят на майки.\"Системата дала 1200 лева помощ. Дала и пари за повишение на заплатите на държавните служители. Също така отпуска и коледни добавки за пенсионерите, по думите на Касабов, който недоумява: \"Тези пари убиват ли?\" Касабов заяви и че не се е замислял дали децата трябва да бъдат в домове.Цветан Цветанов беше лаконичен по темата. Обясни, че премиерът се е извинил. Питайте самия депутат, каза той.Малко по-късно Петър Петров се върна в парламента и определи скандала като провокация. Аз изобщо не съм казал такова нещо, някой си е измислил, подчерта той.Според него децата трябва да се обгрижват и от специалист, освен от родителите си. Самият той се е грижил три години за майка си, която е била с деменция. Тя беше дете на 90 години, с деменция, аз зная какво е това, човек се побърква трябва да се даде възможност на родителите да дадат децата си и на специалисти, които да ги развиват, сподели депутатът от НФСБ.С думите си той имал предвид специализирани центрове. Какви са тези домове, какви са тези комунистически работи, изумен е той.Петър Петров критикува тези майки, които не казват истината, че получават достатъчно помощи, докато децата са до 18 години и искат да получат тези помощи и след това. Трябвало да признаят, че получават достатъчно помощи.Самият депутат сподели, че не е в добро здраве и имал 8 болта в гръбнака. Сега здрав ли съм според вас, попита още депутатът от НФСБ.В момента лидерът на НФСБ  да не е разбран точно какво е искал да каже с думите си за майките с \"уж\" болните деца. Родители на деца с увреждания , настоявайки Валери Симеонов да подаде оставка заради думите си, въпреки че , но под  и останалите в управлението. Оставката му тогава поискаха , , както и \". Дори и коалиционният партньор на Симеонов -  на лидера на НФСБ от управлението.Подобен казус - с обясняване на изказване - възникна и породи напрежение и между самите коалиционни партньори през пролетта на тази година, когато  за евентуална подкрепа на Истанбулската конвенция, но беше .Ето и дословно думите на депутата Петър Петров пред \"Дарик радио\":", "date": "2018.11.15", "title": "Патриоти отново обясняват какво всъщност искат да кажат"}
{"url": "https://news.bg/int-politics/turtsiya-hoka-sauditska-arabiya-za-kashogi.html", "text": "Външният министър на Турция Мевлют Чавушоглу коментира, че изявленията, направени от Саудитска Арабия за убийството на саудитския журналист и дисидент Джамал Кашоги, са \"незадоволителни\", съобщава Анадолската агенция.Чавушоглу призова кралството да разкрие самоличността на хората, които стоят зад убийството на Кашоги и които са заповядали убийството, за да приключат разследването. Той добави, че Турция ще следи казуса много внимателно.По-рано днес саудитската прокуратура повдигна обвинения срещу още 11 саудитски граждани във връзка с убийството на Кашоги в консулството на страната в Истанбул през миналия месец.Междувременно срещу петима души, обвинени в упояването и разчленяването на Кашоги, прокуратурата поиска смъртно наказание.", "date": "2018.11.15", "title": "Турция хока Саудитска Арабия за Кашоги"}
{"url": "https://news.bg/world/sedem-ministri-i-sekretari-napusnaha-kabineta-na-mey.html", "text": "До момента четирима британски министри и двама парламентарни частни секретари подадоха оставка заради споразумението за Брекзит, пише \"Гардиън\".Парламентарните частни секретари не са членове на кабинета, но се очаква да подкрепят правителството при всички гласувания.Оставка подадоха министърът за Брекзит Доминик Рааб, министърът на труда и пенсиите на Великобритания Естер Маквей, министърът за Северна Ирландия Шайлеш Вара, Суела Брейвърман, заместник-министър за Брекзит, Ан-Мари Тревелян, парламентарен държавен секретар в министерството на образованието и Ранил Джейуардена, парламентарен държавен секретар в министерството на правосъдието.Лондонският вестник \"Ивнинг стандарт\" пише, че Ники Да Коста, директор по законодателните дела на \"Даунинг стрийт\", също е подал оставка.", "date": "2018.11.15", "title": "Седем министри и секретари напуснаха кабинета на Мей"}
{"url": "https://news.bg/crime/hvanaha-50-godishen-mazh-s-nad-11-kg-kanabis-v-levunovo.html", "text": "Полицията хвана 50-годишен мъж с над 11 кг. канабис, съобщи МВР.Мъжът е спрян за проверка. След претърсване на автомобила полицаите намерили две чанти с пакети, опаковани със стреч фолио, съдържащи канабис. Общото тегло било 11, 050 кг.Акцията се провела в село Левуново, община Сандански.Водачът на автомобила е задържан за 24 часа.", "date": "2018.11.15", "title": "Хванаха 50-годишен мъж с над 11 кг. канабис в Левуново"}
{"url": "https://news.bg/world/spornite-polozheniya-v-dogovora-za-brekzit.html", "text": "Договореното между Великобритания и Европейския съюз споразумение за напускане на Общността съдържа няколко изключително спорни положения, които трудно ще бъдат приети от поддръжниците на Брекзит.Съгласуваният документ е от 585 страници.\"Гардиън\" представя някои от точките, които могат да създадат сериозни проблеми на премиера Тереза Мей при разискването и гласуването на сделката в парламента:В проекта на споразумението се казва, че двете страни ще положат максимални усилия да договорят бъдещо търговско споразумение шест месеца преди да приключи преходният период през декември 2020 г. Но ако това не се случи, Великобритания и ЕС могат \"съвместно да удължат преходния период\" за неопределен срок. В противен случай \"мрежата за сигурност\" ще влезе в сила. \"Мрежата за сигурност\", която съдържа \"единна митническа територия между ЕС и Великобритания\", ще се прилага от края на преходния период, освен ако не бъде постигнато споразумение.Единната митническа територия ще покрива всички стоки освен рибните продукти и ще включва ангажименти за равни условия и прилагане на механизми, за да се гарантира честна конкуренция между ЕС и Обединеното кралство. Ще има немитнически проверки върху някои стоки, преминаващи между Северна Ирландия и останала Великобритания, които няма да се приемат от Демократичната юнионистка партия, тъй като тя е категорично против различно отношение към Северна Ирландия.В споразумението се споменава, че за да се напусне \"мрежата за сигурност\", едната от двете страни трябва да уведоми другата и да посочи причините. След това в рамките на 6 месеца съвместна комисия трябва да обсъди казуса, а след това двете страни трябва да постигнат споразумение за прекратяване ефекта на механизма. Това означава, че Великобритания не може да напусне \"мрежата за сигурност\" едностранно.Тази част от споразумението трудно ще се приеме от поддръжниците на Брекзит, тъй като те постоянно настояват, че Великобритания трябва да напусне митническия съюз, за да може да преговаря за споразумения за свободна търговия с останалия свят.В проекта на споразумението се казва, че според договореностите за Северна Ирландия и Ирландия Великобритания трябва да поеме ангажимент за конкуренция с ЕС при равни условия, включително при отпускане на държавна помощ, при покриване на стандартите на пазара на труда, за околната среда и данъците.Брюксел иска \"динамично съответствие\", което ще задължи парламента на Великобритания да прилага регулациите на ЕС, приети след Брекзит. Обединеното кралство също така трябва да приеме три данъчни директиви на ЕС - обмен на данъчна информация, данни за инвеститорските фирми и Кодексът за поведение при данъчното облагане.Също \"нерегресивни клаузи\" ще попречат на Лондон да занижи стандартите в социалната сфера, пазара на труда и околната среда.Много от тези изисквания са недопустими за поддръжниците на Брекзит, тъй като те очакват напускането на ЕС да открие възможност за намаляване на данъците и по-малко регулирана икономика като Сингапур.Този въпрос е още по-озадачаващ за поддръжниците на Брекзит. Бъдещите отношения, които според двете страни изискват още много работа, но целта е да се постигне по-тясно партньорство в областта на услугите (включително финансовите услуги), инвестициите и сътрудничеството по сектори, например в транспорта, ще \"изградят единна митническа територия, предвидено в споразумението за напускане\".ЕС многократно заяви, че ще позволи британски тарифи за износ на морска храна и безквотен достъп до пазарите на Общността в замяна на реципрочно споразумение, което ще позволи на европейските рибари да работят в британски води.Този потенциално взривоопасен казус е отложен: в споразумението за напускане се казва, че само ЕС ще налага тарифи върху рибата, докато не бъде сключено отделно споразумение за достъп на европейците до британските води.След приключване на преходния период споразумението за напускане на ЕС ще бъде контролирано от структура, базирана на съвместна комисия, която ще взема решения с взаимно съгласие. Решенията ще бъдат задължителни.Споровете ще се разрешават от петчленна арбитражна комисия. Но всеки казус, свързан със законите на ЕС, трябва да бъде решаван в европейските съдилища. Това също ще вбеси поддръжниците на Брекзит, които искат да си \"върнат контрола над нашите закони\".Още една потенциално спорна клауза. Според договореностите на финансовия център в Лондон се дава само базов достъп до пазарите на ЕС, подобен като този, който получават американските и японските компании. Ще се основава на съществуващата система на ЕС за достъп до финансовия пазар.", "date": "2018.11.15", "title": "Спорните положения в договора за Брекзит"}
{"url": "https://news.bg/crime/dadoha-minimalna-prisada-na-retsidivist-obral-bashta-si.html", "text": "Рецидивист, обрал баща си, ще лежи само 3 години в затвора. Това реши Варненският окръжен съд.Срещу 29-годишния Добри Ст. беше повдигнато обвинение, че е участвал в грабеж над родния си баща при условия на опасен рецидив. Той и съучастникът му - 40-годишният Иван С., получиха ефективни присъди. Добри ще търпи наказание 3 години и 4 месеца, а съучастникът му Иван - 4 години лишаване от свобода при строг режим. За подобно престъпление обаче в Наказателния кодекс се предвижда затвор от 5 до 15 години.Грабежът бил извършен след полунощ на 9 юни тази година в Белослав. Добри и Иван решили да ограбят бащата на Добри, който спял в съседна стая. Синът на потърпевшия знаел, че баща му разполага с пари и всяка вечер ляга да спи с дреха, в която държал спестените средства.Преди да нахлуят в стаята на потърпевшия с инициали Т.Б., двамата крадци изгасили осветлението. Блъснали вратата и влезли маскирани. Иван притиснал мъжа в леглото, а синът претърсил джобовете на баща си. След като намерил портфейла, го взел и напуснал стаята със съучастника си. Баща му обаче успял да го разпознае, макар и маскиран.В дома на Иван обирджиите разгледали плячката си. В портфейла на ограбения имало лични документи, клубни карти и 2580 лева. Мъжете проиграли парите още същата нощ в игрална зала във Варна.На сутринта Добри бил задържан. Малко преди 40-годишният Иван С. също да бъде привлечен като обвиняем за съучастие, той напуснал България. Бил обявен за общодържавно издирване и на 17 септември бил задържан на ГКПП - Дунав мост, докато влизал в страната.Иван С. е осъждан 16 пъти за тежки умишлени престъпления. С богато съдебно минало е и синът на ограбения мъж. От откраднатите 2580 лева до момента са възстановени само 43 лева.Присъдата на Варненския окръжен съд подлежи на обжалване пред Апелативния съд.", "date": "2018.11.15", "title": "Дадоха минимална присъда на рецидивист, обрал баща си"}
{"url": "https://news.bg/int-politics/shotlandskite-konservatori-preduprezhdavat-tereza-mey-za-ribolova-sled-brekzit.html", "text": "Шотландските депутати в партията на британския премиер Тереза Мей я предупредиха, че техните 13 гласа в парламента са под условието да получат гаранции за това, как ще се развива риболовната индустрия след Брекзит, съобщава \"Ройтерс\".\"Нашата подкрепа (за ) зависи от по-нататъшното изясняване и гаранции, които очакваме през следващите дни\", заяви консервативният шотландски депутат Андрю Боуи.Боуи изтъкна още, че условията, при които търговията с риба е описана в проектоспоразумението за Брекзит на Мей, били двусмислени и че групата шотландски консерватори е искала нещо конкретно, гарантирайки, че Великобритания ще бъде \"независима крайбрежна държава\" от декември 2020 г.", "date": "2018.11.15", "title": "Шотландските консерватори предупреждават Тереза Мей за риболова след Брекзит"}
{"url": "https://news.bg/energy/minyori-izlizat-na-protest-v-radnevo-na-28-noemvri.html", "text": "Миньори и енергетици излизат на митинг в Раднево в защита на работните си места. Протестът, който ще се проведе на 28 ноември в Раднево, е организиран от КНСБ.Мотивите са обявени в декларация на синдикалните организации в Мини \"Марица Изток\" и ТЕЦ \"Марица-Изток\", изпратена до премиера, енергийния министър, ръководствата на двете дружества и кметовете в региона.Те настояват за спешни мерки, взети на базата на анализ, които да доведат до финансова стабилност на двете дружества. Очакванията им са за нова енергийна стратегия с хоризонт 2030-2050 година.Енергетиците искат държавата да намери компенсаторен механизъм за загубите от въглеродни емисии за \"ТЕЦ Марица-изток 2\".Според тях функциите на държавата като собственик и регулатор са силно занижени. За каква енергийна независимост говорим, питат работещите в тецовете.Организаторите на протеста канят всички жители на Старозагорска област, както и кметовете на всички населени места, които ще бъдат засегнати от закриването на въгледобива в региона.Причината за протеста е неяснотата около бъдещето на \"енергийното сърце\" на България, което по думите им, осигурява 45% от електроенергията в страната и работните места в комплекса и региона.Те искат конструктивни мерки в кратък срок, придружени с анализ, които да доведат до реална перспектива за финансова стабилност на двете държавни дружества.", "date": "2018.11.15", "title": "Миньори излизат на протест в Раднево на 28 ноември"}
{"url": "https://news.bg/euronews/kurumbashev-pita-tsvetanov-koy-e-glasuval-pravilno-i-koy-greshno.html", "text": "Евродепутатът Петър Курумбашев (БСП/ПЕС) се чувства объркан от вчерашната реч на председателя на ПГ на ГЕРБ Цветан Цветанов относно Глобалния пакт за миграция на ООН.Вчера, 14 ноември, по време на , Цветанов заяви, че България няма да подкрепи пакта и че системно партии се отказват от позициите си по въпроса. Той показа документи от вота в ЕП, според които червените евродепутати Петър Курумбашев, Сергей Станишев и Георги Пирински са подкрепили пакта.Курумбашев подозира, че на Цветанов \"\" Според евродепутата обаче Цветанов не е прочел какво точно е било гласувано тогава.\"(ГЕРБ/ЕНП)(ГЕРБ/ЕНП)(ГЕРБ/ЕНП)(ГЕРБ/ЕНП)(ГЕРБ/ЕНП)\", посочва Курумбашев.\"\", недоумява Курумбашев.Той не може да разбере позицията на правителството и обвинението на Цветанов за двоен стандарт на политически партии с оглед на това, че еврогерберите също са подкрепили пакта.\"\", пита червеният евродепутат.Курумбашев пише и че усеща притеснение у Цветанов, вероятно провокирано от нарастващите протести в България. Той съветва гербера да се фокусира върху събитията в страната и да не се старае \"\", защото това очевидно представлявало за него допълнително усилие.", "date": "2018.11.15", "title": "Курумбашев пита Цветанов кой е гласувал правилно и кой грешно"}
{"url": "https://news.bg/economics/rekordno-malko-bezrabotni-prez-oktomvri.html", "text": "Отчетено е най-ниското равнище на безработицата през октомври за последните десет години, информираха от Агенцията по заетостта.Стойността на показателя през настоящия месец е 5.9%. За последно толкова ниско ниво за този период от годината е отбелязано през 2008 г.В сравнение със септември се наблюдава минимално увеличение от 0.3%. Общият брой на регистрираните безработни през месеца е 193 499.36 143 са новорегистрираните лица през октомври, като 1 932 от тях не са били нито заети, нито учащи и не са търсили работа.От началото на годината 57 106 са намерили работа чрез трудови борси, информационни събития, кариерни центрове или чрез работата на младежки, ромски и трудови медиатори. Малко над 4 000 са регистрираните в бюрата по труда през октомври след завръщане от сезонна работа в чужбина.Освен към безработните, дейността на бюрата по труда е насочена и към заети, учащи и пенсионери. 588 души от тези групи са били регистрирани като търсещи работа през октомври.През настоящия месец общо 18 743 лица са постъпили на работа. От тях 85.6% са устроени в реалната икономика.Вследствие на мерките за насърчаване на заетостта сред безработните, в субсидирана заетост са включени 2 696 лица: 1 890 - по схеми на Оперативна програма \"Развитие на човешките ресурси\", 557 - по програми и 249 по мерки за обучение и заетост.От началото на годината общо 15 794 безработни са включени в обучения за придобиване на нова квалификация, а завършилите успешно са 14 440.Заявените работни места на първичния пазар на труда през октомври са 14 611. От тях 81.3% са в частния сектор.Най-голям дял свободни работни места са заявени в преработващата промишленост (29.7%), търговията, ремонта на автомобили и мотоциклети (14.9%), административните и спомагателните дейности (10.0%), строителството (6.3%), хотелиерството и ресторантьорството (6.0%).Най-търсените групи професии през месеца са: преподаватели; оператори на стационарни машини и съоръжения; работници в добивната и преработващата промишленост, строителството и транспорта; продавачи; персонал в сферата на персоналните услуги (бармани, сервитьори, готвачи, камериери); квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии и др.", "date": "2018.11.15", "title": "Рекордно малко безработни през октомври"}
{"url": "https://news.bg/int-politics/mayk-pens-imperiya-i-agresiya-nyamat-myasto-v-indo-tihookeanskiya-region.html", "text": "Американският вицепрезидент Майк Пенс обясни в Сингапур, че няма място за \"империя и агресия\" в индо-тихоокеанския регион, коментар, който може да бъде широко интерпретиран като позоваване на възхода на Китай, съобщава \"Ройтерс\".Пенс не споменава Китай в изявленията си за откриването на среща на върха, но подчертава, че малките и големите държави трябва да имат възможност да просперират в Индо-Тихия океан.\"Подобно на вас, ние се стремим към Индо-Тихия океан, в който всички народи, големи и малки, могат да просперират и да процъфтяват - сигурни в суверенитета си, уверени в нашите ценности и да станат по-силни заедно. Всички сме съгласни, че империя и агресията нямат място в Индо-Тихия океан\", обясни Пенс. Той каза, че Вашингтон е предприел действия за популяризиране на тази визия, включително стъпки за стимулиране на частните инвестиции в инфраструктурата и стремеж към търговия, която е \"свободна, справедлива и реципрочна\".Вицепрезидентът на САЩ изтъкна също така \"кампанията за натиск\" на САЩ по отношение на Северна Корея и своят \"ангажимент за поддържане на свободата на моретата и небесата\", както и решимостта да гарантира, че страните от Югоизточна Азия са сигурни в суверенните си граници, на сушата, в моретата и в цифровия свят.Коментарите на Пенс следват негова реч през октомври, в който той отбеляза  да подкопаят президента на САЩ Доналд Тръмп и безразсъдни военни действия в Южнокитайско море.В отговор, говорител на външното министерство на . \"\", обясни в началото на октомври китайският говорител.Съединените щати проведоха поредица от учения за \"свобода на корабоплаването\" в оспорваното южнокитайско море. ", "date": "2018.11.15", "title": "Майк Пенс: Империя и агресия нямат място в индо-тихоокеанския регион"}
{"url": "https://news.bg/politics/siderov-orientira-zaharieva-kak-stoyat-neshtata-v-sveta.html", "text": "Лидерът на \"Атака\" Волен Сидеров иска да си поговори с външния министър и да й обясни как стоят нещата в света.Пред медиите в парламента той сподели впечатленията си от вчерашната изява на Екатерина Захариева по темата за глобалния пакт за мигрантите на ООН. Припомняме,  на външната и на вътрешната парламентарна комисия.Има няколко теми, по които тя търпи критики, изтъкна атакистът. Тя е млад човек, може да седне да си поговорим да ѝ кажа как вървят нещата в света, покани я Сидеров, като обясни, че има чувството, че първият ни дипломат изпуска някои тенденции.Сидеров видя завой в политиката на управляващите за пакта за мигрантите от вчерашното заседание на външна и вътрешна комисия.На Коалиционния съвет казваме, че , изведнъж във външна комисия се говори нещо друго, недоволен е лидерът на \"Атака\". Това е лош знак към хората и външните ни партньори, смята още той.Сидеров обясни: Затова и смятам, че по някои теми трябва да си поговорим с Екатерина Захариева, за да погледне тя по-балансирано на геополитическите тенденции в света.Припомняме, миналата седмица  и да обясни позицията на правителството по отношение на присъединяването към глобалния пакт за мигрантите на ООН. По-рано сутринта от Красимир Богданов от ВМРО предупреди, че с присъединяването си към пакта рискуваме .", "date": "2018.11.15", "title": "Сидеров ориентира Захариева как стоят нещата в света"}
{"url": "https://news.bg/world/mey-pred-parlamenta-variantite-sa-bez-sdelka-ostavane-v-es-i-napuskane-s-tova-sporazumenie.html", "text": "Ако гласувате против проектоспоразумението за Брекзит, ще се върнем в началото.Това предупреди премиерът на Великобритания Тереза Мей пред Камарата на общините, цитирана от световни агенции.Вчера Мей получи подкрепата на кабинета за сделката с ЕС, но днес няколко британски министри подадоха оставка в знак на протест срещу техническото споразумение с Общността.Можем да изберем да напуснем без споразумение, като цяло рискуваме да няма Брекзит, или да изберем да подкрепим най-доброто споразумение, което до момента е договорено, подчерта министър-председателят. Мей допълни, че правителството не планира сценарий Обединеното кралство да остане в ЕС. Тя също така не може да даде гаранции, че ще бъде организиран втори референдум.Тя увери депутатите, че съгласуваното вчера не е окончателното споразумение.Мей повтори, че нито Лондон, нито ЕС е доволен с договореностите за \"мрежата за сигурност\", която трябва да избегне \"твърда\" граница между Северна Ирландия и Ирландия.Тя защити плана за границата. Според нея казусът за ирландската граница е най-добре да бъде разрешен с договореностите за бъдещите отношения с Брюксел. Но споразумението за напускане на ЕС, подчерта тя, включва \"мрежа за сигурност\". Премиерът добави, че всяко споразумение трябва да включва такъв механизъм, не е възможно да има алтернатива като \"Канада +++\" без този механизъм.Министър-председателят сподели, че ЕС е направил отстъпки - първо, изоставен е планът механизмът да е само за Северна Ирландия; второ, преходният период може да бъде удължен като алтернатива на \"мрежата за сигурност\" и трето, двете страни ще направят всичко възможно да не се задейства този механизъм. Ако се използва, ще е \"временно\", обясни тя и подчерта, че северноирландският бизнес ще има пълен достъп до единния пазар в останалата част от Великобритания.По думите й подробностите в проектоспоразумението показват как Великобритания ще напусне ЕС след 134 дни.Тя говори и за бъдещите отношения. Мей е категорична, че свободното движение ще бъде прекратено. Според нея няма друга развита икономика, която да има толкова добър достъп до пазара на стоки на ЕС. Премиерът повтори, че напускат Общата селскостопанска политика и Общата политика в областта на рибарството.Ще има тясно и гъвкаво партньорство в отбраната и сигурността, смята тя.Тереза Мей подчерта, че когато е станала премиер, не е имало план за Брекзит.Щом споразумението бъде финализирано, ще дойда в парламента и ще поискам подкрепата на депутатите в национален интерес, обяви министър-председателят.Мей обясни причината защо отношението към Шотландия е различно в сравнение с това към Северна Ирландия. Тя изясни, че Северна Ирландия е единствената част от Великобритания, която ще има сухопътна граница с ЕС след Брекзит.И Шотландия не е спомената, защото е част от Обединеното кралство, поясни тя.По-рано днес оставка подадоха , министърът на труда и пенсиите на Великобритания Естер Маквей, министърът за Северна Ирландия Шайлеш Вара, Суела Брейвърман, заместник-министър за Брекзит, Ан-Мари Тревелян, парламентарен държавен секретар в министерството на образованието и Ранил Джейуардена, парламентарен държавен секретар в министерството на правосъдието.Премиерът е ", "date": "2018.11.15", "title": "Мей пред парламента: Вариантите са без сделка, оставане в ЕС и напускане с това споразумение"}
{"url": "https://news.bg/int-politics/sadat-v-strasburg-arestite-na-navalni-sa-politicheski-motivirani.html", "text": "Неколкократните арести и задържания на опозиционния лидер Алексей Навални от страна на властите в Русия са били политически мотивирани и са нарушили правата му. Това постанови Европейският съд по правата на човека в Страсбург, съобщава \"Ройтерс\".Според върховния правозащитен съд в Европа Навални е бил обект на седем такива ареста през 2012 и 2014 г., като съдът определя, че най-малко два от арестите са имали за цел да потиснат политическия плурализъм в Русия.Преди дни най-големият критик на руския президент Владимир Путин първоначално беше възпрепятсван от руските власти да излети от Русия за Страсбург, за да присъства на обявяването на присъдата, като обявената причина беше неплатена глоба, наложена му внезапно като предлог да не пътува в чужбина. Навални беше арестуван през януари тази година след протест, който той организира срещу руските президентски избори, от които той беше дисквалифициран заради присъда за злоупотреби от 2013 г. Опозиционният лидер беше отново арестуван през май, след като присъства на неразрешена от властите демонстрация в Москва, организирана два дни преди встъпването в длъжност на президента Владимир Путин.През август той беше осъден на 30 дни затвор \"за повторни нарушения на правилата на страната за масови събирания\". Той беше окончателно освободен през октомври, след като прекара 3 седмици в ареста за организирането на протести срещу правителството на Путин.", "date": "2018.11.15", "title": "Съдът в Страсбург: Арестите на Навални са политически мотивирани"}
{"url": "https://news.bg/crime/zadarzhaha-48-godishen-prodaval-2-godini-nezakonno-pirotehnika.html", "text": "Задържаха 48-годишен, съхранявал и търгувал незаконно пиротехника, съобщи МВР.След разследване на служители на реда е установено, че той е продавал незаконно пиротехника, основно на футболни фенове, в периода от 17 декември 2015 г. до 9 август 2017 година.Към момента е привлечен към отговорност и му е наложена мярка за неотклонение \"подписка\".Работата по случая продължава под наблюдението на прокуратурата.", "date": "2018.11.15", "title": "Задържаха 48-годишен, продавал 2 години незаконно пиротехника "}
{"url": "https://news.bg/regions/razbiha-domashna-oranzheriya-za-konop-v-sofiya.html", "text": "Столичната полиция разкри домашна оранжерия за коноп в частен дом.При специализирана полицейска акция на 6 ноември пред магазин за торове и селскостопански продукти криминалистите задържали 45-годишния собственик на фирмата, стопанисваща магазина, и мъж на 28 години. Последвал обиск на домовете им. В жилището на 28-годишния мъж полицията открила пликче и кутийка с тревиста маса, а у по-възрастния - голям брой хартиени и полиетиленови пликове с тревиста маса. От експертната справка станало ясно, че става въпрос за марихуана с тегло 1 563 грама и 5.66 грама хашиш.При последвало претърсване в съседен вход, полицаите разкрили тавански помещения, които били оборудвани с лампи, вентилация, филтри и напоителна система. Имало и 184 засадени растения, които се оказало, че са коноп.По случая е образувано досъдебно производство. На мъжете са наложени мерки за неотклонение \"задържане под стража\".", "date": "2018.11.15", "title": "Разбиха домашна оранжерия за коноп в София"}
{"url": "https://news.bg/politics/borisov-potvardi-che-gruevski-dori-ne-e-iskal-balgarsko-grazhdanstvo.html", "text": "Бившият македонски премиер Никола Груевски нито е искал, нито са му издавани български документи.По този начин премиерът Бойко Борисов опроверга появилата се информация в медийното пространство, че обявеният за издирване бивш министър-председател на Македония се е сдобил с български документи.Коментарът на премиера Борисов дойде след среща с македонския си колега Зоран Заев в Министерския съвет.Припомняме, .Македонското издание \"Телма\" написа това, позовавайки се конкретно на в. \"Непсава\". Вестникът пише, че информацията по темата е от източници в унгарското правителство.Вчера властите в Будапеща потвърдиха, че Груевски е поискал  в страната.По-рано днес от .", "date": "2018.11.15", "title": "Борисов потвърди, че Груевски дори не е искал българско гражданство"}
{"url": "https://news.bg/crime/pechka-predizvikala-vzriva-v-hitrino-sas-7-zaginali-i-zalicheni-tseli-ulitsi.html", "text": "Печка на твърдо гориво била причинила взрива в село Хитрино, при който загинаха 7, ранени бяха 29 души, а сградите по цели улици бяха напълно или частично разрушени. Взривът заличи цели улици.Изводът за печката, причинила тези щети, бе представен на поредното заседание по делото в Шумен, съобщи Нова телевизияНа заседанието стана ясно, че контактната мрежа не е причина за въпламеняването на изтеклия газ. Взривът е станал от 3 до 5 минути след излизането на влака от релсите.Другият извод, който правят експертите е, че източникът на запалването е горяща печка близо до железопътните линии. Защитата поиска тази експертиза да не се приема, защото не се основава на обективни данни. Магистратите отхвърлиха иска на защитата.Припомняме, влакова композиция с пропан бутан на фирма \"Булмаркет\" дерайлира и са. Седем души загинаха, 29 бяха ранени.Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.", "date": "2018.11.15", "title": "Печка предизвикала взрива в Хитрино със 7 загинали и заличени цели улици"}
{"url": "https://news.bg/world/leybaristkata-partiya-nyama-da-podkrepi-sporazumenieto-za-brekzit.html", "text": "Лейбъристката партия на Великобритания намекна, че няма да подкрепи договореното от премиера на страната Тереза Мей техническо споразумение с ЕС за Брекзит.По време на дебат в парламента лидерът на лейбъристите Джереми Корбин заяви, че сделката не отговаря на шестте условия на партията, пише \"Гардиън\". Според Корбин планът на Мей е огромен провал и щета.Правителството е \"в хаос\", категоричен е той. Според него, ако Доминик Рааб не подкрепи споразумението, депутатите също не могат да го направят.По-рано днес Без споразумение не е вариант, подчерта Корбин.Председателят на Лейбъристката партия поиска от правителството да публикува юридическия съвет за споразумението или Службата за бюджетна отговорност ще ревизира икономическите прогнози.Корбин смята, че никъде не се споменава периодът на \"прилагане\" на споразумението.В текста се отбелязва, че преходният период може да бъде удължен до \"20XX\", което може да означава до 2099 г.След две години на преговори всичко, което правителството прие, е неясно, смята той и допълни, че не е ясно за бъдещата стратегия за имиграцията.Парламентът не трябва да приема лъжлив избор между това споразумение или Брекзит без сделка, убеден е Джереми Корбин.Правителството трябва да изтегли това \"недообмислено споразумение\", което не се подкрепя от кабинета, парламента и цялата страна, категоричен е лейбъристът.Мей отговори, че Великобритания подготвя сценарий да се напусне ЕС и без сделка.", "date": "2018.11.15", "title": "Лейбъристката партия няма да подкрепи споразумението за Брекзит"}
{"url": "https://news.bg/regions/razkriha-nelegalna-vinarna-v-yambolsko.html", "text": "30 000 литра нелегално вино задържаха служители от Митница Бургас. Алкохолът бил открит при извършена на 12 ноември проверка в стопанска постройка в ямболско село.В едно от помещенията митническите служители намерили голямо количество вино - бяло, червено и розе. То се съхранявало в стъклени бутилки и в пластмасови опаковки.Полицията открила общо 21 369 бутилки по 0,75 литра, 6255 бутилки по 0,375 литра, 1576 полиетиленови опаковки по 3 литра и 820 полиетиленови опаковки по 5 литра. Цялото количество на нелегалния алкохол било 27 200,375 л.За виното не били представени документи за платен акциз.Работата по случая продължава. Предстои да бъде образувано наказателно производство.", "date": "2018.11.15", "title": "Разкриха нелегална винарна в Ямболско"}
{"url": "https://news.bg/politics/paktat-za-migrantite-shte-ni-navodni-s-bezhantsi-kategorichni-vmro.html", "text": "ВМРО са категорични, че няма да се присъединят към пакта за мигрантите.Красимир Богданов подчерта, че пактът е пожелателен към страните, които го подкрепят. Нямал задължителен характер.\"България остава страна извън този пакт и няма да го подпише\", изтъкна той.По думите му пактът създавал коридори и пътища , през които да минават мигранти. Освен това щял много да натовари социалната система.\"Рискуваме България да бъде наводнена от мигранти, ако се присъединим към този пакт\", убеден е воеводата.Според Богданов нито икономически, нито политически можем да си позволим подобен риск.Пактът ще се отнася за бъдещи мигранти, стана ясно още от думите му. Припомняме, че 12 ноември след среща на коалицонния съвет в МС, стана ясно, че правителство няма да подкрепи и да се .Вчера, 14 ноември, министърът на външните работи Екатаерина Захариева заяви, че пактът няма задължителен характер и никой никога не е принуждавал България да се присъедини към този пакт.От изявлението й пред депутатите стана ясно, че .Първият ни дипломат обясни, че България е . Всички външни граници на общността са заявили, че ще се присъединят към пакта. Срещу пакта са се обявили още Унгария, Австрия и Чехия. Младен Маринов допълни, че  с. ", "date": "2018.11.15", "title": "Пактът за мигрантите ще ни наводни с бежанци, категорични ВМРО"}
{"url": "https://news.bg/int-politics/ostavka-v-beliya-dom-po-zhelanie-na-melaniya-tramp.html", "text": "Мира Рикардел, която е заместник на Джон Болтън, съветник по въпросите на националната сигурност на Тръмп е напуснала поста си, след скандал с американската първа дама Меланния Тръмп, съобщава БиБиСи.Рикардел \"напуска Белия дом, за да премине към нова роля в администрацията\", коментира говорителят на Белия дом Сара Сандърс.Мелания Тръмп обясни тази седмица, че Рикардел \"вече не заслужава честта да служи в Белия дом\". Съобщава се, че двете са се скарали по време на обиколка на Африка през октомври. Отстраняването на Рикардел е на фона на информация в американските медии, че Доналд Тръмп се готви да отстрани началника на щаба на Белия дом Джон Кели или министъра на вътрешната сигурност Кирстян Нилсен.Сандърс обясни, че Рикардел \"ще продължи да подкрепя президента\".Според американските медии, г-жа Тръмп и Рикардел се имали спорили за разположението и местата за сядане в самолета. Мелания Тръмп коментира, че дава на президента \"честни съвети и честни мнения и след това той прави това, което иска да направи\".Според \"Уол Стрийт Джърнал\", г-жа Тръмп вярва, че Рикардел стои зад някои от \"отрицателните истории\" за американската първа дама и нейния персонал.Рикардел е нает от съветника по националната сигурност Джон Болтън и има десетилетия опит в американското правителство. Тя е работила в отбраната под ръководството на президента Джордж Буш, както и при републиканския сенатор Боб Доу, когато той е бил лидер на мнозинството в Сената.", "date": "2018.11.15", "title": "Оставка в Белия дом по желание на Мелания Тръмп"}
{"url": "https://news.bg/world/tereza-mey-i-brekzit-v-britanskiya-pechat.html", "text": "Британският печат отделя основно внимание на решението на кабинета на премиера Тереза Мей даВестниците заемат различни позиции, но като цяло са обединени и изразяват съмнението си относно перспективите пред премиера и сделката.\"Гардиън\" излезе със заглавие \"Планът на Мей за Брекзит: разделя кабинета, разделя партията и разделя нацията\". В статията вестникът подчертава, че 11 министри са се обявили против сделката.\"Дейли телеграф\" цитира думите на Мей, че \"предстоят тежки дни\". В статията се критикува споразумението с Брекзит и се коментира вероятността за оспорване на лидерството на Мей.\"Таймс\" пише за пукнатините в кабинета на Мей и намеква, че премиерът е заплашил със сценарий да няма Брекзит, за да принуди министрите да подкрепят проектоспоразумението.\"Дейли мейл\" пише, че Мей ще се бори докрай, но предупреждава за заплаха от \"преврат до дни\".Вестник \"Ай\" акцентира върху това дали разделеният кабинет да подкрепи премиера. В статията се изброяват различията и спорните точки.Седмичникът \"Новият европеец\" смята, че това е последното споразумение на Мей.\"Сън\" отбелязва, че \"мекото\" споразумение на Мей е критикувано от всички страни.\"Мирър\" отделя внимание на разделението във \"Военния кабинет\" и подчертава, че 40 тори подготвят заговор за свалянето на премиера.\"Файненшъл таймс\" пише, че Мей е получила подкрепата на кабинета по време на \"свиреп дебат\" и сега е изправена пред нова битка в парламента.\"Метро\" предлага два варианта: \"Подкрепи Мей или уволни Мей\".\"Дейли експрес\" излиза със заглавие: \"Моето споразумение или няма да има Брекзит\".Вестник \"Скотсмен\" пише, че Мей може да е оцеляла по време на битката, но за колко дълго. Според изданието Лондон трябва да се върне на масата за преговори.На континента вестниците отделят внимание на успеха на Мей да убеди кабинета да подкрепи проектоспоразумението.", "date": "2018.11.15", "title": "Тереза Мей и Брекзит в британския печат"}
{"url": "https://news.bg/regions/patnicheski-mikrobus-se-preobarna-10-dushi-sa-raneni.html", "text": "Пътнически микробус се преобърна край Кърджали, съобщи Нова телевизия.10 души са ранени,  петима от тях са със средни телесни повреди, а на останалите петима - леки телесни повреди. По информация на БНР, микробусът е превозвал работници от близките до града села Айрово и Опълченско.Превозното средство се е преобърнало около 7.30 часа на една от улиците в града.Според полицията причината за катастрофата е извършена забранена маневра от шофьора на микробуса.Предстои разпит на свидетели, назначаване на експертизи и др. за установяване причините за катастрофата.", "date": "2018.11.15", "title": "Пътнически микробус се преобърна, 10 души са ранени"}
{"url": "https://news.bg/regions/velosipedistka-zagina-pregazena-ot-kola-kray-stryama.html", "text": "Кола прегази велосипедистка край село Стряма, съобщиха от МВР.Сигналът за инцидента постъпил вчера, 14 ноември, около 17.40 часа.50-годишната жена карала колело на пътя в района на индустриална зона край селото, когато паднала на платното и била прегазена от преминаващия автомобил \"Пежо\". Велосипедистката загинала на място.43-годишният шофьор е задържан за 24 часа. Пробите му за алкохол и наркотици са отрицателни.Работата по изясняването на инцидента продължава. Има вероятност жената да е паднала поради влошено здравословно състояние.По случая е образувано досъдебно производство.", "date": "2018.11.15", "title": "Велосипедистка загина, прегазена от кола край Стряма"}
{"url": "https://news.bg/world/ministarat-za-brekzit-hvarli-ostavka.html", "text": "Доминик Рааб подаде оставка като министър за Брекзит, съобщава \"Гардиън\".В съобщение той обявява, че не може да подкрепи условията в споразумението за Брекзит. Причините за решението му са поместени в писмо до премиера Тереза Мей.В писмото той обосновава позицията си, че не може да подкрепи споразумението по две причини.Според него първата причина е свързана с това, че предложеният регулаторен режим за Северна Ирландия представлява реална заплаха за целостта на Обединеното кралство.Втората, по думите му, той не може да подкрепи безсрочна \"мрежа за сигурност\" за избягване на \"твърда\" граница между Северна Ирландия и Ирландия, тъй като ЕС ще има вето, което може да попречи на Обединеното кралство да напусне механизма. Рааб вярва, че условията за \"мрежата за сигурност\" представляват хибрид - задължение да се изпълняват правилата на ЕС в митническия съюз и единния пазар. Доминик Рааб е убеден, че тези договорености са отправна точка за  преговорите за бъдещите икономически отношения.\"\", убеден е той.Решението доведе до срив на британската лира. Тя се обезцени с повече от 1% спрямо еврото и долара. Сега един британски паунд спрямо еврото е 1,1382, а спрямо долара - 1,2873. Тази сутрин беше над $1,30.Суела Брейвърман, парламентарен държавен секретар в министерството за оттеглянето на Обединеното кралство от ЕС, също съобщи, че напуска позицията. Ан-Мари Белинда, която заема подобен пост в министерството за Брекзит, подаде оставка.По-рано днес министърът за Северна Ирландия Шайлеш Вара подаде оставка. Той също обяви, че не може да подкрепи споразумението за Брекзит.Преди няколко дни Той не желае да подкрепи плана на премиера Тереза Мей за развода с Европейския съюз.Вчера беше разпространена информация, че министрите Пени Мордонт и Естер Маквей могат да подадат оставка като протест срещу сделката за Брекзит.Мордонт е министър по въпросите на международното развитие, а Маквей е министър на труда и пенсиите.Днес министърът на труда и пенсиите на ВеликобританияНа продължилата 5-часова среща на британския кабинет  на министрите за сделката с ЕС, но 11 министри обявиха, че са против договореностите с Брюксел. ", "date": "2018.11.15", "title": "Министърът за Брекзит хвърли оставка"}
{"url": "https://news.bg/politics/mp-gruevski-nyama-balgarski-pasport.html", "text": "Никола Груевски не е български гражданин и не е подавал документи за българско гражданство. За това увериха от Министерството на правосъдието във връзка с публикации на медии, че Никола Груевски е избягал в Унгария с български паспорт.От Държавна агенция \"Национална сигурност\" също потвърдиха, че на бившия министър-председател на Македония не са издавани български документи за самоличност.Припомняме, македонското издание \"Телма\" съобщи, че бившият македонски премиер Никола Груевски вероятно е избягал в Унгария с български паспорт, като се позовава конкретно на унгарския в. \"Непсава\", който помества публикация по темата. От своя страна той се позовава на свои източници в унгарското правителство.Премиерът Бойко Борисов от своя страна по-късно през деня съобщи, че . Днес , като заедно с българския премиер дадоха кратък брифинг.По-рано властите в Будапеща потвърдиха, че Груевски е поискал  в страната. Никола Груевски трябваше да започне изтърпяването на  лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер.Той обаче публикува съобщение в профила си във Фейсбук, че е в Будапеща, където търси политическо убежище.", "date": "2018.11.15", "title": "МП и ДАНС: Груевски няма български паспорт"}
{"url": "https://news.bg/int-politics/talibanite-ubiha-30-politsai-v-afganistan.html", "text": "Афганистанските власти обявиха, че талибаните са убили 30 полицаи в ожесточено среднощно нападение в западната провинция Фарах, съобщава \"Асошиейтед прес\".Членът на провинциалния съвет Дадула Кани уточни, че атаката срещу полицейския аванпост в района Хаки Сафед е започнала късно снощи тамошно време и е продължила повече от 4 часа.В Кабул депутатът Самиула Самим заяви, че полицейският началник на Хаки Сафед е сред убитите.Талибаните са успели да избягат с голямо количество оръжия и боеприпаси.Самим допълни, че при ответни въздушни удари са били ликвидирани 17 бойци на талибаните.През последните месеци талибаните извършват ежедневни атаки на територията на цял Афганистан, предизвиквайки тежки загуби в жива сила на афганистанските сили. Властите вече не осигуряват редовно данни за жертвите, но по неофициални оценки се смята, че около 45 афганистански полицаи или войници са убивани или ранявани всеки ден.", "date": "2018.11.15", "title": "Талибаните убиха 30 полицаи в Афганистан"}
{"url": "https://news.bg/economics/nsi-otchete-7-7-sredno-uvelichenie-na-dohodite-i-9-8-na-razhodite-za-godina.html", "text": "Общият доход средно на лице от домакинство през третото тримесечие на 2018 г. е 1 541 лв. и нараства със 7.7% спрямо същото тримесечие на 2017 година.В структурата на общия доход с най-висок относителен дял е доходът от работна заплата (55.2%), следван от доходите от пенсии (27.3%) и от самостоятелна заетост (7.7%).Спрямо третото тримесечие на 2017 г. относителният дял на дохода от работна заплата се увеличава с 0.8 процентни пункта, а този от пенсии - с 1.4 процентни пункта. Делът на дохода от самостоятелна заетост остава без промяна.В номинално изражение през третото тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва:През третото тримесечие на 2018 г. относителният дял на паричния доход на домакинствата в общия доход е 98.2%, а делът на дохода от натура е 1.8%. Общият разход средно на лице от домакинство през третото тримесечие на 2018 г. е 1 518 лв. и се увеличава с 9.8% спрямо същото тримесечие на 2017 година.В структурата на общия разход с най-голям относителен дял са разходите за храна (30.1%), жилище (16.5%), данъци и социални осигуровки (12.3%) и транспорт и съобщения (11.7%).Спрямо третото тримесечие на 2017 г. относителният дял на разходите за жилището намалява с 1.2 процентни пункта, а делът на разходите за транспорт се увеличава с 0.5 процентни пункта.Като абсолютни стойности през третото тримесечие на 2018 г. в сравнение със същото тримесечие на 2017 г. разходите средно на лице от домакинство по видове разходи се променят, както следва: Потреблението на основни хранителни продукти средно на лице от домакинство през третото тримесечие на 2018 г. е без съществена промяна спрямо същото тримесечие на 2017 година.Увеличение се отчита в потреблението на месо - от 7.8 на 8.2 кг, и на кисело мляко - от 7.3 на 7.7 килограма. Намалява консумацията на плодове - от 20.2 на 17.8 кг; на хляб и тестени изделия - от 21.8 на 21.3 кг, и на зеленчуци - от 26.2 на 25.8 килограма. Без промяна остава потреблението на захар.", "date": "2018.11.15", "title": "НСИ отчете 7,7% средно увеличение на доходите и 9,8% на разходите за година"}
{"url": "https://news.bg/bulgaria/zapochva-stroezhat-na-pat-mezhdu-kalotina-i-dragoman.html", "text": "Подписан е договор за изграждането на 14,5 км от път I-8 между ГКПП \"Калотина\" и Драгоман, съобщиха от Агенция \"Пътна инфраструктура\".Изпълнител на отсечката ще е \"СТРАБАГ БПА\" ДЗЗД с участници: \"Щрабаг\" ЕАД, \"Страбаг Сп. з.о.о., Полша\" и \"Битумина ГмбХ-България\" ЕООД.Стойността на договора е 137 491 883.28 лв. без ДДС.Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към терминал Драгоман. Ще бъдат построени 10 големи съоръжения, две от които ще са при пътните възли \"Калотина\" и \"Драгоман\".Срокът за изпълнение на обществената поръчка е 852 календарни дни. От тях 122 дни са за изработване на техническия проект.Предстои подписването и на договора за изграждане на още 17 км от път I-8 между Драгоман и Сливница. Този участък ще се изпълнява от \"ГБС Инфраструктурно строителство\" АД.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута. Това е най-краткият път, който свързва Западна Европа с Близкия и Средния Изток. Участъкът ГКПП \"Калотина\" - София осигурява връзка към трансевропейския коридор \"Ориент/Източно Средиземноморски\".Очаква се модернизацията на пътния участък да подобри трансграничната връзка между България и Сърбия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.11.15", "title": "Започва строежът на път между \"Калотина\" и Драгоман"}
{"url": "https://news.bg/health/74-ot-balgarite-sa-skeptichni-kam-vtorata-zdravna-vnoska.html", "text": "74% от българите не вярват, че въвеждането на втора задължителна здрава вноска, би спряло практиката на доплащане в болниците у нас. Това сочи проучване на Галъп интернешънъл във връзка с предложените наскоро здравни реформи. 18% смятат, че втора вноска от 12 лв. при частен застраховател ще спре доплащанията, а 8% се колебаят.По отношение на други идеи, най-голямо одобрение получава предложението Фондът за лечение за деца да премине към Здравната каса. Мнозинството от 58% подкрепя идеята, 27% са против, а 15% не могат да преценят.Най-негативно е оценена идеята всяка болница да има свои собствени цени за услугите, които ще се покриват от здравната каса, а ако лечението на пациента е по-скъпо, той да доплаща разликата. Близо 71% не одобряват предложението.Прилагането на възможно най-евтина медикаментозна терапия също не е високо оценено - 54% са срещу тази идея, а 41% я харесват. Останалите се затрудняват.Откриването на нова болница да става само с решение на парламента също не е припознато като ефективно решение по отношение на здравната реформа, като повече от половината участници в проучването не го одобряват. 54% са \"против\", а 41% са \"за\", останалите се колебаят.Проучването показва и данни за състоянието на дейността на лечебните заведения в областта на ортопедията и кардиохирургията.6019 са сърдечните операции през изминалата година в България, които е финансирала НЗОК. Те са осъществени в 10 болници. Разположението им в страната обаче е крайно неравномерно. Шест от клиниките по кардиохирургия се намират в София. Останалите 4 са в Пловдив, Плевен, Варна и Бургас. Единствената болница за детски кардиохирургични операции - НКБ, отново е в столицата.Големи са и различията и при броя на пациентите, които минават през клиниките. Основният поток от пациентите се лекува в три болници - \"Св. Екатерина\", \"Аджъбадем Токуда\" в София и \"Св. Георги\" в Пловдив.В първата се извършват над 1300 операции годишно, във втората малко над хиляда, а в третата над 700. Това показва, че лекарите в тях правят 3000 от всички интервенции.В останалите 7 болници се извършват 2000 операции. Броят на интервенциите обаче е пряко свързан с качеството на тази дейност. Според медицинския стандарт в едно отделение трябва да има минимум 250 интервенции на година, за да има право да извършва сърдечни операции.Друга съществена особеност е, че в някои болници се правят малко на брой операции по по-евтините пътеки, а по-голям брой по по-скъпите. Това се случва както в частните, така и при държавните болници.В областта на ортопедията за миналата година НЗОК е финансирала общо 77 548 операции. Те са извършени в 95 болници в страната. Не всички обаче предлагат всички медицински услуги. В 42 от тях се провеждат най-големите операции на долен крайник, а едва в 33 - се извършват най-големите операции на горен крайник.Обемът на дейностите в отделните клиники е неравномерен, като той варира от 1 операция по някои клинични пътеки за цяла година до над 1000.В същото време в някои от клиниките общият обем на дейността по НЗОК за година е под 150 операции.", "date": "2018.11.15", "title": "74% от българите са скептични към втората здравна вноска"}
{"url": "https://news.bg/regions/na-prohoda-prevala-ima-3-sm-snyag-ogranicheniya-i-na-troyanskiya-prohod.html", "text": "3-сантиметрова снежна покривка има на прохода \"Превала\". Обстановката принуди шофьорите на камиони да поставят вериги, съобщи Дарик, позовавайки се на очевидци.Припомняме, Превала (или Ешекулак) е планински проход в най-югозападната част на Переликско-Преспанския дял на Западните Родопи. Намира се в Смолян. Той е най-високият планински проход в България, през който преминава шосе от Републиканската пътна мрежа на страната.Според дежурните от Областното пътно управление (ОПУ) в Смолян сняг вали в районите на Пампорово и Рожен. Там към момента има около 2 см сняг. От службата уверяват, че имат готовност за реакция при натрупване на по-дебела снежна пелена.От КАТ припомнят, че от днес - 15 ноември, шофьорите трябва да са със зимни гуми. Дълбочината на грайфера трябва да е не по-малко от 4 мм.От АПИ съобщават, че е ограничено движението през \"Троянски\" проход за автомобили над 12 т, поради влошени метеорологични условия.По информация на bTV по високите части на Родопа прехвърча сняг. Със снежна покривка от 1 до 2 см осъмнаха върховете \"Рожен\" и \"Снежанка\".От метеорологичната станция на връх \"Рожен\" съобщиха, че температурите тази нощ са паднали до -1 градус. Пътните настилки през планинските проходи \"Превала\", \"Рожен\" и \"Пампорово\" са заснежени, а на места има заледявания.", "date": "2018.11.15", "title": "На прохода Превала има 3 см сняг, ограничения и на Троянския проход"}
{"url": "https://news.bg/disasters/v-indiya-maymuna-otvleche-bebe-ot-mayka-mu-i-go-ubi.html", "text": "Бебе на 12 дни е починало, след като е било сграбчено от майка си и ухапано от маймуна в северната част на Индия, съобщават местни медии.Майката на бебето го е кърмила в дома им в град Агра, когато животното влязло в къщата и го сграбчило, уточниха от семейството.Маймуната е захвърлила тежко ухапаното бебе на покрива на съседната къща, след като местните са подгонили животното.Бебето е починало от раните си в болница. Местните хора казват, че подобни нападения в района стават все по-чести.\"Има твърде много маймуни в района. Живеем в страх. Казахме на администрацията толкова много пъти да ни помогне, но те не направиха нищо. Майката на бебето е твърде разстроена\", коментира чичото на починалото бебе.Пушпа Деви, баба на детето, заяви, че семейството никога няма да се възстанови от загубата.\"Загубих внука си. Само преди няколко часа маймуната атакува нашето бебе, държах го в ръцете си. Нашето бебе не трябваше да умре. Хората ще говорят за това известно време и после ще забравят. Но ние ще трябва да живеем с реалността, че нашето бебе го няма\", оплака се бабата.Това е последният инцидент в поредицата от нападения на маймуни в Агра, където се намира най-известният паметник на Индия - Тадж Махал. Преди два месеца бебе е било нападнато от маймуни и се възстановява в болница.През май двама туристи са били атакувани, докато разглеждат Тадж Махал.\"Маймуните са навсякъде в Агра\", посочи местният екоактивист Шраван Кумар Сингх, допълвайки: \"Те идват в търсене на храна, но също така посягат и атакуват.\"Сингх заяви, че маймуните стават все по-агресивни в резултат от изместването им от техните естествени местообитания, които биват разрушавани от разрастващия се град.Някои местни организации призовават маймуните да бъдат стерилизирани и изключени от законодателството за защита на дивата природа, добави той.", "date": "2018.11.15", "title": "В Индия маймуна отвлече бебе от майка му и го уби"}
{"url": "https://news.bg/politics/manolova-nastoyava-mediatsiyata-da-stane-zadalzhitelna-predi-sada.html", "text": "Националният омбудсман Мая Манолова настоява за промени в законодателството, с които медиацията да стане задължителна. Тя взе участие в международната конференция Online mediation.Платформата предлага на бизнеса бързо и ефективно средство за алтернативно разрешаването на спорове, което може да се ползва както от всяка точка на света, така и от комфорта на офиса. Медиацията е едно средство, с което могат да се разрешат големите проблеми на гражданите, които са свързани с техните права, обясни националният защитник.Тя изрази недоволството си, че вече почти 20 години Законът за медиацията не функционира правилно, не работи и има абсолютно ограничено приложение. За разрешаването на проблема с медиацията в България Манолова предлага промени в законодателството, които да направят като първа стъпка медиацията задължителна. Медиацията би могла да се реализира в разрешаването на семейните спорове, родителски конфликти, междусъседски спорове, проблемите с детската психика, намаляване или отпадане на съдебните такси.В словото си Манолова се пошегува, че е наричана от хората още като омбудсмая, адвокат на народа, публичен защитник, но и публичен медиатор, което й харесало най-много. Омбудсманът се похвали, че е била публичен медиатор на много форуми, които представят и проблемите пред медиацията в България.Като пример за ефикасността на медиацията тя припомни и че миналата седмица е , свързани с необходимостта пътят да отговаря на критериите за безопасност.По думите на Манолова чрез посредничество е бил приет и Законът за хората с увреждания, а през следващата седмица ще се приеме и Законът за личната помощ.", "date": "2018.11.15", "title": "Манолова настоява медиацията да стане задължителна преди съда"}
{"url": "https://news.bg/politics/toma-bikov-ne-vizhda-usloviya-za-predsrochni-izbori.html", "text": "Тежка прогноза за опозицията направи в кулоарите на парламента депутатът от ГЕРБ Тома Биков: Опозицията ще загуби евроизборите, а правителството ще изкара пълен мандат.Не мисля, че има , коментира още той. Ако някой мисли, че може , си е направил грешен анализ на ситуацията, изтъкна Биков. Когато имаш грешен анализ, няма как да взимаш верни решения, допълни депутатът.Тома Биков не изключи рокади в правителството, каквато . Много често се случват рокади в кабинета, обясни Биков и отсече: \"Никой не е вечен министър.\"", "date": "2018.11.15", "title": "Тома Биков не вижда условия за предсрочни избори"}
{"url": "https://news.bg/int-politics/putin-i-pens-obsazhdat-dogovora-za-yadreni-orazhiya-i-iran.html", "text": "Руският президент Владимир Путин заяви, че е обсъдил  (INF) с вицепрезидента на САЩ Майк Пенс в Сингапур, съобщава \"Ройтерс\".По време на среща на Асоциацията на народите от Югоизточна Азия (АСЕАН), Путин коментира, че с Пенс са обсъдили отношенията с Иран.Владимир Путин обясни, че всеки трябва да има свободата да решава дали да присъства на Световния икономически форум в Давос.Путин, отговори на въпрос, дали руска делегация ще вземе участие във форума, след като бе съобщено \"Файненшъл таймс\", че трима руски бизнесмени няма да бъдат допуснати на форума.", "date": "2018.11.15", "title": "Путин и Пенс обсъждат договора за ядрени оръжия и Иран"}
{"url": "https://news.bg/int-politics/v-singapur-prinudiha-putin-da-premine-prez-metalotarsach.html", "text": "Руският президент Владимир Путин беше принуден да премине през металотърсач преди срещата Русия-АСЕАН (Асоциацията на държавите от Югоизточна Азия), което противоречи на обичайната практика, съобщава в. \"Комерсант\".\"Той пристигна на срещата в търговско-изложбения център Suntec и тръгна да премине както обикновено покрай рамката на металотърсача, през която преминават всички други, но не и той. Но методично го накараха да премине точно през рамката.\" - коментира кореспондентът на вестника Андрей Колесников.Той допълва, че при преминаването на Путин металотърсачът се е задействал и е започнал да \"звъни\".По думите му, ситуацията е уникална, тъй като за държавните глави се отваря отделен вход, без какъвто и да било контрол.Путин пристигна в Сингапур на 13 ноември за два форума на високо равнище: Русия-АСЕАН и Източноазиатската среща.В деня на пристигането си той трябваше да се срещне с премиера на Сингапур Ли Сян Лун, но сингапурският политик отмени разговорите, тъй като Путин закъсня. Той все пак успя да се срещне с Лун на следващия ден.", "date": "2018.11.15", "title": "В Сингапур принудиха Путин да премине през металотърсач"}
{"url": "https://news.bg/press/protestite-tormozat-v-uchilishtata-byagstvoto-na-gruevski.html", "text": "Протестите в страната са сред водещите теми на вестниците в четвъртък.\"За поредна вечер жители на Перник блокираха магистрала \"Люлин\", частично е било ограничено минаването и по пътен възел \"Даскалово\", предаде Би Ти Ви. Техните искания вече не са за намаляване цената на горивата, а за оставка на правителството и по-високи доходи. За пети пореден ден протест имаше и във Варна, като за кратко беше блокирано движението пред катедралата в града. После протестиращите поеха по улица \"Мария Луиза\" към сградата на общината с викове \"Оставка\" и \"Мафия\", съобщи агенция \"Фокус\". Протестиращите майки организираха мейл атака срещу СимеоновВ София за 24-ти път се проведе автошествие на майките на деца с увреждания с искане за оставка на вицепремиера Валери Симеонов. Шествието продължи близо два часа, като временно беше блокирано движението на кръстовището на булевардите \"Панчо Владигеров\" и \"Царица Йоана\" в квартал \"Люлин\". От организация на протестиращите майки съобщиха и за нова форма на протест - изпращане на електронни писма до Валери Симеонов. След инициативата, започнала във \"Фейсбук\", от 11 часа до 18.00 часа, той е получил над 88 хиляди мейла, беше съобщено с писмо до медиите.\" - в. \"Дневник\".\"Много е важно протестите да бъдат чути дотолкова, доколкото те се провеждат по един демократичен и правов начин.\" Това заяви в интервю за предаването ни \"12+3\" президент на България в периода 2012-2017 година Росен Плевнелиев. \"Гражданите имат право не просто да бъдат чути, но и техните идеи да бъдат облечени в решения на демократичната държавност - само така можем да вървим напред. Разбира се, ако има бунтове или ако има незаконни протести - тези, които ги инициират, трябва да си носят отговорността\", добави бившият президент, и определи като \"странна\" появата на автомобили с руски идентификационни номера \"да предвождат протеста срещу високите цени на горивата\" в Бургас. \"Много странно при положение, че всъщност в България това е почти един монопол на руската компания \"Лукойл\". Същевременно в други градове - като Перник, като Благоевград, имаше идея, че един телевизионен водещ и неговите сценаристи са в много пряка и близка връзка с тези протести\". \"Неведнъж сме минавали през вълни от протести, неведнъж е имало гражданско недоволство. Важно е обаче да минем по един демократичен и правов начин, за да може в крайна сметка да стане по-силна нашата демокрация, а гласът на тези хора да бъде чут и в крайна сметка техните идеи реализирани по един правов, а не хаотичен начин\", каза още Плевнелиев, който направи паралел с масовите протести през 2013 година. \"Тогава бях аз може би едно от главните действащи лица като държавен глава, но тогава протестите бяха по-масови и в много повече градове с подобни тези - за високи цени на горивата, на тока, а и срещу енергийните монополи... Но тогава, като държавен глава, аз отидох при протестиращите на улицата, след което ги поканих в президентската институция и те дойдоха. Организирах дебат, на който дойдоха и протестиращите, и непротестиращите, и профсъюзите, и работодателите - всички, които имат какво да кажат в тази тежка ситуация, в която се намираше държавата, така че да се чуе гласът на всеки\". \"По отношение на тези протести в момента държавният глава е пасивен. Нещо повече - той не използва нито една от възможностите, които Конституцията му е дала, за да може да помогне на институциите на българската държава да преминат през този момент така, както аз го правих. Държавният глава играе ролята на класически популист и набляга не просто на популист, който се бори за народната любов\", подчерта бившият президент, както и отправи апел към президента Румен Радев \"да се възползва от това, което Конституцията му е дала и ако трябва да се поучи от примера, който аз дадох два пъти\". - в. \"Сега\".\"Водачите на протестите срещу скъпия бензин по места са хора, които очевидно нямат проблем с горивото и скъпотията. В Благоевград протестът се води от съименника на земеделския водач Александър Стамболийски. По занятие е шофьор на тир, станал спедитор, осъждан е за измама. В Бургас този, който стана вирус в мрежата с мерцедес кубче с руски номера, което блокира магистрала \"Тракия\" до Бургас, е Мартин Пенчев. Този Мартин е управител на фирмата \"Хит Рентакар\", собственост на общинския съветник от БСП в Карнобат Господин Русев, племенник на Бенчо Бенчев. От своя страна Русев е съдружник с Антигона, жената на Димитър Желязков - Митьо Очите. \"Хит Рентакар\" е регистрирана на същия адрес - ул. \"Лермонтов\" 13, където се водят всички фирми на зърнения бос Бенчев. Той е укривателят на Митьо Очите при бягството му в Истанбул и общинският съветник от БСП, известен с ролс-ройса си. Във Велико Търново прекратяват недоволството срещу цените на горивата, тъй като се прикрепили криминални елементи, неподлежащи на контрол и отговорност. Работодателят на протестиращия с руския джип - съдружник с жената на Митьо Очите. Дружеството им е регистрирано на ул. \"Лермонтов\", където се водят повечето фирми на Бенчо Бенчев. Протестиращ с мощен джип с руска регистрация в Бургас взриви социалните мрежи и отприщи коментари кой всъщност стои зад протестите, тръгнали първоначално срещу цените на горивата, но прераснали в недоволство от ниския стандарт на живот у нас. След упреците, че стачкува със скъп джип, помориецът Мартин Пенчев се закани в социалните мрежи, че на 18 номеври ще отиде на протестите с червено жигули... Той е един от модераторите във фейсбук страницата \"Шофьори Бургас\", където основно се изявява и чрез която се организират протестите. Кой е всъщност Мартин Пенчев и кой стои зад него? Официално младият помориец се води управител на фирма - \"Хит Рентакар\", чийто собственик е Господин Русев, показа справка в Търговския регистър. Русев е втори мандат общински съветник от БСП в Карнобат, червен активист и съдружник на съпругата на несебърския бос Митьо Очите - Антигона Янулис, установи проверка на \"24 часа\". Двамата са партньори във фирмата за коли под наем \"Мит Рентакар\", регистрирана през март 2017 г. в Бургас. Месец по-късно - на 4 април 2017 г., е регистрирана другата фирма за коли под наем \"Хит Рентакар\", в която Русев е собственик, а помориецът Пенчев - управител. Любопитна подробност е фактът, че дружеството е с адресна регистрация на ул. \"Лермонтов\" 13 в Бургас - адресът, на който са регистрирани повечето фирми на зърнения бос Бенчо Бенчев. Същият е разследван за укриване на осъдения като наркобос Димитър Желязков-Митьо Очите ...\" - в. \"24 часа\".Вестниците съобщават и за инициатива на земеделското министерство за подкрепа на българските производители.\"Желаем в този месец и половина до Коледа да акцентираме върху нашите постижения, върху българското земеделско производство и българските храни. Целта е да надградим постигнатото, за да може да продължим по правилния път.\" Това каза министърът на земеделието, храните и горите Румен Порожанов по време на кръгла маса, с която се даде старт на кампания в подкрепа на производителите на български храни под мотото \"Аз подкрепям българските производители, подкрепи ги и ти\", съобщиха от министерството на земеделието, храните и горите. Във връзка с инвестициите, които са направени и модернизацията на предприятията, България вече има един добър опит като земеделска и производителка на храни страна, каза министър Порожанов.Положителна тенденция се наблюдава с ръст в производството на бели и червени меса.Само за първите 8 месеца на тази година, съпоставени с 8-те месеца на миналата година има увеличение при производството на бели меса с 18.4%, на червените меса - 7.6%. Същата тенденция се отнася и за потреблението на готови млечни продукти и яйца. Делът на българското производство в общото потребление при киселото мляко, кравето сирене, кашкавала и яйцата е около или над 90%. За периода януари-август 2018 г. се запазва тенденцията на увеличение на обема на произведените млечни продукти, като най-голям ръст бележи производството на пресни млека (40%) и сирена (33%)...\" - в. \"Труд\".\"Същевременно производството на имитиращи продукти с растителни мазнини намалява с около 17%, след като се предприеха промените в нормативната уредба и забраната за използването им в млекопреработвателните предприятия, подчерта министърът. По предварителни данни за първите 6 месеца на тази година износът на селскостопански стоки, където се включват и храните, нараства с 13,5% спрямо 2017 г. и достига 1,9 млрд евро. По думите на Румен Порожанов очакванията са износът да надхвърли 4 млрд евро. Той съобщи, че е направено проучване в 5-те най-големи хранителни вериги в страната за това какъв е делът на българските и вносните хранителни стоки и резултатите показват, че има значителен ръст в продажбата на български стоки. В малките хранителни магазини от семеен тип българските стоки също преобладават. \"Делът на хляб и хлебни изделия от българските производители в големите хранителни вериги е между 77% и 100%. В една от тях се продават само български хлебни изделия. По отношение на деликатесите и колбасите съотношението е между 55 и 80 на сто, а при млечните продукти то е между 57% и 75%. При сертифицираните български биопродукти се забелязва сериозен ръст през последната година, като една от веригите декларира ръст от над 167%\" , посочи министър Порожанов. Над 2 млрд. лв. ежегодно се отделят за подкрепа на земеделските стопани. Министър Порожанов подчерта, че финансирането за следващата година в област земеделие ще бъде балансирано между всички сектори...\" - в. \"24 часа\".Образованието и климатът в училищата също са сред актуалните теми.\"България е сред първите десет страни от общо 47 изследвани, при които децата са жертви на училищен тормоз. Тази статистика изнесе заместник-министърът на образованието Деница Сачева по време на форум, в който децата откриват чрез дебати как трябва да се борят с насилието. Психологът Иван Игов, който бе съветник на няколко образователни министри в тази област, заяви, че за България всяка година този процент се движи между 23 и 25 на сто. \"Правили сме изследвания в десетки години - оказва се, че насилието варира като форми на проявление, но процентът остава един и същ. Това означава, че децата са или жертва на побои и системен тормоз в училище, или на такъв в интернет и чрез смс-и през последните години, но количеството на тормозените деца е устойчиво\", коментира той. В последните години данните са в полза на невидимия тормоз - тоест този, който се случва онлайн, но накрая все пак завършва с физическо насилие, посочи Игов. По неговите думи група психолози са внесли проект на закон за противодействие на училищния тормоз, където са разписани ясни стъпки какво и кога трябва да се случи в подобна ситуация, но той дори не е бил разгледан. Чрез него се разяснява как родители и учители трябва да реагират в ситуации на насилие в класната стая. По думите на Игов малките, а и техните родители, не са обучени как да се справят с подобни ситуации, затова и насилието в училище ескалира. Понякога то ескалира дори благодарение на родителите, които реагират остро на ситуация, свързана с техните деца, вместо да търсят диалог с учителя или другия родител, посочва той.\" - в. \"Стандарт\".\"Правителството осигури допълнителни възнаграждения за над 3.5 млн. на директори на училища и детски градини, центрове за подкрепа за личностно развитие и центрове за специална образователна подкрепа за 2018 г., съобщава правителствената пресслужба. Средствата ще бъдат преведени по бюджетите на общините, за да се осигури необходимият финансов ресурс. Предложеният проект на акт няма да доведе до пряко или косвено въздействие върху държавния бюджет, тъй като средствата са предвидени по бюджета на Министерството на образованието и науката за 2018 г., се уточнява в съобщението. Допълнителни 1.3 млн. лв. за националната научна програма \"БиоАктивМед\". Ще бъдат отпуснати допълнителни средства в размер на 1.3 млн. лв. за изпълнението на национална научна програма \"Иновативни нискотоксични биологично активни средства за прецизна медицина\" (\"БиоАктивМед\"). Чрез нея се цели преодоляване на фрагментацията в научноизследователската система, консолидиране на научноизследователския потенциал, концентрация на финансови ресурси за решаване на важни за обществото проблеми и избягване на двойното финансиране. Изследванията в рамките на програмата се очаква да доведат до създаване на нови и съществено подобрени продукти, получени от природни източници. Следва да се разработят нови методологии за изследване на биологично активни вещества и да се определи качеството и приложимостта им като нови продукти за целите на персонализираната и превантивната медицина. Три национални програми за развитие на образованието ще получат 600 хил. лв. Правителството одобри отпускането на 601 хил. лв. за финансово осигуряване на дейности по националните програми \"Оптимизация на училищната мрежа\", \"Осигуряване на съвременна образователна среда\" и \"Без свободен час\". За НП \"Оптимизация на училищната мрежа\" средствата за окончателно плащане на извършените разходи по проектите на 8 общини са 63 хил. лв. Дейностите са започнали през 2017 г. и целят осигуряване на по-добри условия за обучение и възпитание на учениците след извършена оптимизация на мрежата от училища. За НП \"Осигуряване на съвременна образователна среда\" се предоставят средства по два модула. За модул \"Модернизиране на системата на професионалното образование\" са отпуснати 172 хил. лв. за окончателно плащане на осем училища. Финансираните дейности са ремонт и оборудване на учебни кабинети за професионална подготовка и учебно-производствени бази на училищата, осигуряване на учебни видеофилми и софтуерни продукти и транспортни средства за провеждане на училищни практики в реална работна среда. За втория модул \"Музеите като образователна среда\" средствата са 119 хил. лв. за одобрените проекти на 56 училища. За НП \"Без свободен час\" се предоставят 245 хил. лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група между май и юни 2018 г.\" - в. \"Дневник\".Бягството на Никола Груевски също е сред тематичните акценти.\"Македонското МВР издаде международна заповед за арест на бившия премиер и почетен председател на ВМРО-ДПМНЕ Никола Груевски, предаде агенция МИА, цитирана от БНР. След получено потвърждение от властите в Унгария и решение на съда бе издадена международна заповед за арест. Международните служби за сигурност също са информирани, че Груевски се издирва, за да изтърпи присъдата си от две години затвор по делото \"Танк\" за доставката на луксозен мерцедес. От Наказателния съд отхвърлиха обвиненията, отправени срещу тях и информираха, че прокурорът не е поискал досега на Груевски да бъде наложена мярката арест, предаде телевизия Сител. Специалният прокурор Катица Янева каза, че Специалната прокуратура е поискала Груевски да бъде арестуван още през февруари 2016 г. и до миналия четвъртък изобщо не е имало признаци, че бившият премиер няма да дойде в съда, за да се намери основание повторно да се иска мярката арест, предаде агенция МИА. Янева каза, че институциите не бива да си прехвърлят едни на други вината за бягството на Груевски и добави, че са използвани всички моменти пред съда за това бившият премиер да бъде арестуван. Прокурорът подчерта, че след бягството ще поискат разделяне на всички други процедури, водени против Груевски и добави, че той ще бъде съден задочно. Надявам се бързо по дипломатически път Груевски да бъде върнат обратно, каза Янева и изрази очакването, че бившият премиер ще бъде екстрадиран от Унгария във възможно най-кратък срок. Медиите в Унгария публикуваха подробности за възможностите, които предвижда местният закон за убежището. Процедурата от подаване на молбата за убежище до взимането на решение може да продължи и до 60 дни, но има възможност и за спешна процедура в срок от 15 дни. По-късно в коментар, цитиран от БГНЕС министър-председателят Зоран Заев каза: \"Остро и категорично отхвърлям всички спекулации, че е имало каквото и да било политическо споразумение с Никола Груевски. Той допълни, че очаква Груевски да бъде екстрадиран от Унгария и да излежи в страната си присъдата от две години затвор за делото \"Танк\". \"Аз съм убеден, че времето ще покаже, че Груевски ще се върне и ще излежи присъдата си и със сигурност ще бъде изправен пред съда и за другите престъпления, в които е обвинен\", каза Заев на съвместна пресконференция с премиера на Малта, Джоузеф Мускат. Отговаряйки на журналистически въпроси, Заев нарече Груевски \"шубе\", защото преди това е казал, че ще поеме отговорност само за да не пострадат други хора, а сега е избягал от държавата. \"Този, който през цялото време казва, че заради Македония е готов да отиде в затвора, само да не станат мишени други, се оказа шубе. Дойде моментът за поемане на отговорност и избяга като страхливец от държавата, опитвайки се да получи убежище. Това само по себе си потвърждава, че е виновен за това, за което е осъден. Наказанията трябва да бъдат излежани, така че трябва да направим всичко в рамките на нашата компетентност, за да върнем Груевски. Някои процедури започнаха\", каза Заев. Той потвърди информацията за международната заповед за арест и заяви, че настоява Унгария да екстрадира Груевски обратно в страната...\" - в. \"Сега\".\"Македонската опозиционна партия ВМРО-ДПМНЕ не одобрява бягството на бившия премиер и почетен председател на партията Никола Груевски, тъй като това не е опция дори в случай на политическо преследване, заяви политическата формация в прессъобщение, цитирано от МИА, съобщи БТА. Подобно действие излага на риск други, които са мишена на същото преследване, подчертава партията. Автократичното управление на настоящия кабинет трябва да приключи, като се имат предвид действията му като смяната на името на страната, на идентичността, узурпирането на държавните институции, преследването на опозицията заради критики, се посочва в съобщението. По-рано днес бе съобщено, че бившият министър на транспорта Миле Янакиески и бившият генерален секретар на правителството на Никола Груевски Кирил Божиновски са арестувани за 30 дни по искане на Специалната прокуратура на Република Македония след бягството на Груевски в Унгария.\" - в. \"24 часа\".\"Нито властите в Скопие, нито тези в Будапеща са способни да дадат отговор как точно бившият македонски премиер Никола Груевски е влязъл в Унгария без паспорт. Това пишат македонски медии ден след като Груевски съобщи, че е в Унгария и е поискал убежище. Македонското вътрешно министерство потвърди, че Груевски е в Унгария. Той трябваше в началото на седмицата да се яви в затвор в Скопие, където да излежи двегодишната си присъда заради неправомерно използвано влияние. От юли миналата година Груевски няма международен паспорт, който му бе конфискуван от съда, след като специализираната прокуратура внесе обвинения срещу него. Унгарският външен министър Петер Сиярто каза на пресконференция, че не може да коментира \"текуща процедура за убежище\" и докато тя тече, няма да даде повече информация. Той обаче не можа да отговори на македонски и други журналисти на въпроса как Груевски е влязъл в страната без паспорт, предава \"Нова тв\". Според унгарското законодателство бившият премиер трябва първо да бъде задържан в транзитен център за търсещи убежище, а ако е влязъл от Сърбия, трябва да бъде върнат там. \"Като кукувица\" Скопие също не дава обяснение. Премиерът Зоран Заев обаче увери, че не е имало никаква договорка за Груевски да бъде оставен да напусне (за каквато говорят критици на кабинета) и той е \"избягал като кукувица\" от страната и от правосъдието. Вътрешният министър Оливер Спасовски предположи, че премиерът не заминал със самолет, а през сухопътната граница, далеч от контролните пунктове. Той призова Будапеща да не дава убежище на бившия премиер, за да се съобрази с правилата на ЕС. Унгарският премиер Виктор Орбан посети Груевски в Македония и през 2017 г. и тогава имаше спекулации, че Унгария може да му даде убежище, отбелязва още македонското издание \"Нова тв\". Орбан обаче е поставен в неизгодна ситуация, тъй като той може да рискува да разгневи силно някои консервативни съюзници в Европа, отбелязва \"Файненшъл таймс\". Според \"Блумбърг\" той ще подрони допълнително имиджа си пред европейския политически елит, ако все пак реши да даде убежище.\" - в. \"Дневник\".", "date": "2018.11.15", "title": "Протестите, тормозът в училищата, бягството на Груевски…"}
{"url": "https://news.bg/int-politics/germaniya-i-frantsiya-sazdavat-obshto-parlamentarno-predstavitelstvo.html", "text": "От идната година се създава общо парламентарно представителство на Германия и Франция, предаде Дойче веле с позоваване на председателя на германския Бундестаг Волфганг Шойбле.Той съобщи новината след срещата си в Париж с председателя на френския парламент Ришар Феран.По 50 депутати от двете страни ще заседават съвместно два пъти в годината. Местата в делегациите на двете страни ще се определят пропорционално на разпределението на мандатите между политическите сили в Бундестага и френското Национално събрание.Шойбле смята, че редовните срещи между германски и френски депутати ще им позволят да намират допирни точки по много спорни въпроси. Като пример той посочва създаването на обща европейска армия, за което настояват германският канцлер Ангела Меркел и френският президент Еманюел Макрон.Депутатът от бундестага Андреас Юнг, който оглавява германско-френската група от парламентаристи заяви пред \"Франс прес\", че едни от въпросите, които ще се дискутират на съвместните заседания е атомната централа \"Фесенхам\".Германските власти отдавна настояват за закриването на най-старата френска АЕЦ, която е разположена на границата между двете страни.Френската страна се опасява, че ще бъдат закрити работни места, поради което отлага решението.Очаква се решението за създаване на общо парламентарно събрание да бъде подписано тържествено на 22 януари 2019 г., на 56-ата годишнина от сключването на Елисейския договор, който се превърна основа на съюзническите отношения между Германия и Франция.Очаква се на същия ден да бъде подписано ново споразумение между Берлин и Париж за задълбочаване на сътрудничеството в различни сфери.", "date": "2018.11.15", "title": "Германия и Франция създават общо парламентарно представителство"}
{"url": "https://news.bg/world/fox-news-podkrepya-cnn-v-deloto-sreshtu-tramp.html", "text": "Телевизия FOX news ще свидетелства в съда в полза на CNN по делото на телевизионната компания срещу Белия дом.Това става ясно от съобщение на президента на FOX Джей Уолъс, публикувано в профила на редактора Колин Кембъл в социалната мрежа Туитър.Припомняме, CNN подаде иск срещу Доналд Тръмп и още петима души от неговата администрация заради отнемането на акредитацията на репортера Джим Акоста, след серия от неудобни въпроси към президента.\"FOX news подкрепя телевизия CNN в законните й усилия да възстанови акредитацията на своя репортер в Белия дом.\" - посочва Уолъс.Той уточнява, че медията не споделя нарастващия негативизъм срещу президента Тръмп, но подкрепя свободата на медиите и правото на американското за достъп до информация.", "date": "2018.11.15", "title": "FOX news подкрепя CNN в делото срещу Тръмп"}
{"url": "https://news.bg/politics/borisov-se-sreshta-sas-zaev.html", "text": "Премиерът Бойко Борисов ще се срещне с министър-председателя на Република Македония Зоран Заев, който е на посещение в България.От пресцентъра на Министерския съвет съобщават, че двамата премиери ще дискутират задълбочаването на двустранното сътрудничество между България и Македония в различни области. Сред основните теми ще бъде развитието на инфраструктурните проекти в региона.След срещата си двамата държавни лидери ще направят изявления пред медиите.", "date": "2018.11.15", "title": "Борисов се среща със Заев"}
{"url": "https://news.bg/world/super-zemya-kray-blizkata-do-nas-zvezda-na-barnard-99-sigurno.html", "text": "Само на шест светлинни години от нас един замръзнал свят обикаля около малка червена звезда. Тази студена планета всъщност може да се окаже една от най-обещаващите цели за астрономите, изучаващи световете извън нашата слънчева система, съобщава National Geographic.Новооткритата планета обикаля в орбита около слънце, известно като Звездата на Бърнард - най-близката до Земята \"единична\" звезда, посочва сп. \"Nature\". Разстоянието до най-близката до нас по абсолютни показатели Алфа Кентавър е с две светлинни години по-малко, но в действителност тя представлява тройна звездна система.Звездата на Бърнард е малко червено джудже, по-старо от нашето Слънце, невидимо за обикновените телескопи. Тя отдавна е обект на научната фантастика и вдъхновява астрономите да търсят планети около нея. Търсенето на свят, подобен на Земята, започва още през 60-те години, но едва сега се увенчава с успех.\"Звездата на Бърнард е една от най-известните звезди на небето\", отбелязва испанският изследовател Игнаси Рибас.Съществуването на екзопланети около нея така и не е потвърдено до 90-те години на миналия век. Преди три десетилетия датският астроном Петер ван де Камп съобщава, че вероятно два газови гиганта обикалят около Звездата на Бърнард, разпалвайки интереса към \"лов\" на планети. Днешните изследвания показват, че двете гигантски планети в действителност не съществуват. Па-малките екзопланети обаче трудно откриваеми.През 2016 г. Игнаси Рибас със своите колеги започва да изследва пространството около червеното джудже с инструмента CARMENES в испанската обсерватория Calar Alto. Учените проследяват малките колебания в движенията на звездата - това гравитационните \"пръстови отпечатъци\", които планетите оставят поведението на своите слънца.След повече от две десетилетия наблюдения с шест различни инструмента учените изказват хипотезата, че в наблюдаваното късче от космоса наистина има планета. Данните показват, че тя обикаля около Звездата на Бърнард за 233 земни дни.След около 300 допълнителни изследвания астрономите потвърждават, че движенията на звездата показват наличието в орбита на планета, чиято орбитална обиколка е с продължителност 233 дни. Те имат 99 процента сигурност в своето откритие, но отбелязват, че работата им няма да е завършена докато процентите не станат 100.Изследователите смятат, че планетата е около три пъти по-масивна от Земята и е значително по-студена. Дългата й орбита около червеното джудже означава, че температурата на нейната повърхност е -270 градуса.Учените я оприличават на по-голяма версия на луните та Юпитер или Сатурн - нещо като Европа, Ганимед, Калисто или Титан. С големи количества скали и замръзнала вода.Големият въпрос е дали планетата ще се окаже достатъчно голяма, за да задържи атмосфера около себе си. Има вероятност тя да се окаже по-скоро малък Нептун, отколкото супер-Земя.Но ако тя има атмосфера, пак би била твърде негостоприемна за живот с мразовитите температури, изключващи наличието на течна вода на повърхността.Въпреки това фантастите ще продължат да мечтаят някой ден на някой замръзнал свят да бъдат открити живи същества - като в \"Междузвездни войни\", \"Стар трек\" или \"Пътеводителя на галактическия стопаджия\".", "date": "2018.11.15", "title": "Супер-Земя край близката до нас Звезда на  Бърнард? 99% сигурно!"}
{"url": "https://news.bg/society/zimnite-gumi-stavat-zadalzhitelni-ot-dnes.html", "text": "От днес всички автомобили трябва да се движат със зимни гуми, информира Нова телевизия.Задължително е минималната дълбочина на протектора им да бъде 4 мм.Ако гумите не отговарят на изискванията глобата е 50 лева. Забранено е шофирането с гуми с шипове.Засилените проверки за това дали се спазва закона започват до края на месеца.Пътна полиция започна акция \"Зима\" от началото на месеца , а от днес е третият й етап. ", "date": "2018.11.15", "title": "Зимните гуми стават задължителни от днес "}
{"url": "https://news.bg/regions/spirat-toka-na-nyakolko-mesta-v-shumen.html", "text": "Ремонтни дейности налагат спирането на тока в част от Шумен, съобщи БНР.От 8:00 до 17:00 часа без електричество ще са улиците \"Лозенград\" с номера 1 и 3, \"Родопи\" № 28 и улица \"Беломорец\", както и сградата на детска градина № 13 и магазин \"Аляска\".Спирания на тока ще има и в шуменския квартал \"Мътница\" и в част от село Царев брод. Ток няма да има и в помпените станции в тези райони. За същия времеви период без ток остават и селата Друмево, Каменяк, Върбак и част от Тодор Икономово. В разградските села Сейдол, Тръбач, Трапище и Чудомир също няма да има електричество. Така ще бъде и в русенските села Николово, Ряхово и в част от Сливо поле.", "date": "2018.11.15", "title": "Спират тока на няколко места в Шумен"}
{"url": "https://news.bg/regions/zhena-propadna-v-shahta-bez-kapak-v-stolichniya-kvartal-lyulin.html", "text": "Млада жена пропадна в необезопасена шахта в столичния квартал \"Люлин\", съобщи Нова телевизия. Пострадалата само се е контузила.Според нея, освен опасните шахти, липсата на нормално осветление създава постоянни условия за подобни инциденти.Кметът на района Милко Младенов обяснява, че капакът на шахтата най-вероятно е бил откраднат. Мястото обаче вече е обезопасено. Възстановено е и осветлението в зоната, където е станал инцидента.Кметът призова гражданите да подават сигнали за подобни неуредици, за да могат властите да реагират своевременно.", "date": "2018.11.15", "title": "Жена пропадна в шахта без капак в столичния квартал \"Люлин\""}
{"url": "https://news.bg/health/politik-yurist-zhurnalist-novite-riskovi-za-psihikata-profesii.html", "text": "Д-р Вяра Ганчева е председател на фондация Форум за устойчиво развитие \"Фокус\", социолог преподавател във ФЖМК на СУ \"Св. Климент Охридски\". Тя представи своя доклад от изследване за професиите, криещи рискове за психичното здраве на конференция \"Хората с психични заболявания - надежди, очаквания,възможности\".Изследването е проведено в рамките на проект на Сдружение за прогресивна и отворена комуникация.На първия етап се консултирахме с 11 експерта, за да можем да идентифицираме тези професии. На втория етап изследвахме 437 представители на 14 професии. Оказва се, че индексът на психически дискомфорт прави връзка между човешката сигурност и психичното здраве. Досега традиционно се смяташе, че националната сигурност или държавната сигурност определят интереса към психичното здраво и главните заподозрени бяха работещите в МВР и военнослужещите. Лекарите и учителите също са попадали във фокуса на проучването.За първи път е разширена оптиката чрез прилагане на нов метод, използван от Европейския алианс срещу депресията. Според резултатите професиите, които също попадат в рисковата скала, вече са инженери, охранители, политици, журналисти и юристи.\"Смятам, че бъдещите изследвания трябва да бъдат фокусирани върху тези професии, защото са свързани със здравето, безопасността и живота на хората, като досега не са били предмет на изследвания у нас\", отбеляза д-р Ганчева.Тестът за психичен дискомфорт към Европейския алианс срещу депресията може да бъде използван както за оценка, така и за самооценка. Човек сам може да прецени дали има нужда от помощ. \"Ние можем да препоръчаме както лекарите, така и службите по трудова медицина да имат предвид, че има връзка между физически оплаквания и психически болести\", заяви Ганчева.В много професии по регламент работодателите са задължени да правят психични прегледи, но в повечето случаи те се извършват формалното, смята Ганчева. Трябва да се изпълни със съдържание и да се развият онлайн инструменти за самооценка, посочи тя. Ганчева припомни статистически данни, според които 12% от българите в даден период от живота си са страдали от депресия.Много добре да се спазва балансът между личния живот и работата, съветва д-р Ганчева. Според нея е нужно да се спазва баланс между физическото и психическото натоварване. Ако има наченки на депресия, да се обърнем към психолог. Стресът на работното място, или т.нар прегаряне, трябва да се избягва, а при наличие на първи симптоми на депресия е важно да потърсим професионална помощ, подчерта Ганчева. По думите й, служителят трябва да знае правата си, а работодателят да обърне внимание не само на професионалинте изисквания, а и на човешкото достойнство и грижа.", "date": "2018.11.15", "title": "Политик, юрист, журналист - новите рискови за психиката професии"}
{"url": "https://news.bg/politics/borisov-ne-mozhe-da-iska-ostavkata-na-valeri-simeonov.html", "text": "Не е във възможностите ми да го направя. Това беше краткият отговор на премиера Бойко Борисов на въпрос на БТВ как може да спре протеста на майките на деца с увреждания и да ги прибере от улиците. Иначе по темата за исканата оставка на вицепремиера Бойко Борисов призна, че оставката му в момента не се обсъжда и тази оставка зависи от коалиционните отношения на Обединените патриоти.Оставката на В. Симеонов е в ръцете на Обединените патриоти, заяви Борисов и обясни, че партньорите в управлението си имат коалиционно споразумение, а Валери Симеонов е заявил ясно, че за да я подаде, именно .Припомняме, вчера се проведе  на деца с увреждания с . БСП, ДПС и \"Воля\" в парламента също искат оставката му след скандалните му думи. Искане за оставка имаше и , но третият в Обединени патриоти - .  На въпрос дали обаче кабинетът се крепи на Симеонов и Каракачанов, премиерът отговори: \"Крепи се кабинета на всеки един от нас.\"Бойко Борисов три пъти отново се извини за думите на лидера на НФСБ за майките на деца с уврежданията и техните \"уж болни деца\".\"Съжалявам, че се вкарахме като кабинет в тази тема\", заяви Борисов и отново посочи, че именно по темата правителството е работило много, постигнало е много и е изпълнило всичките, поети ангажименти, включително са отпуснали 150 млн. лв. повече в бюджета за следващата година.Бойко Борисов отново призна, че изказването на Валери Симеонов е обидно. \"И ми е мъчно, и ме е яд. \", посочи Борисов и подчерта, че не само той лично, но и всички в Коалиционния съвет са настоявали за извинение. Бойко Борисов искрено обаче вярва, че \"Пак се извинявам, нямам какво да кажа повече по темата\", допълни Борисов. По-късно в интервюто премиерът призна, че ако може да иска и настоява за оставката на Симеонов, би го направил категорично: \"Ако не беше един от лидерите на партия в Обединените патриоти в Коалиционното споразумение - аз ще съм първият и категорично ще му искам оставката\", посочи Борисов.Според Борисов друга конфигурация на кабинет в рамките на този парламент трудно може да има. \"Кабинет на малцинството - не мисля, че трябва да се стига до там\", заяви Борисов.Промени в кабинета обаче ще има, но според него не сега е моментът.На въпрос дали се изкушава отново да подаде оставка, Борисов припомни, че го е правил два пъти, но обясни, че в момента този въпрос не стои пред него. Премиерът обаче не отговори на въпрос дали смята, че правителството му ще изкара пълен мандат.По отношение на протестите, които са ежедневни, Борисов заяви, че този път не се е уплашил, тъй като протестите нямат никакво основание. В момента цените на горивата падат - а пак се протестира, коментира премиера и попита защо не се протестира в подкрепа на падащите цени.Борисов заяви, че е заръчал на вицепремиера Томислав Дончев да направи проверка на цените на горивата и е станало видно, че държавата няма възможности да влияе на цените им. Единственото е промяна на акциза, което не можем да си позволим при толкова много социални плащания, обясни Борисов и изброи отново увеличенията в Бюджет 2019 за заплати и по перата за здраве, култура, полиция, хора с увреждания и т.н.Протестите се надявам да престанат, посочи Борисов и обясни, че ги уважава като форма на демокрация, в каквато живеем. Лидерът на ГЕРБ беше категоричен, че \"никога не му писвало от всичко\" и не се е оттеглял от властта емоционално.По думите му е нормално повечето хора да не харесват управляващите - \"това е в цял свят\", коментира Борисов, но и допълни, че у нас сега е видно, че и опозицията не е харесвана. Или поне рейтингът на БСП не показва увеличение и това, че Корнелия Нинова не успява да привлече подкрепа с тезите си.", "date": "2018.11.15", "title": "Борисов не може да иска оставката на Валери Симеонов"}
{"url": "https://news.bg/energy/eksperti-predlagat-da-se-smeni-modelat-na-pazara-na-gorivata.html", "text": "Енергийни експерти проф. Атанас Тасев и Васко Начев коментираха пред БНТ нуждата от нов модел за пазара на горива у нас на фона на протести срещу високите цени на горивата и проверки на КЗК в шестте най-големи бензиностанции.Резултатите от проверките на КЗК няма да са по-различни от друг път. Нужна е да се предприема една законодателна инициатива, с която да бъде сменен модела по който работи пазара на горива у нас, защото дори да се намали акциза, най-много след шест месеца цените отново ще достигнат тези нива. Пазарният механизъм за търсене и предлагане работи безотказно. В този смисъл, това е мястото, към което правителството трябва да насочи усилията си\", обясни енергийният експерт Васко Начев.\"Ако погледнем възможностите на държавата - на този етап те са твърде малко, още повече че вече бяха наложени мерки за регулиране цените на горивата. Нищо няма да се промени с промени по касовата бележка, това не е необходимо. Трябва основните производители и дистрибутори да разработят нова методика и да проведат разяснителна кампания за горивата\", коментира проф. Атанас Тасев и допълва че, намеса в пазарната логика може да е контрапродуктивна.Цените на горивата са винаги малко под фокуса на общественото недоволство, а в последните два дни цената на най-масовия бензин А95 пада с 20 стотинки. По отношение на таксите в България, акцизът и ДДС са сред най-ниските, а се доближаваме до цените в Европа, допълва Васко Начев. \"Официално \"Лукойл\" притежава 40% от бензина в данъчните складове, но с подставени лица, нещата стигат до 85-90%. На практика, всички големи играчи купуват от \"Лукойл\". Внася се единствено високия клас А100, така че има нещо изкривено\", обяснява Начев.При падане на цената на нефта, цените при крайните потребители не падат толкова бързо, защото се работи на фючърс, тоест нефтът вече е купен, стои в танкерите и не може да бъде продаден на по-ниски цени. Когато се вдига петрола, рязко скача цената на дериватите, защото всеки търси максимална печалба, коментира проф. Тасев.", "date": "2018.11.15", "title": "Експерти предлагат да се смени моделът на пазара на горивата"}
{"url": "https://news.bg/politics/vtori-den-plevneliev-kritikuva-radev-za-protestite.html", "text": "\"Президентът Радев в момента се държи като опозиционен лидер и донякъде като подбудител на протестите. Той подклажда напрежението, а не бива да прави това в ситуацията, в която се намира държавата\", коментира пред НоваТВ президент 2012-2017 г. Росен Плевнелиев.\"Не съм убеден дали не сме свидетели на геополитически сблъсък на българска територия и службите трябва много внимателно да проверят това. Не може коли с руски регистрационни номера да предвождат протестите. А Русия няма интерес от това България да прави стъпки напред към влизането си в Шенген\", коментира Плевнелиев.Плевнелиев не вижда предпоставки за оставка на правителството, но протестите на гражданите трябва да бъдат чути. Премиерът губи, че не е взел бързо решение да поиска оставката на Валери Симеонов. \"За подобни думи трябва да се носи отговорност. Пример за демократична култура е да си подадеш оставката в подобна ситуация\", заяви Плевнелиев.Правителството на Борисов е постигнало не малко, обяснява Плевнелиев и допълва, че \"проведе успешно европредседателство, сключи исторически договор за приятелство с Македония, а сега е на път да отвори вратите на страната ни към Еврозоната и Шенген, благодарение на позитивния доклад от ЕК\".", "date": "2018.11.15", "title": "Втори ден Плевнелиев критикува Радев за протестите"}
{"url": "https://news.bg/crime/deputatite-v-spor-za-dostoynstvoto-na-homo-sapiens.html", "text": "Депутатите събраха кворум от първия път, за да борят домашния тормоз. Законодателната дейност започна с промените в НК. С проекта се допълват квалифицираните състави на убийството и телесните повреди с цел инкриминиране на всички форми на домашно насилие, които ескалират до посегателство срещу живота или здравето на лицата.Министърът на правосъдието допълни, че подкрепя промените в Наказателния кодекс, тъй като те са насочени към по-ефективна превенция и противодействие на различните форми на насилие.\"Не трябва да сме зрители на домашното насилие\", обясни в хода на дискусиите Цвета Караянчева.Дошло е времето за реални действия, по мнението й. Според парламентарния шеф домашното насилие удря по достойнството на хората.\"Всяка жена има право да влезе във връзка и да излезе от нея, когато сама реши\", категорична е Караянчева.Законът защитава достойнството на хомо сапиенс, заяви Вежди Рашидов по време на дебатите.Има насилие там, където има деградация на ценности, обясни пък герберът Тома Биков. Държавата не може да създава щастие, щастието е личен въпрос както любовта, както вярата, както надеждата, изтъкна депутатът.Червеният Александър Паунов обясни, че любовта е крехко цвете, а мъжете вече не се женели заради утежненията при разводите. Левият депутат Валери Жаблянов обясни на колегите си, че в нашия манталитет е бащата да е централна фигура.С промените в Наказателния кодекс се предлага извършването на съответните деяния в условията на домашно насилие да се въздига като квалифициращи признаци в системата на редица престъпни посегателства - подпомагането и склоняването на другиго към самоубийство, отвличането, противозаконното лишаване от свобода, принудата, заканата с престъпление.Предлага се криминализирането на психическо насилие, от което са настъпили вредни последици за пострадалия. Предвижда се системното упражняване на психическо насилие да се наказва с лишаване от свобода до една година или с пробация, а в случаите, когато престъплението е извършено в условията на домашно насилие, се предлага наказанието да е лишаване от свобода до пет години.Въвежда се и инкриминиране на всички форми на системно преследване в чл. 144а, ал. 2 от НК. Предлага се да се наказва с лишаване от свобода до една година или с пробация онзи, който системно преследва другиго с цел да възбуди у него страх за безопасността му или тази на негови ближни, ако извършеното не съставлява по-тежко престъпление.Със законопроекта се предлага промяна в характера на някои престъпления, свързани с насилие, от такива, които се преследват по тъжба на пострадалия, в такива, които са от общ характер. Касае се за всички случаи на умишлено причиняване на средна или тежка телесна повреда. С промяната на чл. 161, ал. 1 от НК, всички форми на домашно насилие, водещи до по-сериозно засягане на телесната неприкосновеност, ще се преследват ex officio, което е съществен елемент от осигуряването на правосъдие за жертвите на домашно насилие, като се гарантира техния достъп до съд.С промяната на чл. 177 и чл. 190 от НК се цели осигуряване на ефективна закрила за потенциалните жертви на принудителни бракове, които може да бъдат задължени от техните семейства да напуснат страната на пребиваване, за да встъпят в брак в страната, от която произхожда тяхното семейство.Предлага се създаването на квалифициран състав на престъплението по чл. 296 НК при неизпълнение на съдебно решение или на заповед за защита от домашно насилие или Европейска заповед за защита.Със законопроекта се предвиждат промени в Наказателно-процесуалния кодекс и в Закона за изпълнение на наказанията и задържането под стража, които предвиждат незабавно информиране на пострадалия със специфични нужди от защита в случаите, когато задържаният извършител на насилието избяга или бъде пуснат на свобода временно или окончателно.В крайна сметка след дълги дебати, със 131 гласа \"За\", законът бе приет.", "date": "2018.11.15", "title": "Депутатите в спор за достойнството на хомо сапиенс"}
{"url": "https://news.bg/politics/borisov-prezidentat-mozhe-da-me-kritikuva-kolkoto-si-iska.html", "text": "\"Президентът може да ме критикува колкото си иска.\" Така премиерът Бойко Борисов коментира пред bTV обръщението на държавния глава към нацията по повод 10 ноември.По думите му не е имало ден, в който Радев да не напада правителството.\"Не съм си позволил нито една квалификация към президента Радев\", подчерта Борисов.Той е категоричен, че не може да се критикува само ГЕРБ.Борисов изтъкна, че партията-държава, която споменава в изказването си президентът, всъщност е неговата партия.Премиерът си позволи да коментира и заплатата на президента във връзка със сравненията, че пенсионерите ще получат по 40 лева коледни, а депутатската заплата се повишава с 90 лева. Той подчерта, че заплата на държавния глава е 11 000 лв., което е с 4 000 лв. повече от неговата.\"Бедността не е грях, когато взимаш 11 000 лв\", изтъкна Борисов, визирайки критиките на президента за данъка на старите автомобили. По повод нападките на Корнелия Нинова към правителството и исканата оставка на кабинета, премиерът подчерта, че два пъти им е давал възможността да направят правителство и да управляват.Той напомни, че именно по времето на БСП, България е разпръснала 7 млрд. лв. и затова сме най-бедната държава.Относно рейтингът на ГЕРБ, Борисов заяви, че въпреки яростните атаки, които се отправят към правителството, за две годни БСП не могат да ги стигнат.Той даде за пример Гърция, където опозицията водела с 11% пред управляващата партия.\"Нищо различно не се е случило от начина, по който са ни подредили хората преди 2 години\", обясни премиерът.Борисов е категоричен, че нормално опозицията да подкрепя протестите и да подлага правителството на изпитание.Той отчете също, че доходите във всяка сфера растат и подчерта заложените в бюджета увеличения на заплатите с 10%.Премиерът изрази надеждата си протестите за цените на горивата да приключат, когато цените паднат.По думите му те и в момента падат и ще продължат да се понижават заради цената на петрола.\"В момента с 20 стотинки са паднали, това е пазар. Полагаме огромни усилия да намаляваме цените на горивата, но те не зависят от нас, а от пазара\", допълни Борисов. Той е категоричен, че този път не е уплашил от протестите, защото няма причина. Борисов повтори и тезата си от вчера, че медиите са свободни, защото го критикуват и има протести всеки ден.", "date": "2018.11.15", "title": "Борисов: Президентът може да ме критикува колкото си иска"}
{"url": "https://news.bg/world/planat-na-mey-za-brekzit-razdeli-kabineta-partiyata-i-stranata.html", "text": "Днес министър-председателят на Великобритания Тереза Мей ще започне борба с изключително висок залог за прокарване на договореното от нея споразумение за Брекзит в британския парламент. Вчера вечерта тя си осигури подкрепата на дълбоко разделяния кабинет след напрегната 5-часова среща на \"Даунинг стрийт\", пише \"Гардиън\".След правителствените разговори Мей обяви, че това е най-доброто възможно споразумение за Обединеното кралство, единствената алтернатива на сценарий без договор или без Брекзит. Тя подчерта, че кабинетът е взел \"колективно\" решение преди да се финализира споразумението с Брюксел, което ще бъде внесено в парламента за одобрение.По време на разговорите на кабинета, продължили два часа над планираното време, редица министри изразиха недоволството си от договореното. Източник разкри, че само секретарят по околната среда Майкъл Гоув, който подкрепя Брекзит, се е обявил в подкрепа на сделката.Други източници разкриха, че Естер Маквей, министър на труда и пенсиите, се е обявила против проектоспоразумението и е предупредила, че ще настъпи хаос, ако правителството изгуби гласуването в парламента. Мей на два пъти отхвърлила искане на Маквей да се проведе гласуване в стаята. Друг източник съобщи, че Маквей е била \"надвикана\" от секретаря на кабинета сър Марк Седуил.До 11 министри от всички 29 са се обявили против споразумението.Мей сега ще бъде разпитана от евроскептичните депутати за споразумението за Брекзит, което е от 585 страници. Вчера беше публикуван проектът на споразумението иДокументите потвърждават една ключова отстъпка, която разгневи поддръжниците на Брекзит: Великобритания няма да може едностранно да напусне \"мрежата за сигурност\" за Ирландия. Решението трябва да се вземе от съвместна, независима арбитражна комисия, в която ще има равен брой представители на Великобритания и ЕС, както и външни членове.Британското издание отбелязва, че Мей е изпила чаша вино с кабинета преди да излезе и да съобщи новината, че са одобрили споразумението. Към момента няма изгледи за министерски оставки.Има слухове, че ядосани консерватори ще се опитат да задействат механизма за организиране на вот на недоверие срещу Мей. Ако се съберат 48 гласа, ще бъде организиран такъв вот. В парламента ще са необходими повече от 150 гласа, за да бъде свалено правителството на Тереза Мей.", "date": "2018.11.15", "title": "Планът на Мей за Брекзит раздели кабинета, партията и страната"}
{"url": "https://news.bg/int-politics/neofitsialno-ot-ungariya-gruevski-e-izbyagal-s-balgarski-pasport.html", "text": "Според унгарските медии, бившият македонски премиер Никола Груевски вероятно е избягал в Унгария с български паспорт, съобщи македонското издание \"Телма\".Изданието се позовава конкретно на в. \"Непсава\", който помества публикация по темата, като се позовава на свои източници в унгарското правителство.По-рано властите в Будапеща потвърдиха, че Груевски е поискал  в страната.Междувременно македонският премиер Зоран Заев настоя Унгария да върне обратно в Скопие Никола Груевски, предаде БНР.Заев призова Унгария, като страна-членка на Европейския съюз, да даде пример на Македония как не бива да се закрилят престъпници. Той отрече да е имал тайна договорка с Груевски за бягството му. Според Заев предшественикът му на премиерския пост е постъпил като страхливец.Зоран Заев съобщи, че е разговарял по телефона с унгарския премиер. От кабинета на Виктор Орбан уверяват, че процедурата по молбата на Никола Груевски да получи статут на бежанец ще бъде проведена съгласно унгарските и международните закони и че Македония остава важен съюзник за Унгария, затова случаят е чисто правен.Междувременно беше издадена европейска заповед за арест, за да бъде задържан Груевски.Припомняме, на 12 ноември беше съобщено, че бившият македонски премиер еот 9 ноември.Последната му публична поява беше на 8 октомври, след което той престана да отговаря на мобилния си телефон и да пише в социалните мрежи.Груевски трябваше да започне изтърпяването на лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер.Вчера той публикува съобщение в профила си във Фейсбук, че е в Будапеща, където търси политическо убежище.Местните медии съобщиха, че Груевски е във вилата на премиера Виктор Орбан.", "date": "2018.11.15", "title": "Неофициално от Унгария: Груевски е избягал с български паспорт"}
{"url": "https://news.bg/int-politics/moskva-s-poreden-opit-da-osueti-ukrainskata-avtokefaliya.html", "text": "Украинската църква, която е на подчинение на Московската патриаршия отказва да участва в обединителния събор с Украинската православна църква на Киевската патриаршия, предаде агенция \"Униан\". По този начин подчинените на Москва духовници се опитват да саботират обявяването на украинската автокефалия.Припомняме, Вселенската патриаршия заяви, че ще връчи томос за автокефалия на обединената украинска църква.Президентът Петро Порошенко отправи към синода на Украинската православна църква към Московската патриаршия покана за среща, която трябваше да се състои на 13 ноември. Предложението му беше отхвърлено с формалния претекст, че клирът би разговарял с държавния глава само на църковна територия. Вместо разговор с президента синодът проведе събор, на който прие решението на Московската патриаршия за прекратяване на отношенията с Вселенската патриаршия.Въпреки това се очаква, че част от свещениците няма да се подчинят и ще участват в обединителния събор, който ще се проведе на 22 ноември.Независимо от отказа на подчинения на Московската патриаршия клир да разговаря за обединението, Порошенко е провел телефонен разговор с предстоятеля на промосковския синод митрополит Онуфрий. Президентът отново е потвърдил готовността си за диалог и е заявил, че вратите остават отворени. ", "date": "2018.11.15", "title": " Москва с пореден опит да осуети украинската автокефалия"}
{"url": "https://news.bg/weather/oblachno-i-znachitelno-po-studeno-s-valezhi.html", "text": "Очаква се осезаемо застудяване и значителна облачност, особено над североизточните райони на страната.На много места ще има слаби превалявания - все още от дъжд. На отделни места е възможно да прехвърчи сняг, но без условия за натрупване на снежна покривка.Временни разкъсвания на облачността са възможни в следобедните часове - предимно в Западна България и на места в Южна България.Вятърът ще бъде ориентиран от север и североизток и ще е слаб до умерен, в Източна България и временно силен.С него в страната ще продължи да нахлува по-хладен въздух.Максималните температури са основно в интервала 7-12 градуса. Единствено в крайните югозападни райони те ще са около 15 градуса.Минималните са предимно между 4 и 9 градуса, но на отделни места ще са и по-ниски - около нулата и дори под нея.", "date": "2018.11.15", "title": "Облачно и значително по-студено, с валежи"}
{"url": "https://news.bg/health/d-r-nenkov-donori-nyama-zashtoto-lipsva-doverie-v-lekarite.html", "text": "В България има медицински екипи, които могат да започнат белодробни трансплантации. Те обаче не могат да правят често тези операции, за да натрупат опит, защото донорите не достигат. Това заяви пред БНТ д-р Мирослав Ненков - анестезиолог във ВМА и доскорошен координатор по донорство.Д-р Ненков е на мнение, че трансплантациите на бял дроб могат да се поемат от повече от един център. Когато Министерство на здравеопазването избере конкретните здравни заведения, това ще бъде стратегия за следващите 15 години, заяви той.През следващите 3-4 години може да заработи смесен екип от болниците ВМА и \"Света Екатерина\", но това няма как да стане веднага, уточни д-р Ненков.Според него има сериозни проблеми с координаторите по донорство.В развитите страни в Западна Европа има цял екип, който работи по донорските ситуации - медицинска сестра координира работата между екипите, анестезиолог поема донора, а семейният лекар и психологът говорят с близките. В България всичко това се прави от един човек, който е след нощна смяна или преди дневна, защото не се знае кога ще има донорска ситуация, обясни д-р Ненков.Относно консултантите по донорство от държави извън Европейския съюз той подчерта, че в България за лекари извън Европейския съюз трябва да има изрично разрешение от здравните власти. Решението с кого ще сътрудничи държавата зависи от политическото ръководство на Министерство на здравеопазването, което очевидно иска да промени нещо, допълни Ненков.Смяната на ръководни кадри е унищожителна в системата, но недостигът на донори не се дължи на новия директор на Агенцията по трансплантациите, категоричен е той. Донори няма, защото техните близки нямат достатъчно доверие на лекарите, заключи д-р Ненков.", "date": "2018.11.15", "title": "Д-р Ненков: Донори няма, защото липсва доверие в лекарите"}
{"url": "https://news.bg/world/tusk-potvardi-izvanredna-sreshta-na-varha-za-brekzit-na-25-noemvri.html", "text": "Председателят на Европейския съвет Доналд Туск потвърди, че на 25 ноември ще се проведе извънредна среща на върха за ЕС, на която ще бъде обсъдено проектоспоразумението за Брекзит, пише \"Гардиън\".\"\", подчерта той в Брюксел.Туск похвали главния преговарящ на ЕС за Брекзит Мишел Барние, тъй като е осъществил двете най-важни задачи на съюза.\"\", обърна се Туск към Барние.Председателят на Европейския съвет също одобри споразумението и изрази надежда, че евролидерите няма да направят \"твърде много коментари\" на проекта на споразумението.От своя страна Барние предупреди, че \"работата ни все още не е приключила, има дълъг път да се извърви\". По думите му през следващите дни ще се работи по текста на политическата декларация за бъдещите отношения със страните членки и с Европейския парламент.\"\", подчерта Барние.Туск разясни, че срещата на върха ще се проведе на 25 ноември, неделя, в 09,30 часа.", "date": "2018.11.15", "title": "Туск потвърди извънредна среща на върха за Брекзит на 25 ноември"}
{"url": "https://news.bg/disasters/nay-malko-56-zaginali-i-130-izcheznali-v-ogneniya-ad-na-kaliforniya.html", "text": "Най-малко 56 загинали и 130 изчезнали в огнения ад на Калифорния, а националната гвардия се присъедини към търсенето на жертви в руините на изгорелия град Парадайс, съобщава \"Ройтерс\".Последният брой на смъртните случаи бе обявен, след като властите издадоха преработен списък със 130 души, обявени за изчезнали от близки, след като пламъците до голяма степен заличиха град Парадйс, на около 280 километра северно от Сан Франциско.По-голямата част от списъка е с хора на възраст над 65 години. Близо 230 души първоначално се издирваха, като повечето от тях са от същия град, някога с население 27 000 души. Повече от 8 900 жилища и други сгради са изпепелени и около 50 000 са в евакуация в района.Към страданията на оцелелите се добавя е избухването на \"норовирус\", силно заразно гастроинтестинално заболяване, в приют, в който живеят около 200 евакуирани в близкия град Чико.Говорителят на обществената здравна агенция Лиза Алмагер коментира, че поне 20 души може да са заразени с вируса.В шестдневния пожар са изгорели 55 000 хектара, дори след като утихващите ветрове и увеличаващата се влажност помогнаха на пожарникарите да задържат линиите на пожара в повече от една трета от периметъра.Призрачните гледки покрити с пепел и разпръснатите и изкривени останки от сгради впечатляват за губернатор Джери Браун, секретарят на вътрешните работи Райън Зинке и други официални лица, които посетиха опустошените региони.\"Това е едно от най-тежките бедствия, които съм виждал в кариерата си\", коментира Брок Лонг, директор на Федералната агенция за управление при извънредни ситуации.\"Изглежда като военна зона. Това е военна зона\", допълва губернатор Браун.", "date": "2018.11.15", "title": "Най-малко 56 загинали и 130 изчезнали в огнения ад на Калифорния"}
{"url": "https://news.bg/world/ministarat-za-severna-irlandiya-podade-ostavka.html", "text": "Министърът за Северна Ирландия Шайлеш Вара подаде оставка. Той обяви, че не може да подкрепи споразумението за Брекзит на премиера Тереза Мей, пише \"Гардиън\".В съобщение в \"Туитър\" Вара потвърждава, че подава оставката си. Той публикува писмото до министър-председателя.Вара, консерватор от Северозападен Кеймбриджшър, пое поста през юли. Пред това е бил парламентарен секретар в службата за Северна Ирландия.Преди няколко дни Той не желае да подкрепи плана на премиера Тереза Мей за развода с Европейския съюз.Вчера беше разпространена информация, че министрите Пени Мордонт и Естер Маквей могат да подадат оставка като протест срещу сделката за Брекзит. Мордонт е министър по въпросите на международното развитие, а Маквей е министър на труда и пенсиите.", "date": "2018.11.15", "title": "Министърът за Северна Ирландия подаде оставка"}
{"url": "https://news.bg/crime/shef-na-kat-shofiraneto-bez-knizhka-da-se-kriminalizira.html", "text": "Шофирането на МПС без книжка да се криминализира. За това настоя началникът на Пътната полиция в Добрич Жулиян Минев, съобщиха от БНР.Той обоснова предложението си с информация от ежедневната работа на пътните полицаи. По последни данни броят на неправоспособните водачи, хванати зад волана, се увеличава.Според направените промени, за да може един водач да бъде правоспособен, трябва да има завършен 10-и клас. От това следва, че ще има все повече шофьори без права на пътя, заключи Минев.Като допълнителен аргумент ръководителят на Пътната полиция в Добрич изтъкна данните от статистиката за тежките пътно-транспортни произшествия през тази година в областта. Отчита се ръст на загиналите, като над 70% от инцидентите са самокатастрофирали автомобили. ", "date": "2018.11.15", "title": "Шеф на КАТ: Шофирането без книжка да се криминализира"}
{"url": "https://news.bg/crime/sutenyori-podmamvat-zheni-s-obeshtaniya-za-kino-kariera-v-chuzhbina.html", "text": "Сутеньори подмамват млади жени да участват във филмови продукции и ги превръщат в проститутки в чужбина. За тази опасна схема за трафик на жени в Бургас съобщи Нова телевизия.Изпадналите в беда могат да подават сигналите си в Комисията за борба с трафик на хора на телефон: 0800 20 100.Зачестили са случаите на подмамени от обяви млади жени. Момичетата, които попадат в схемите, са привлечени от обещанията за добро заплащане и кариера. Обикновено те се подмамват от атрактивни обяви в интернет за статисти за чуждестранни филмови продукции.От Комисията за борба с трафик на хора обясняват, че жертва на подобни измами най-често стават момичета от семейства, в които е нарушена комуникацията.\"Изпращат им самолетен билет за Англия и така те са въвлечени в схема за сексуална експлоатация. В момента, в който слязат от самолета, те губят контрол над живота си. При съпротива им се оказва насилие, за да бъдат пречупени по-лесно\", каза секретарят на местната Комисия за борба с трафика на хора Росица Янева.Схемата започнала да се разплита, когато близки на едно от изчезналите момичета подали сигнал. След намесата на полицията младата жена е измъкната от схемата. Разследването продължава.Само за 2017 г. известните на Бургаската районна прокуратура жертви на трафик с цел сексуална експлоатация в града са 25 души.Сутеньорите в България и в чужбина не подбират евентуалните си жертви. Актрисата Ралица Паскалева, известна като д-р Галя Стилянова във филма \"Откраднат живот\", изпратила ФБР по петите на американец, представил се за филмов продуцент. Той предлагал участия в мегапродукции за много пари на млади актриси от Европа.Ралица Паскалева се свързала с мъжа във връзка с кастинг за роля, какъвто той твърдял, че провежда. Обещаното заплащане било по $1000 на ден. Обяснил, че филмът е мегапродукция по темата за трафика на хора, която щяла да се снима в различни държави в Европа и отвъд Океана.\"Първото, което ме усъмни, беше, че той искаше аз да го набера по телефона. След това започна сам да се заплита в някакви лъжи\", разказа актрисата.След разговора тя решила да провери в интернет мъжът, представил се за продуцент. Открила, че той има криминално досие, което според американските закони може да се публикува, защото вече е осъден.\"Този мъж има две присъди за обир и 4-5 за употреба и продажба на наркотици. Срещу него са подавани и оплаквания за сексуален тормоз, като на една от жертвите си трябвало да плати обезщетение от 40 000 долара\", казва актрисата.Това принудило Ралица Паскалева да звънне директно във ФБР.", "date": "2018.11.15", "title": "Сутеньори подмамват жени с обещания за кино кариера в чужбина"}
{"url": "https://news.bg/world/ministarat-na-truda-i-pensiite-na-velikobritaniya-podade-ostavka.html", "text": "Министърът на труда и пенсиите на Великобритания Естер Маквей подаде оставка, съобщава \"Гардиън\".В писмото си до премиера Тереза Мей пише, че проектоспоразумението, което скоро ще бъде съдено от цялата страна, означава да се изплатят 39 милиарда британски лири на ЕС, а в замяна - нищо.\"\", смята тя.По-рано днес Доминик РаабМинистърът за Северна Ирландия Шайлеш Вара стори същото. И двамата не могат да подкрепят споразумението за Брекзит. Вчера беше разпространена информация, че министрите Пени Мордонт и Естер Маквей могат да подадат оставка като протест срещу сделката за Брекзит.Преди няколко дниТой не желае да подкрепи плана на премиера Тереза Мей за развода с Европейския съюз.На продължилата 5-часова среща на британския кабинет  на министрите за сделката с ЕС, но 11 министри обявиха, че са против договореностите с Брюксел.", "date": "2018.11.15", "title": "Министърът на труда и пенсиите на Великобритания подаде оставка"}
{"url": "https://news.bg/tourism/turisticheskite-poseshteniya-nadminali-broya-na-naselenieto.html", "text": "\"България несъмнено се превърна в привлекателна и конкурентна целогодишна туристическа дестинация\". Това заяви министърът на туризма Николина Ангелкова на откриването на Международен конгрес на световните цивилизации и историческите маршрути. За втори път България е домакин на форума, организиран от Световната организация по туризъм към ООН.По време на дискусиите акцент беше поставен върху общите инициативи за развитие на културно-историческия туризъм, както и мерки за популяризиране на материалното и духовното наследство на страните. От СОТ изтъкнаха, че за устойчивостта на културните маршрути е важно международното сътрудничество.Сред основните обсъждани теми бяха добрите практики, както и проекта на СОТ \"Западният път на коприната\".Ключовите исторически пътища са вдъхновявали пътешествия и са били причина за откриването на нови територии, подчертават експерти. Сред основните цели на Конгреса са да бъдат обсъдени най-известните пътища, начините за тяхното развитие, мини опазването на идентичността и автентичността на дестинациите. Такива са \"Виа Родопика\", \"Маршрутът на финикийците\", маршрутът \"Свети Яков\" и Маршрут \"66\".Страната ни се стреми да привлече повече посетители, като предоставя информация за значимите български туристически обекти. В процес на създаване е система за туристическа информация. През 2017 година беше създадена първата карта на инвестиционните проекти в туризма в България. Тези мерки според Ангелкова са довели до рекордни резултати за българския туризъм, като за миналата година общия брой на туристическите посещения у нас е достигнал 8,8 млн. души, което е с милион повече от населението на страната.Спрямо 2015 година чуждестранните посещения у нас за тази година са нараснали с 31%, посочи Ангелкова.\"Туризмът е преживяване. То свързва по най-естествен начин хора и култури и това е безценно\", заключи Ангелкова.В рамките на международния конгрес Министерството на туризма организира и двудневно изложение в Античния културно-комуникационен комплекс \"Сердика\", на което гостите могат да разгледат български традиционни продукти. Първият конгрес на Световната организация за туризъм беше проведен през 2016 година отново в страната ни.", "date": "2018.11.15", "title": "Туристическите посещения надминали броя на населението"}
{"url": "https://news.bg/int-politics/daniya-sprya-10-mln-dolara-pomosht-za-tanzaniya-zaradi-komentari-sreshtu-geyovete.html", "text": "Дания е спряла хуманитарна помощ на стойност 65 млн. крони (9,8 млн. долара) за Танзания след \"неприемливи хомофобски коментари\" от високопоставен политик, съобщи датският министър на развитието Ула Торнаес, цитиран от Би Би Си.Тя не е назовала името на танзанийския политик, но подчерта, че е \"много разтревожена\" от коментарите.През миналия месец Пол Маконда, комисар на търговската столица Дар ес Салаам, призова обществеността да съобщава на полицията за заподозрени гейове. Той заяви, че ще създаде екип от контрольори, които да залавят гейове.Хомосексуалните действия са незаконни в Танзания и са наказуеми с до 30 години затвор. Кореспонденти в страната свидетелстват, че изявленията срещу хомосексуалните са се увеличили след изборите през 2015 г., в които беше избран президентът Джон Магуфули.През 2017 г. заместник-министърът на здравеопазването защити заплаха за публикуване на списък на гейовете.\"Много съм разтревожена от негативното развитие в Танзания. Последно от напълно неприемливите хомофобски изявления на комисар\", коментира Торнаес в \"Туитър\", допълвайки: \"Затова реших да спра 65 млн. крони за страната. За Дания е от решаващо значение зачитането на правата на човека.\"Дания е вторият по големина донор за Танзания.Торнаес също така е отложила планирано посещение в източноафриканската страна.От правителството на Танзания все още не са коментирали.Маконда, който е твърд съюзник на президента, заяви през миналия месец, че очаквал международна критика за позицията си, но добави: \"Предпочитам да гневя тези страни, вместо да гневя Бога.\"Тогава правителството се дистанцира от неговите възгледи, изтъквайки, че \"той само изказва личното си мнение\", а не правителствената политика.", "date": "2018.11.15", "title": "Дания спря 10 млн. долара помощ за Танзания заради коментари срещу гейовете"}
{"url": "https://news.bg/politics/mareshki-nyama-da-ostavi-na-mira-karakachanov-i-simeonov.html", "text": "Лидерът на \"Воля\" Веселин Марешки няма да остави на мира вицепремиерите Красимир Каракачанов и Валери Симеонов. Тази заявка направи той пред медиите в парламента.Народът дал право на Бойко Борисов да си състави кабинет. \"Тези двамата няма да ги оставим на мира\", закани се Марешки на двамата вицепремиери патриоти.Не можем да ги хванем и с бой да ги изкараме от там (Министерски съвет, бел.ред.), подчерта обаче лидерът на Воля.Протестите не били масови и това давало сила на Каракачанов и Симеонов да се държат като удавници за кокала, който огризват. Марешки пак предположи, че  Хората му обаче нямало да се държат като второразреден отбор.Припомняме, още във връзка с плановете за модернизация на армията и парите, които ще бъдат изхарчени за военни играчки вместо за пенсии и заплати, здраве и образование.След избухването на по отношение на протестиращите майки на деца с увреждания, към и лидер на НФСБ от коалицията Обединени патриоти.", "date": "2018.11.15", "title": "Марешки няма да остави на мира Каракачанов и Симеонов"}
{"url": "https://news.bg/int-politics/obvinenieto-v-sauditska-arabiya-poiska-smartta-na-petima-za-ubiystvoto-na-kashogi.html", "text": "Главният прокурор на Саудитска Арабия препоръчва смъртно наказание за петима заподозрени, обвинени в поръчителството и извършването на убийството на саудитския журналист и дисидент Джамал Кашоги, съобщава \"Ройтерс\".Главният прокурор коментира пред журналисти на рядка пресконференция в Рияд, че убийците на Кашоги са задвижили плановете за убийството на 29 септември, три дни преди да бъде убит в саудитското консулство в Истанбул на 2 октомври.Прокурорът изтъкна, че най-високопоставеният саудитски властник, който стои зад убийството, е бившият заместник-директор на саудитското разузнаване Ахмад ал Асири, който беше уволнен заради това, че е заповядал принудителното връщане на Кашоги.Прокурорът заяви, че в момента 21 души са в ареста, като 11 от тях са с повдигнати обвинения и изправени пред съд. Той потвърди, че тялото на Кашоги е било разчленено след убийството, като местонахождението на останките остава неизвестно. Турция хвърли вината за бруталната смърт на Кашоги върху най-високите етажи на властта в Саудитска Арабия, посочвайки, че кралството е изпратило отряд убийци за него в Истанбул.", "date": "2018.11.15", "title": "Обвинението в Саудитска Арабия поиска смъртта на петима за убийството на Кашоги"}
{"url": "https://news.bg/politics/borisov-otkriva-am-struma-mezhdu-sandanski-i-kresna-v-nachaloto-na-dekemvri.html", "text": "В началото на месец декември ще бъде Откриването на новата отсечка от магистралата ще се съчетае с двустранното междуправителствено заседание между България и Македония.Това заяви министър-председателят Бойко Борисов след среща с македонския си колега Зоран Заев в Министерския съвет.Борисов изрази надежда Македония скоро да стане част от НАТО и ЕС, защото това ще бъде добре както за югозападната ни съседка, така и за нас.Премиерът се надява, че в най-скоро време проблемът между Гърция и Македония за името на страната да бъде разрешен, за да може всички държави в региона да направят една свързаност в сферата на историята, културата, образованието, пътната, жп и дигитална инфраструктура.\"Трябва да се даде възможност на нашите народи да правят бизнес, да пътуват, да ходят на туризъм и да се познават все по-добре\", поиска премиерът.Относно разширяването на граничните пунктове, премиерът отбеляза, че вече е говорено с шефа на митниците, дадени са за обществено обсъждане обществените поръчки, за да може да се удвои работата за по-бързото преминаване през граничните пунктове.Борисов уточни, че цифровата програма на Европейската комисия е от огромно значение за повдигането на темата за дигиталната инфраструктура в региона и въобще за даването на възможност за стартиращите предприятия навсякъде да повдигнат Брутния вътрешен продукт (БВП).Борисов уточни, че двете държави имат толкова много история, че могат да се хвалят достатъчно много с нея. Всичко останало по инфраструктурата се е говорило и преди, движат се нещата, увери премиерът.", "date": "2018.11.15", "title": "Борисов открива АМ \"Струма\" между Сандански и Кресна в началото на декември"}
{"url": "https://news.bg/crime/38-godishen-bez-knizhka-katastrofira-sled-opit-da-izbyaga-ot-politsiyata.html", "text": "38-годишен мъж без книжка от пазарджишко село катастрофира, след като опита да избяга от полицейска проверка, съобщи БНР.Инцидентът е станал на улица в Белово, където автопатрул от местния полицейски участък проверявал минаващите автомобили.Униформените подали сигнал на водача на лек автомобил \"Хонда\" да спре. Той обаче форсирал колата и профучал край патрула. Малко след това загубил управление и се ударил в крайпътно дърво.Установено било, че книжката му е отнета през юли за извършени други нарушения.Шофьорът не е пострадал сериозно, настанен е за наблюдение в болница в Пазарджик.", "date": "2018.11.15", "title": "38-годишен без книжка катастрофира, след опит да избяга от полицията "}
{"url": "https://news.bg/politics/vmro-sledyat-izkaso-delo-za-etnicheska-omraza-v-radikalen-islyam-v-smolyan.html", "text": "ВМРО се обявиха в подкрепа на съда в Смолян по дело за насаждане на етническа омраза и радикален ислям. Представители на движението ще се съберат пред съда в града в знак на съпричастност към съдебния състав.Това казаха пред журналисти в Народното събрание депутатите от ВМРО Александър Сиди, Искрен Веселинов и Красимир Богданов.Те призоваха главния прокурор Сотир Цацаров да следи внимателно процеса и да не допуска каквато и да било странична намеса върху прокуратурата.Делото започва през 2013 г. по сигнал, че лицето Ефрем Моллов е проповядвал дискриминация и етническа омраза спрямо българите чрез книгата си \"Има ли бъдеще Велика България или защо бе скрита историята на помаците\".Пред медиите Сиди, отговорник от ръководството на ВМРО за област Смолян, обясни, че в същата книга Моллов насаждал и религиозна омраза и нетърпимост.По думите на депутатите лицето било добре познато в Смолян със своите агресивни проповеди срещу християнската религия и българския етнос. В тази връзка от ВМРО запитаха защо делото за такъв, по техните думи опасен за етническия и религиозен мир човек, се бави 5 години.Те отбелязват и факта, че прокурорът внесъл обвинителния акт в съда вече не работи в прокуратурата в Смолян.Според патриотите от ВМРО, Ефрем Моллов се ползвал с политически чадър от определена партия със сериозно позиции в този регион.Те се опасяват, че делото ще бъде върнато за доразглеждане в прокуратурата и няма да стигне до съдебна инстанция.От ВМРО припомниха, че борбата с всички радикални религиозни течения е техен приоритет и затова са внесли в НС и законопроект за вероизповеданията.", "date": "2018.11.15", "title": "ВМРО следят изкъсо дело за етническа омраза в радикален ислям в Смолян"}
{"url": "https://news.bg/disasters/tri-silni-zemetreseniya-kray-o-zakintos.html", "text": "Три нови силни земетресения бяха регистрирани в Йонийско море, в района около остров Закинтос.Справка в Европейския средиземноморски сеизмологичен център (EMSC) показва, че трусовете са били с магнитуд от 4.9, 4.7 и 4.6 по скалата на Рихтер.Първият трус е бил в 11.02 часа местно и българско време и с магнитуд от 4.9 по Рихтер. Той е регистриран на около 30 километра югозападно от бреговете на остров Закинтос.Второто земетресение е било в 11.09 часа местно и българско време и с магнитуд от 4.7 по Рихтер. Трусът е възникнал в същия район, на около 10 километра от първото, или на около 40 километра от югозападния бряг на популярния остров. И двете земетресения са били на дълбочина от 10 километра.Третият трус е възникнал в 13 часа, 4.6 по скалата на Рихтер, с дълбочина от 2 километра. Той е регистриран на около 40-50 километра западно от Закинтос.Между второто и третото земетресение са регистрирани и по-леки трусове.Няма информация за пострадали хора и разрушения. Не е обявена заплаха за риск от цунами.Припомняме, на 26 октомври край остров Закинтос възникна . Вторичните трусове не са спирали от тогава, въпреки че сеизмолози прогнозират интензивността на земетресенията да затихне.Досега бяха регистрирани десетки, дори , най-силният с магнитуд от.", "date": "2018.11.15", "title": "Три силни земетресения край о. Закинтос"}
{"url": "https://news.bg/economics/petrolnata-i-gazovata-asotsiatsiya-predlaga-merki-za-po-niski-tseni.html", "text": "Асоциацията Българската петролна и газова асоциация предложи чрез промяна в режима през зимния период да се спре влагането на биодобавка, тъй като тя е двойно по-скъпа спрямо цената на самото гориво.Това стана ясно на среща между представителите на асоциацията и вицепремиера Томислав Дончев.Обсъдени бяха и мерките, които биха повлияли на цената на горивата, както и за по-голяма прозрачност в бранша.Членовете на БПГА изразиха готовност да обсъдят и в промяна на корпоративните си стандарти с цел намаляването на разходите за издръжка.БПГА поиска съдействие от правителството за разговори с Комисията за защита на конкуренцията, така че фирмите да могат да публикуват себестойността на продуктите си, за да има яснота в обществото за съществуващите маржове.Според тях тази мярка трябва да важи за всички участници на пазара, в това число и за т. нар. ведомствени бензиностанции.БПГА предлага също така при извършване на проверки от страна на държавни органи да се обявяват конкретно проверените обекти, както и нарушенията, които те са извършили.От асоциацията настояват и за мерки срещу сивата икономика и контрабанда, както и за регулиране на икономическите дейности, свързани с нефт и продукти от нефтен произход.Те са категорични, че решаването на политически и обществени проблеми не може да става за сметка на дискредитирането на цели браншове от българската икономика.", "date": "2018.11.15", "title": "Петролната и газовата асоциация предлага мерки за по-ниски цени"}
{"url": "https://news.bg/economics/vmz-sopot-proizvezhda-dronove-s-izrael.html", "text": "ВМЗ Сопот подписа договор за сътрудничество и трансфер на технологии с израелската компания Aeronautics Group, на базата на който ще започне производство на безпилотни летателни апарати - дронове. Това стана по време на среща на министъра на икономиката Емил Караниколов с представители на израелската компанията в Министерство на икономиката и представители на Министерство на вътрешните работи и на Министерство на отбраната.Израелската компания е глобален лидер в производството и дизайн на безпилотни летателни апарати, има над 70 клиента по целия свят, в това число продава и на НАТО.Договорът за трансфер на технологии ще даде възможност на ВМЗ за собствен бранд български безпилотни летателни апарати, както и тяхното сервизиране, поддръжка и обслужване.Министър Караниколов изтъкна, че инвестициите в нови технологии са основен фактор за растеж и подчерта, че Израел е световен лидер в иновациите, които добавят висока стойност в производството. Зам.-министър Борисов отчете, че износът в сектора на продукти свързани с отбраната за миналата година отбелязва над 20% растеж, както и че съществува сериозен потенциал за развитие на военно промишления комплекс у нас.\"Заедно можем да навлезем на нови пазари\", коментира Ади Коен, директор в Aeronautics и допълни, че целта е да се установи в България линия за асемблиране и производство на безпилотни летателни апарати.", "date": "2018.11.15", "title": "ВМЗ Сопот произвежда дронове с Израел"}
{"url": "https://news.bg/crime/osadiha-rumantsi-izmamili-vazrasten-mazh-s-falshivi-tendzheri.html", "text": "Румънци бяха осъдени за измама на възрастен мъж. Софийският районен съд им наложи наказание \"лишаване от свобода\" за срок от 8 месеца условно с 3 години изпитателен срок.Работата по случая започнала на 30 август тази година. Възрастен мъж подал сигнал в полицията, че на столичния бул. \"Витоша\" бил заговорен от двама непознати. Те му се представили за управители на известна марка домакински съдове и предложили да му подарят луксозен комплект.Той трябвало да плати само митническа такса в размер на 2 100 лева.Малко след като получил съдовете, мъжът разбрал, че те не са истински.След намесата на полицията било установено, че двамата измамници са румънски граждани на 19 и 21 години.На 13 септември двамата били задържани за 24 часа, а след доклад на събраните материали в Софийска районна прокуратура, чужденците били привлечени като обвиняеми в съда.", "date": "2018.11.15", "title": "Осъдиха румънци, измамили възрастен мъж с фалшиви тенджери"}
{"url": "https://news.bg/curious/otkriha-golyam-udaren-krater-pod-ledenata-pokrivka-na-grenlandiya.html", "text": "Група учени са открили кратер с диаметър около 31 километра на дълбочина около един километър под ледника Хайавата в северозападната част на Гренландия. Това се съобщава в статия, публикувана в сп. .Учените от Копенхагенския университет в хода на изследването си са използвали данни на НАСА, събирани от 1997 до 2016 г., както и информация, получена с помощта на радиолокационно изследване на местността.Според учените кратерът се е образувал в резултат на падането на железен астероид с диаметър около един километър. Учените са направили това заключение въз основа на геохимичен анализ на утаеностите по ръбовете на ледника. Както е станало известно, те съдържат голямо количество минерали, характерни за метеоритните кратери.Точната възраст на кратера засега е невъзможно да се определи, но изследователите смятат, че той не се е появил преди така наречената плейстоценска епоха, която започва преди 2,5 млн. години и завършва преди около 12 хил. години.Както отбелязват учените, \"вероятно този кратер е една от 25-те най-големи ударни структури на Земята\". Освен това той по-добре от други структури с подобни размери е запазил оригиналната си форма.", "date": "2018.11.15", "title": "Откриха голям ударен кратер под ледената покривка на Гренландия"}
{"url": "https://news.bg/world/v-shotlandiya-obmislyat-da-blokirat-dogovora-za-brekzit-i-da-tarsyat-nezavisimost.html", "text": "След като няколко заради сделката за Брекзит, първият министър на Шотландия Никола Стърджън заяви, че е все по-уверена, че един ден северният регион на Великобритания ще стане независима държава, информират британски медии.Според нея сега консерваторите в Лондон не работят в полза на Шотландия.Стърджън смята, че колкото по-скоро Шотландия стане независима държава, толкова по-добре, тъй като няма да разчитат на милостта на консервативното правителство, което не зачита интересите на Единбург.\"\", смята тя.Шотландия проведе референдум за отделяне от Великобритания през септември 2014 г. 44,7% гласуваха в полза независимост на Шотландия.Пред парламента Стърджън предупреди, че предложеното споразумение ще постави Шотландия в неблагоприятна конкурентна среда спрямо Северна Ирландия.Мисля, че е разумно да се каже, че Шотландската национална партия обяви, че депутатите от партията ще гласуват против това споразумение, отбеляза тя.Междувременно говорител на британското правителство съобщи, че Мей планира да остане на поста премиер на Великобритания, след като страната напусне ЕС през март 2019 г.", "date": "2018.11.15", "title": "В Шотландия обмислят да блокират договора за Брекзит и да търсят независимост"}
{"url": "https://news.bg/crime/bez-zatvaryane-na-magistrali-se-sporazumyaha-protestirashti-i-politsiyata-v-haskovo.html", "text": "Организаторите на протестите в Хасково и ръководството на местната полиция се споразумяха на предстоящите тази неделя протести да не се стига до затварянето на магистрали и главни пътища.Недоволстващите бяха категорични, че първоначалните им намерения за затваряне на границата с Турция няма да бъдат осъществени.На поискана от протестиращите среща организаторите на недоволството срещу високите цени на горивата, данъка на автомобилите и застраховката \"Гражданска отговорност\" се срещнаха с директора на ОДМВР- Хасково старши комисар Ангел Цанков и началниците на полицейските управления в областта в сградата на полицията.При протестите няма да бъдат нарушавани законите, стана ясно на срещата.Един от организаторите потвърди, че целта им е да достигнат до Свиленград, където ще проведат мирно шествие за изразяване на гражданските им позиции.Старши комисар Цанков от своя страна беше категоричен, че при евентуални нарушения и изкуствено ескалиране на напрежението, ще бъде приложен законът в цялата му строгост.Малко по-късно директорът на областната дирекция се срещна и с кметовете на общините в областта. Те обсъдиха координацията и начините за обмен на информация помежду си при нарушения на Закона за събранията, митингите и манифестациите.", "date": "2018.11.15", "title": "Без затваряне на магистрали се споразумяха протестиращи и полицията в Хасково"}
{"url": "https://news.bg/int-politics/74-000-migranti-zhiveyat-v-gartsiya.html", "text": "Гръцките власти обявиха, че в страната вече живеят около 74 000 търсещи убежище, като понастоящем се полагат усилия за разширяване на жилищното настаняване и подобряване на условията в лагерите по островите за мигранти, които пристигат по море, съобщава \"Асошиейтед прес\".Министърът за миграцията Димитрис Вицас казва, че през следващите месеци около 6000 души ще бъдат преместени в континенталната част на страната от лагерите по островите, където условията бяха критикувани от правозащитни организации.Вицас е признал, че положението е \"трудно\" в тези лагери, където 20 000 души живеят в съоръжения, предназначени за по-малко от 10 000 души.Тази година около 42 000 мигранти са влезли нелегално в Гърция - 14 000 са преминали през сухопътните граници на страната, предимно от Турция. Вицас заяви, че не очаква увеличение на потоците през следващата година.Той добави, че броят на мигрантите, които напускат Гърция нелегално за други страни от Европа, бил минимален.", "date": "2018.11.15", "title": "74 000 мигранти живеят в Гърция"}
{"url": "https://news.bg/health/uvelichenite-pari-za-zdrave-v-byudzhet-2019-garantirat-dostap-uveryava-daritkova.html", "text": "Да се обединим в решенията си в търсене на добри практики за лечението на онкологични заболявания. За това призова председателят на комисията по здравеопазване Даниела Дариткова по време на днешното заседание.\"Когато дойде време да се обсъждат значимите промени в законодателството, да не се окаже, че българските пациенти няма да могат да се възползват от лечението\", резервиран е Иван Димитров от Българския пациентски съюз. Димитров призова за адекватно лечение на хората, които страдат от онкологични заболявания.Дариткова посочи, че решенията за промени в законите, регламентиращи сектора, дават възможност съвременните постижения в областта на онкологията да са достъпни за българските пациенти.Тя подчерта сериозния ръст на разходите на НЗОК за 2019 година в размер на 490 млн. лева. Те са предназначени за болнично лечение и медикаменти, което ще гарантира достъп до терапия на сериозно болните пациенти. Средствата, които трябва да се отделят за здравеопазване трябва да нарастват във времето. Според нея и в България има постижения в тази насока.Изграждането на единна национална здравна информационна система е приоритет на Комисията по здравеопазване, според Дариткова, защото дава възможност да се проследи ефекта от терапиите чрез регистрите и да се отбелязва качеството на проведеното лечение.", "date": "2018.11.15", "title": "Увеличените пари за здраве в Бюджет 2019 гарантират достъп, уверява Дариткова"}
{"url": "https://news.bg/world/severna-irlandiya-tereza-mey-narushi-obeshtaniyata-si-za-brekzit.html", "text": "Найджъл Додс от Демократичната юнионистка партия на Северна Ирландия заяви, че премиерът на Великобритания Тереза Мей е \"нарушила\" обещанията си към Консервативната партия с договореното с Брюксел техническо споразумение за Брекзит, съобщава Би Би Си.Според него парламентът има \"ясен избор\" да подкрепи Великобритания срещу сделката или да позволи разпадане на Обединеното кралство, и Великобритания да се превърне във \"васална\" държава.\"Сега изборът се изясни, борим се за Великобритания, за цяла Великобритания, за целостта на Великобритания или гласуваме за васална държава с разпадане на Обединеното кралство\", обяви заместник-председателят на партията пред депутати.Въпросът за ирландската граница се оказа най-сложният на преговорите между Брюксел и Лондон. Великобритания и ЕС договориха механизъм, наречен \"мрежа за сигурност\", според който Северна Ирландия ще трябва да спазва някои правила на Общността, ако не бъде намерено друго решение.Няколко министри подадоха оставка. Те мотивират решението си с това, че споразумението представлява заплаха за целостта на Обединеното кралство. Десетте депутати на северноирландската партия поддържат мнозинството на консерваторите в Камарата на общините.Според Додс Мей може да разгледа списъка с обещания, които е направила за бъдещето на Северна Ирландия, но това ще е \"загуба на време, защото тя явно не слуша\". ", "date": "2018.11.15", "title": "Северна Ирландия: Тереза Мей наруши обещанията си за Брекзит"}
{"url": "https://news.bg/regions/globiha-operatora-na-smetishteto-v-ruse-s-1-500-lv.html", "text": "Общината в Русе наложи глоба в размер на 1 500 лв. на оператора на сметището в Русе, пише БНР.Причината - операторът е допуснал да възникне пожарът от 3 ноември, като по този начин е бил замърсен въздухът на областния град.Припомняме, миналата събота, 10 ноември, .Операторът на регионалното депо е фирмата \"Берос\" ООД. Предстои Регионалната инспекция по околната среда и водите (РИОСВ) също да наложи административна санкция на оператора, като размерът на глобата ще бъде определен на по-късен етап.Кметът на Русе Пламен Стоилов коментира, че причината за възникналия пожар е самозапалване на сметищния газ.\"По наше мнение, причината за възникналия пожар е самозапалване на сметищния газ. Това не е само констатация на оператора, а и на компетентните органи, а именно Регионална дирекция \"Пожарна безопасност и защита на населението\", заяви градоначалникът.Стоилов обаче тълкува, че разрастването на огъня е станало заради лошата работа на пожарникарите.\"Има държавни институции, чието задължение е да реагират в такива ситуации. Лично за мен те реагираха супер непрофесионално. Визирам пожарната\", допълни той.", "date": "2018.11.15", "title": "Глобиха оператора на сметището в Русе с 1 500 лв."}
{"url": "https://news.bg/world/arzhentina-arestuva-12-dushi-za-planirana-ataka-na-g-20.html", "text": "Аржентинската полиция е арестувала 12 души за тероризъм, предаде АП.Според данните, групата е планирала атака за срещата на Г-20, която трябва да се проведе на 30 ноември. Става въпрос за анархисти, които по-рано този месец вече са извършили бомбени атаки със самоделки. Това съобщиха от министерството на икономиката.При едната атака е била ранена жена, за която се предполага, че е замесена в акта.Единият удар е извършен до мавзолей, другият - до дома на съдия.От правосъдното министерство обявиха, че Г-20 ще се проведе при засилени мерки за сигурност.", "date": "2018.11.15", "title": "Аржентина арестува 12 души за планирана атака на Г-20 "}
{"url": "https://news.bg/bulgaria/roditelite-na-zaginalite-pod-sgradata-na-alabin-obzhalvat-prisadite.html", "text": "Родителите на двете момичета, загиналите под сградата на \"Алабин\" обжалват присъдите, предаде bTV.\", заяви Емил Милев, адвокат на Снежана Геориева.\", заяви и Константин Симеонов, адвокат на обвиняемите по делото. По думите му ремонтните дейности не са засягали конструктивни елементи на сградата и не биха довели до нейното срутване.Припомняме, че Софийския градски съд оправда и четиримата обвиняеми по делото за падналата сграда на столичната ул. \"Алабин\".Четиримата оправдани са собственикът на сградата Георги Кирчев, инж. Петър Петров, който е трябвало да контролира ремонта на сградата, Николай Симеонов - управител на \"АЗ - архитектура и изпълнение\" и Манчо Антонов, собственик на фирмата за ремонти.По думите на прокурор Момчил Момчев са се променили обстоятелствата по делото. Според него първото затруднение по делото е свързано с неприцизно извършения оглед и е много трудно да се установи дали има рязане на елементи. Намерението на прокурора е също да обжалва решението на СГС.Припомняме, на 19 септември 2006 г. загинаха две млади жени. Двете приятелки -  покрай сградата на улица \"Алабин\", когато тя се срутва върху тях. , притиснати от отломките на постройката, която се ремонтираше в момента.", "date": "2018.11.15", "title": "Родителите на загиналите под сградата на „Алабин” обжалват присъдите"}
{"url": "https://news.bg/regions/fandakova-prizova-sofiyantsi-da-polzvat-poveche-gradski-transport.html", "text": "Софиянци да оставят личните си автомобили и да ползват градски транспорт, за да допринесат за по-чист въздух. Това призова столичният кмет Йорданка Фандъкова, цитирана от \"24 часа\".Вчера тя получи наградата за голяма община в категорията \"Паркове и екотранспорт\" в конкурса Кмет на годината.Петък е \"Ден за по-чист въздух\", като в инициативата се включват служители от държавните институции и общински служители, които няма да ползват лични и служебни автомобили.Кампанията е подкрепена от много компании, ведомства и над 100 училища и детски градини в столицата.\"Радвам се, че усилията ни за развитие на зелената система и обновяването на градския транспорт, се забелязват. Инвестициите в екология и по-чист въздух са най-важните\" каза Фандъкова.Тя напомни, че тази година столицата има нов парк - \"Въртопо\" в \"Младост\".След няколко седмици в София ще бъдат пуснати първите 20 електробуса, а след 1 г. и първият участък от третата метролиния.", "date": "2018.11.15", "title": "Фандъкова призова софиянци да ползват повече градски транспорт "}
{"url": "https://news.bg/world/albaniya-prizna-za-byagstvoto-na-gruevski.html", "text": "Бившият македонски премиер Никола Груевски е избягал в Унгария през Албания. Това призна официално Албания.Според съобщенията, това е станало на 11 ноември, когато все още не е била издадена .Данните посочват, че Груевски е преминал албанско-черногорската граница.По-рано днес унгарското правителство съобщи, че  в унгарско посолство извън Македония.Скопие обяви, че подготвя искане за екстрадицията на експремиера. То ще съдържа 400 страници.Очаква се документът да бъде изпратен на властите в Будапеща през следващите дни, потвърди правителствен говорител.Тази седмица . Той трябваше да започне изтърпяването на двегодишната си присъда лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер.Днес българските власти потвърдиха, че , след като македонското издание \"Телма\" съобщи, че бившият македонски премиер вероятно е избягал в Унгария .Всички паспорти на бившия лидер са иззети от македонските власти през миналата година, което означава, че той вероятно е използвал фалшиви документи, за да се добере до унгарската столица.", "date": "2018.11.15", "title": "Албания призна за бягството на Груевски "}
