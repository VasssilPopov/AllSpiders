{"url": "https://news.bg/disasters/vulkanat-etna-se-sabudi-2.html", "text": "Вулканът Етна в Сицилия се събуди. Това разкриват медии на Апенините.През юли вулканът се събуди за първи път. Сега той изхвърли стълбове от пепел и лава. Италианският национален институт по геофизика и вулканология съобщи, че за момента не се налага евакуация на населението.Стълбовете от пепел и лава достигат до 150 м. височина.Вулканът Етна се намира в населен регион и е обект на интерес от туристите.", "date": "2018.08.24", "title": "Вулканът Етна се събуди"}
{"url": "https://news.bg/world/sasht-saobshtiha-pri-kakvi-usloviya-otmenyat-sanktsiite-sreshtu-rusiya.html", "text": "Джон Болтън, съветник на президента на САЩ Доналд Тръмп по национална сигурност, заяви, че санкциите на Вашингтон срещу Русия ще останат в сила, докато Москва не промени поведението си, информира \"Ройтерс\".На пресконференция в Киев Болтън добави, че е отбелязал пред украинския президент Петро Порошенко, че Москва не трябва да се меси в президентските избори в Украйна през следващата година.Вашингтон наложи икономически санкции на Русия заради намеса на президентските избори през 2016 г. Москва отрича обвиненията.Болтън присъства на военен парад във връзка с Деня на независимостта на Украйна. Вчера той проведе 5-часова среща с руския си колега Николай Патрушев в Женева.Съветникът на Тръмп заяви, че е постигнат \"важен напредък\" на разговорите с Патрушев. Той добави, че не са постигнали съгласие относно казуса за руската намеса. Болтън е повдигнал въпроса няколко пъти.", "date": "2018.08.24", "title": "САЩ съобщиха при какви условия отменят санкциите срещу Русия"}
{"url": "https://news.bg/economics/akis-papahristodulu-nyama-vnoski-ot-olimpik-v-kiparskiya-garantsionen-fond.html", "text": "Българският клон на кипърската застрахователна компания \"Олимпик\" не е правил вноски върху застрахователните полици в България в Кипърския гаранционен фонд. Това заяви пред БНР Акис Папахристодулу, генерален мениджър на Кипърския Фонд за автомобилно застраховане (Кипърския гаранционен фонд).\"Аз ви казвам - българският клон не е плащал вноски в кипърския гаранционен фонд. Това е ясно\", каза Папахристодулу.Кипърският гаранционен фонд ще изпълни всички свои задължения след прекратяването на дейността на \"Олимпик\" и сключените от нея застрахователни договори, увери представителят на Фонда.Той визира задълженията, произтичащи от кипърските закони и международните споразумения, по които Фондът е страна. Фондът има подписани двустранни споразумения с гаранционните фондове на много европейски страни, включително и България, посочи неговият генерален менидижър Акис Папахристодулу.\"Фондът има задължение само да компенсира потърпевшите при пътни злополуки, но няма задължения относно възстановяването на суми по прекратените застрахователни полици\", уточни той.Таксата върху застрахователните премии за автомобилна застраховка за Кипърския гаранционен фонд е 5%. Негови членове са всички застрахователни компании, които попадат в обхвата на разпоредбите на Закона за застрахователния бизнес и които сключват сделки за застраховане на моторни превозни средства в Кипър.\"Ние получаваме вноски само от автомобили, застраховани в Кипър, автомобили с кипърски номера. Аз вярвам, че българският Гаранционен фонд трябва да е събирал вноски от българските автомобили, от застрахователните компании в България, но питайте тях, защото всяка страна си има различни правила\", подчерта генералният мениджър на фонда.Припомняме, над  заради фалита на кипърското застрахователни дружество \"Олимпик\". Те трябва да сключат нова полица с друго дружество от 18 август, събота. От  на водачите, които са \"изгорели\" от фалита на дружеството. Ако пътните полицаи установят водач с полица към \"Олимпик\", \"в първите няколко дни\" те само ще предупреждават, без да пишат сурови актове.От Комисията по финансов надзор (КФН) пък обявиха, че финансовите щети на българските водачи вследствие на фалита на застрахователя са . Щетите са по-ниски, заради сключването на полици на разсрочено плащане.По време на извънредно заседание на парламента от 21 август бе приета о.", "date": "2018.08.24", "title": "Акис Папахристодулу: Няма вноски от \"Олимпик\" в Кипърския гаранционен фонд"}
{"url": "https://news.bg/crime/sled-pet-mesetsa-zadarzhaha-izvarshitelka-na-palezh-v-burgas.html", "text": "Задържаха жена, извършила палеж на бивша детска градина в Бургас, съобщи МВР. Инцидентът е станал на 12 март на кръстовището между улиците \"6-ти септември\" и \"Александър Батенберг\", но до сега не беше ясен извършителят.37-годишната М.П. е обявена за общодържавно издирване от 8 май тази година.Задържана е на 20 август в Районното управление в Бургас, при което е направила пълни самопризнания.По думите ѝ пожарът възникнал докато пушела в една от стаите на изоставената постройка заедно с 36-годишен бургазлия.Работата по случая продължава.", "date": "2018.08.24", "title": "След пет месеца задържаха извършителка на палеж в Бургас"}
{"url": "https://news.bg/education/ivaylo-dichev-vissheto-obrazovanie-e-globalen-biznes-za-miliardi.html", "text": "Висшето образование е глобален бизнес за милиарди, в който ние се конкурираме със световни университети. Трябва да положим някакво усилие, ако искаме да спасим висшето образование в България, което запада и умира. Това каза пред БНР културологът проф. Ивайло Дичев по повод 850-те незаети места в Софийския университет \"Св. Климент Охридски\" за новата академична година.Университетите в Дания, или в Холандия, най-вече в Америка привличат непрекъснато чуждестранни студенти - повече от половината са пълни с хора от чужбина, които плащат такси и някой ден се включват в местната индустрия, каза Дичев.Според него това не става в България, защото сме расистка държава - видяхме го около мигрантската криза. Втората причина е необходимостта висшето образование в България в голямата си част да премине на английски език, най-малкото да е двуезично, подчерта проф. Дичев.Бюджетът на Харвард е сравним с този на българската държава. Опитваме се да привличаме чуждестранни студенти, но е крайно непривлекателно \"идването да се живее в София\", продължи анализа си преподавателят.\"Житейските условия при нас, в Студентски град, са ужасни. Кампусът, където аз работя, е целият в кал всяка година. По света имаме явлението кампус, където са университетите, общежитията и където е много приятно да прекара човек няколко години от студентския си живот. Цялото това като го премислите, ще разберете защо ние, Софийският университет, сме някъде между 800-но и 1000-но място\", обясни Дичев.Според него основен проблем пред цялото ни образование, е че \"курсовете, до голяма степен се въртят около осигуряване на поминък на преподавателите\".Реформата в образованието би означавала или промяна на специалностите на хората или промяна на доста от кадрите и назначаването други хора, които преподават неща, свързани със съвременния свят, със съвременния живот. Това няма сила, която да го направи. Става дума за хиляди хора, които работят в тези места\", обясни Дичев.45 хиляди зрелостници излизат от средното училище, а 46 хиляди свободни места се обявяват в университетите, акцентира Дичев.Според него няма как да разчитаме само на нашите си хора. Ако стане това, ще се изолираме от света, от световната наука, от процесите, които текат глобално. По този начин университетите ще се върнат в края на 19-и век - да подготвят учители, по-ниски специалности. Всички по-сериозни специалисти, които ще ни трябват, би трябвало да внасяме от чужбина, предупреди Ивайло Дичев.", "date": "2018.08.24", "title": "Ивайло Дичев : Висшето образование е глобален бизнес за милиарди"}
{"url": "https://news.bg/health/patsienti-s-telk-obzhalvat-novata-naredba-za-meditsinska-ekspertiza.html", "text": "Пациенти, които имат решения от ТЕЛК (териториална експертно-лекарска комисия) ще обжалват пред ВАС новата Наредба на Министерството на здравеопазването за медицинската експертиза, съобщи БНР.\"На сто процента ще обжалвам цялостно медицинската експертиза. Ще депозирам първо моята жалба, плюс жалбите на други потърпевши\" , заяви пациентка.По думите ѝ новите правила за изчисляване на процента нетрудоспособност ще намалят процента им на неработоспособност по ТЕЛК, защото инвалидността ще се определя от основното заболяване.До момента хората с увреждания са събрали над 20 индивидуални жалби.\"Паралелно с това ще заведем колективен иск във ВАС за същата наредба и тръгваме на борба за собствените си права, категорична е потърпевшата.Според Ангелина Бонева от Центъра за защита правата в здравеопазването, новата наредба няма да спре фалшивите телкове.\"Когато говорим за тежки хронични заболявания, какъв е смисълът да издадеш експертно решение за увреда за две години? Да игнорираш придружаващите заболявания е абсурдно!\", отбеляза Бонева.Припомняме, първите дългоочаквани и доста спорни промени в системата на медицинската експертиза ТЕЛК, които през пролетта срещнаха отпор от хората с увреждания, бяха оттеглени от кабинета.На 10 април 2018 г. след като стана ясно, че подготвяния протест от 18 национално представителни организации на и за хората с увреждания ще се състои,  предлаганите промени в системата за медицинската експертиза (т.нар. ТЕЛК) бяха изтеглени от Министерство на здравеопазването. Както министър Ананиев, така и социалният министър Бисер Петков обявиха, че очакват диалог с организациите на хората с увреждания.На 17 юли 2018 г. участниците в Тристранния съвет за национално сътрудничество подкрепи предложените от правителството  Промените бяха подкрепени от КРИБ и КНСБ.Сферата на  от 28 години.  е много по-лоша от липсата на такава, констатираха от АИКБ.Малко след като бяха отхвърлени, а по-късно приети нови изменения в системата за медицинската експертиза, в обществото се вдигнаха и майките на децата с увреждания с искане за достоен живот и ясни правила в Закона за хората с увреждания.Припомняме във връзка с протеста на майките на деца с увреждания социалният министър, но ден по-късно След него оставка подаде и зам. социалният министър Росица Димитрова. Премиерът Бойко Борисов прие оставката на заместник социалния министър.Тя подаде оставка заради общественото недоволство по повод участието й в , която се проведе в Ню Йорк.Въпреки рокадите на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента.", "date": "2018.08.24", "title": "Пациенти с ТЕЛК обжалват новата наредба за медицинска експертиза"}
{"url": "https://news.bg/crime/kat-zaseche-1392-shofyori-s-previshena-skorost-za-den.html", "text": "В рамките на ежедневния засилен контрол по пътищата на страната полицията установи общо 4898 нарушения, от които 1392 са за превишена скорост, съобщи МВР.В четвъртък, 23 август, КАТ са проверили 6185 автомобила и 9311 души.Издадени са 1392 фиша и 917 акта за административни нарушения.Отнети са 85 свидетелства за управление на МПС заради неплатени задължения.По време на проверките на място на гражданите са връчени общо 451 електронни фиша.Засилените проверки ще продължат до края на месец септември.", "date": "2018.08.24", "title": "КАТ засече 1392 шофьори с превишена скорост за ден"}
{"url": "https://news.bg/int-politics/ispanskoto-pravitelstvo-odobri-ekshumatsiya-na-franko.html", "text": "Испанското правителство одобри декрет, който позволява да бъдат пренесени останките на диктатора Франсиско Франко (1892-1975) от гробницата в монументалния комплекс Долината на падналите край Мадрид. За това съобщи в петък зам.-председателя на правителството на Кралство Испания Кармен Калво.Декретът предполага въвеждане на известни промени в закона за историческата памет. По думите на вицепремиера, правителството е \"одобрило декрет, който има сила на закон, с който се внасят поправки в два аспекта на закона от 2007 г.\".По думите на Калво министерския съвет иска \"да пренесе останките на диктатора Франсиско Франко от местата, където са жертвите на конфликта\". Това постановление трябва да бъде одобрено от Конгреса на депутатите (долната камара на парламента) на Испания.Оказва се, че парламентът може да разгледа този въпрос от втората седмица на септември. За утвърждаване на декрета е необходима подкрепа на обикновено мнозинство. По предварителни данни, предложението на правителството ще бъде одобрено от Конгреса.Към момента не е определена вероятна дата на ексхумацията на Франко. По данни на местните медии, правителството не изключва провеждана на тайна процедура за пренасяне на останките, за да избегне провеждане на протест.По думите на Калво министрите предполагат, че процесът ще бъде завършен към края на годината. Срещу преместването на тленните останки на диктатора вече се изказаха членовете на неговото семейство.Най-голямата в страната опозиционна Народна партия (НП) е заявила, че няма да подкрепи решението на правителството за пренос на останките на Франко. От НП не изключват и обжалване в Конституционния съд на одобрения от испанското правителство декрет.", "date": "2018.08.24", "title": "Испанското правителство одобри ексхумация на Франко"}
{"url": "https://news.bg/crime/turski-shofyor-poluchi-3-g-uslovno-za-kontrabanden-tyutyun.html", "text": "Хасковският окръжен съд наложи на турски шофьор наказание от 3 г. условно с 5-годишен изпитателен срок и глоба от 25 хил. лева, съобщи БНР.Той е заловен с 287 килограма контрабанден тютюн за наргиле на граничния пункт \"Капитан Андреево\" през май, 2017 година.Задържаната контрабандна стока е оценена на 73 хиляди лева.Присъдата е окончателна.", "date": "2018.08.24", "title": "Турски шофьор получи 3 г. условно за контрабанден тютюн"}
{"url": "https://news.bg/regions/chast-ot-zhitelite-na-nova-zagora-nedovolstvat-zaradi-ostra-mirizma-na-biogaz.html", "text": "Част от жителите на Нова Загора недоволстват заради неприятна миризма от инсталация на биогаз, съобщи БНР.Според тях инсталацията замърсява въздуха, а от завода твърдят, че проблем няма.\"Има моменти, в които човек трябва да си затвори прозореца, защото мирише много неприятно, разказват жителите на Нова Загора.По примера на други общини жителите на града организират комитет, за да се борят с проблема.Жителка на града твърди, че въпроси по този проблем са изпращани към много институции, но решение до момента няма.\"Въртим се в омагьосан кръг\", заключва потърпевшиата.Тя представя становище на МЗ от преди два месеца, в което се пише, че има връзка между ниски или умерено ниски нива на сероводород или комплекс от сяросъдържащи замърсители.", "date": "2018.08.24", "title": "Част от жителите на Нова Загора недоволстват заради остра миризма на биогаз"}
{"url": "https://news.bg/politics/borisov-razporedi-na-kmeta-na-tsarevo-da-izchaka-za-stroezhi-v-silistar.html", "text": "Премиерът и председател на ГЕРБ Бойко Борисов разпореди на кмета на Царево Георги Лапчев (ГЕРБ) да задържи и да не изпълнява решението на Общински съвет - Царево по казуса \"Силистар\". Информацията за това решение пристигна от пресцентъра на ГЕРБ в петък вечерта.Според съобщението, решението на Общинския съвет не бива да се изпълнява от кмета на Царево до: \"пълното убеждаване на обществеността в правотата на това решение на Общински съвет - Царево\".По-рано от коалиция \"За да остане природа в България\" алармираха, че на извънредно заседание на общинския съвет на Царево в петък, 24 август, се разглежда план за застрояване на Природен парк \"Странджа\" край плажа Силистар и на границата на едноименната защитена местност.Докладната за разрешение за изработване на проект на Подробен устройствен план в този район е внесена от кмета на Царево - Георги Лапчев.Това е терен с площ 22 декара. На същото място преди години е имало постройки на местното ТКЗС. Силистар е защитена местност (ЗМ) с къмпинг в община Царево, област Бургас. Попада на територията на природен парк \"Странджа\", а така също и в едноименните защитени зони \"Странджа\" за опазване на дивите птици и природните местообитания. Защитена зона \"Странджа\", включваща и Защитена местност \"Силистар\" е част от европейската екологична мрежа НАТУРА 2000.Според териториално-устройствения план (ТУП) на Община Царево от 1998 имотът не е бил планиран за застрояване. Застрояване на този терен не се предвижда и според Общия устройствен план от 2008 г. Общият устройствен план от 2008 г е замразен, защото се изчаква актуализацията му спрямо българското и европейско законодателство.От екокоалицията призоваха министъра на околната среда и водите Нено Димов и главния прокурор Сотир Цацаров да бъде спазено българското и европейско законодателство. Според природозащитниците цялата схема е незаконна.Теренът се намира в две защитени зони от Натура 2000, информира Тома Белев от Коалицията \"За да остане природа в България\".Природозащитниците припомнят случая \"Златна перла\" с изградения незаконно ваканционен комплекс в Природен парк \"Странджа\" и община Царево, в който имоти бяха закупили дори британски и други чуждестранни граждани. След няколкогодишно оспорване и решения на съда комплексът беше разрушен.Докладната записка на кмета на Царево Лапчев беше приета днес по време на сесия на Общинския съвет в Царево.", "date": "2018.08.24", "title": "Борисов разпореди на кмета на Царево да изчака за строежи в Силистар"}
{"url": "https://news.bg/society/otkriha-kasno-antichna-grobnitsa-v-sofiya.html", "text": "\"При ремонта на столичната улица \"Московска\" работниците попаднаха на върха на свода на късно антична гробница\". Това съобщи зам. кметът на София Тодор Чобанов.По думите му това е фамилна гробница, използвана продължителен период от време. Според него тя се отличава със стенописи, които са поставяни от специални майстори.\"Това са големи кръстове, изписани в червен цвят, нещо много типично за V-VI век\", поясни Чобанов.Той допълни, че кметът на столична община е взел решение да експонират гробницата на място.\"Ще направим специален вход с едно стълбище, за да могат гостите и жителите на града да разгледат стенописа\", заяви зам. кметът.Чобанов разказа още, че по стени има също и флорални мотиви, които разказват за вярването на древните християни в райската градина.\"Вече се работи усилено и ако нямаме затруднения, другото лято ще можем да представим гробницата официално\", подчерта той.", "date": "2018.08.24", "title": "Откриха късно антична гробница в София"}
{"url": "https://news.bg/regions/vazstanoviha-dvizhenieto-v-tunel-zheleznitsa.html", "text": "Възстановено е движението в тунел \"Железница\" на път I-1 Благоевград - Железница, съобщиха от Пътната агенция.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.08.24", "title": "Възстановиха движението в тунел \"Железница\""}
{"url": "https://news.bg/int-politics/v-sasht-zabranyavat-kreditiraneto-kam-rusiya-po-novite-sanktsii.html", "text": "Анонсираните от САЩ нови санкции ще забранят американските кредити към компании в Русия, износа на оръжия и продукция с двойно предназначение.Това става ясно от документ, който се появи във Федералния регистър - официалният печатен орган на американското правителство, съобщи РИА Новости.Очаква се . Мотивът за тях е случаят \"Скрипал\".Новите ограничения предлагат прекратяване на каквато и да е помощ към Русия от страна на САЩ, \"освен спешна хуманитарна помощ, хранителни продукти и други селскостопански продукти\".Държавният департамент на САЩ ще спре да издава лицензи за износ на руските държавни компании и продукция с двойно предназначение.Това не се отнася за товари, необходими за сътрудничество в космоса и обезпечаване на сигурността на полетите на гражданската авиация. Допускат се и други изключения.Русия няма да може да вземе каквото и да е кредитиране от американски учреждения.", "date": "2018.08.24", "title": "В САЩ забраняват кредитирането към Русия по новите санкции"}
{"url": "https://news.bg/int-politics/sasht-vazrodiha-vtori-flot-za-sdarzhane-na-rusiya-v-severniya-atlantik.html", "text": "В САЩ възродиха Втория флот на Военноморските си сили, чиято задача е да сдържа Русия в Северния Атлантик, съобщи РИА Новости.\"Длъжни сме да съхраним нашето преимущество и да доминираме на море\", заяви командващият Военноморските операции на ВМС на САЩ адмирал Джон Ричардсън по време на тържествената церемоня в Норфолк (Вирджиния). Той отбеляза, че формирането на втори флот се налага в условията на \"възраждаща се Русия\" на мястото на СССР.Малко преди церемонията в социалните мрежи адмирал Ричардсън прикани екипът да се включи в събитието. \"Не всеки ден не създаваме флот. Този основен елемент на сила ще засили способността ни да маневрираме и да се борим в Атлантическия океан и ще помогнем на нашия флот да запази морското превъзходство на Америка\", заяви адмирал Ричардсън.Втори флот е създаден през 1950 г. Той е играл важна роля в противопоставянето на Москва в годините на Студената война. През 2011 г. президентът Барак Обама го разформира.През месец май командването на Военноморските сили на САЩ заяви, че възражда втория флот. Основната му зона на действие е Източното крайбрежие на САЩ и Северния Атлантик. Главната задача е противопоставяне на \"териториалните претенции на Москва\" към съюзниците на Вашингтон.", "date": "2018.08.24", "title": "САЩ възродиха Втори флот за сдържане на Русия в Северния Атлантик"}
{"url": "https://news.bg/int-politics/dzhon-makkeyn-sprya-lechenieto-na-mozachniya-si-tumor.html", "text": "Американският сенатор републиканец Джон Маккейн е решил да преустанови лечението си на мозъчен тумор година след като обяви болестта си. Това съобщиха от семейството му, цитирани от световните медии.\"Джон надмина очакванията за преживявяне с болестта\", информираха близките му. Болестта напредва и възрастта на Маккейн - 81 години, го е накарала да спре лечението на \"агресивен глиобластом\", съобщиха от семейството.\"С обичайната сила на волята си, сега той реши да спре лечението\", казаха близките на сенатора.Припомняме, Маккейн е ветеран от Виетнамската война. През 2008 г. беше кандидат за президент. Маккейн е сенатор от щата Аризона.През декември 2017 г. той не се появи във Вашингтон, но продължи да работи на ранчото си в Аризона. Той остава един от най-значимите американски политици, който изисква нови санкции към Москва и осъди юлската среща на президентите на САЩ Доналд Тръмп и на Русия Владимир Путин в Хелзинки.", "date": "2018.08.24", "title": "Джон Маккейн спря лечението на мозъчния си тумор"}
{"url": "https://news.bg/regions/dvumesten-samolet-cirrus-sr22-se-razbi-na-letishte-balchik.html", "text": "Двуместен самолет се разби на летище Балчик, съобщи bTV.Пилотът е загинал на място след като при кацане машината се ударила силно в пистата, преобърнала се е и се е запалила.Самолетът Cirrus SR22 е излетял от летище Лесново в 17:45 часа. Летял е в неконтролирано въздушно пространство на височина 3100 метра.След това е преминал през въздушното пространство на летище Варна. В18:54 ч. е подал сигнал за кацане на летище Балчик.Пилотът е потвърдил, че е осъществил контакт с летище Балчик и се е насочил за кацане, след което се ударил в пистата.Предстои екип на Звеното за разследване на авиационни произшествия към Министерството на транспорта, информационните технологии и съобщенията да започне разследване на инцидента.Припомняме, на  на летище Шумен четириместен частен самолет \"Пайпер\" с двама души на борда се удари в дърво. Двамата пострадали при катастрофата баща и син.Това е втората авиокатастрофа в рамките на три дни, след като на 21 август около 19 часа при тренировъчен полет военен  и остави квартали на град Стамболийски без ток и вода. При инцидента нямаше пострадали.Преди два месеца, . Тогава пострадалите бяха баща и дъщеря, участвали в авиошоу за ултралеки самолети, мото и делтапланери на летището край Казанлък.Няколко са авиокатастрофите и в селскостопанската ни авиация.През лятото на 2001-ва самолет Ан-2 се разби близо до русенското село Брестница, без да има загинали. Двамата пилоти усетили навреме, че двигателят на машината отказва и предприели приземяване над близката гориста местност.На  се разби край Свищов. В машината е имало трима души - пилотът Евгени Панайотов на 42 години, Атанас Ганев на 23 години и 11-годишният Георги Данчев. Двамата мъже са загинали. Момчето бе в кома в болницата в Свищов с множество фрактури, черепно-мозъчна травма и леки изгаряния.Същият ден -  паднал около 18.10 часа край старозагорското село Пет могили. 49-годишният пилот е починал на път за болницата.На  на десетина метра от крайните къщи на варненското село Тополи. Пилотът е загинал.На  е паднал край русенското село Пиргово. Пилотът е здрав и без наранявания. Няма пострадали хора.На 6 юли 2018 г.  - в оризище между Пищигово и Съединение.В селскостопанската авиация има и инциденти с вертолети.На  падна край село Крайници. 65-годишният пилот е жив и е откаран в болница в Дупница с наранявания.На ертолет пада в района на кърджалийското село Черна скала. Пострадалият пилот е транспортиран в болница. С вертолета са пръскали срещу горска процесионка.", "date": "2018.08.24", "title": "Двуместен самолет Cirrus SR22 се разби на летище Балчик"}
{"url": "https://news.bg/world/severen-potok-2-nyama-da-napravi-germaniya-zavisima-ot-rusiya-uveryava-merkel.html", "text": "Планираният газопровод, който ще доставя газ директно от Русия през Балтийско море, няма да направи Германия зависима от Русия в сферата на енергетиката.Това обяви германският канцлер Ангела Меркел пред студенти в грузинската столица Тбилиси, цитирана от \"Ройтерс\".На втория ден от визитата си в държави в Кавказ, много от които имат нелеки отношения с по-големия си северен съсед, Меркел потвърди, че Берлин иска да е сигурен, че Русия ще продължи да доставя газ и през Украйна след завършването на \"Северен поток-2\".Канцлерът коментира и други теми. Според Меркел, цитирана от ТАСС, Германия поддържа интеграцията на Грузия в НАТО, но е малко вероятно в близко бъдеще страната да се присъедини към алианса.Тя смята, че процесът по интеграция на Грузия в ЕС няма да завърши през следващите пет години.Германският лидер увери, че ЕС и НАТО не са врагове на Русия. Меркел е категорична, че \"Русия се явява важна държава в света\".", "date": "2018.08.24", "title": "\"Северен поток 2\" няма да направи Германия зависима от Русия, уверява Меркел"}
{"url": "https://news.bg/crime/darzhavata-ne-e-dala-edna-stotinka-za-dvoretsa-vrana-zayavi-advokatat-na-simeon.html", "text": "\"Аз изпитвам разочарование, че в съвременното българско общество се стигна до парадокса, частната собственост да бъде изземвана по един псевдо законен начин.Това съобщи пред BTV адвокатът на Симеон Сакскобургготски Ели Христова.По думите ѝ политическата класа е употребила съда.Според Мариана Попова, адвокат на държавата по делото за \"Царските имоти\", държавата е защитила интересите си.Преди да се стигне до решението на съда е имало обществено обсъждане и парламентарна комисия.Тя допълни, че има документи, които показват, че имотът не е придобит с лични средства на монарсите.\"Държавата не притежава нито един документ, с който да докаже, че е дала дори една стотинка за двореца \"Врана\", категоричен е адвокатът на Сакскобургготски.Тя допълни още, че всички документи от преди 120 години доказват, че Царят е купувал и плащал като частно лице.Според Попова свидетелските показания как цар Фердинанд лично е купил ниви край София, не са достатъчно доказателство за собственост и няма възможност държавата да плаща милиони обезщетение.Тя добави още, че царят е получил имотите по време на своето управление и е имал възможността да приеме какъвто закон иска.\"Врана\" му е върната от кмета Софиянски, без да има никакво правно основание\", обясни Мариана Попова.Припомняме, на 23 август, Софийският градски съд обяви, че , а не на българската царска династия.Решението на съдия Πeтя Aлeĸcиeвa може да бъде обжалвано пред Апелативния съд.Мотивите са, че имотите не са били лична собственост на царете, а на държавата.През 2001 г. със заповед на столичния кмет Стефан Софиянски, от актовите книги на общината са отписани дворецът \"Врана\" и паркът около него с площ от 800 000 кв. м. Те са предадени във владение на Сакскобургготски и сестра му.Въпросните 1414 дка от стопанството остават във владението на държавата. Съдът обаче приема, че имотът е придобит от интендантството, което е държавна институция и е държавен.", "date": "2018.08.24", "title": "Държавата не е дала една стотинка за двореца \"Врана\", заяви адвокатът на Симеон"}
{"url": "https://news.bg/bulgaria/edin-zaginal-pri-katastrofa-na-patya-stara-zagora-dimitrovgrad.html", "text": "Един човек загина при тежък пътен инцидент на пътя Стара Загора-Димитровград, съобщават от пресцентъра на МВР.Катастрофата е станала в участъка между селата Средец - Тракия към 10,15 часа тази сутрин. По първоначални данни са се ударили два леки автомобила - с българска и румънска регистрация. От удара е починал на място български гражданин, пътувал в единия от автомобилите.Районът е отцепен, тепърва предстои оглед и изясняване на причините за инцидента. Временно движението на МПС се отклонява през село Осман.", "date": "2018.08.24", "title": "Един загинал при катастрофа на пътя Стара Загора-Димитровград"}
{"url": "https://news.bg/world/tramp-predlozhil-da-izkupi-dalga-na-italiya.html", "text": "Президентът на САЩ Доналд Тръмп предложил да изкупи дълга на Италия, пише \"Кориере дела сера\".Американският лидер е предложил помощ на Италия САЩ да финансират държавния дълг на европейската страна през следващата година.Трима източници заявиха, че държавният глава е отправил предложението по време на среща с италианския премиер Джузепе Конте във Вашингтон през миналия месец.След години на икономическa стагнация държавният дълг на Италия набъбна до 132% от БВП. По-рано този месец италианското правителство потвърди, че страната няма намерение да напуска еврозоната и обеща фискални реформи.", "date": "2018.08.24", "title": "Тръмп предложил да изкупи дълга на Италия"}
{"url": "https://news.bg/regions/arheolozi-otkriha-moneti-ot-vremeto-na-tsar-ivan-aleksandar.html", "text": "Втората по големина група монети, която е открита в съкровището е съставена от Български сребърни аспри, отсечени от Цар Иван Александър. Те попълват около 25 % от проверената част.Монетите са запазени добре, но тяхното качество е било влошено още при самото укриване.При съкровището \"Татарска плячка\" са открити най-малките по диаметър и грамаж български монети от този владетел. Те достигат до 0,6/0,5 г.Кризата във Второто българско царство се е усещала най-добре по техните разменни единици.\"В находката присъстват монети, отсичани след смъртта на Цар Иван Александър и то извън Търново\", твърдят археолозите.Друг интересен факт е наличието на макар и малко екземпляри на Видинския управляващ Йоан Срацимир.Монетите са общо 9, при тях се наблюдава този инфлационен ефект от намаляване на диаметъра и грамажа.Археолози откриха 8 златни венециански монети в съкровището край Калиакра. Те тежат 3,5 г и са с изключително висококачествено злато от 23,5 карата.Представени са 20 хиперперона - едни от последните златни имперски монети.Те са толкова орязани и с намалено златно съдържание, че биват трудно идентифицирани.Тези които са разчетени са на Йоан V и регент Ана Савойска, Йоан VI Кантакузин, Андроник II и Андроник III.След като окончателно спира отсичането на златни емисии, Византийският Константинопол преминава към сребърен стандарт.Най-едрият номинал става едра сребърна монета наричана от нас \"ставратон\". Находката от Калиакра съдържа няколко и от тези редки екземпляри.Присъстват и влашки монети с кирилски надписи и една татарска.Припомняме, преди няколко дни в крепостта Калиакра археолози То съдържа общо 957 предмета, от които 873 сребърни и 28 златни монети, 11 апликации и катарами, 28 сребърни и бронзови копчета, 11 златни обеци, два пръстена, от които един златен и четири маниста от скъпоценни камъни и злато.Учените констатираха, че то не включва само сребърни османски монети, а и много български.", "date": "2018.08.24", "title": "Археолози откриха монети от времето на Цар Иван Александър "}
{"url": "https://news.bg/bulgaria/remontat-na-uchilishtata-priklyuchva-do-17-septemvri-uveri-fandakova.html", "text": "Кметът на София Йорданка Фандъкова инспектира работните дейности по столичното школо 3 ОУ \"Професор Марин Дринов\".При проверката Фандъкова отбеляза, че ремонтните дейности ще завършат до 17 септември, а средствата, които са отпуснати за неговия ремонт, са по Оперативна програма \"Региони в растеж\" на стойност 60 милиона лева.Столичният кмет уточни, че в проекта влизат 15 училища и 11 детски градини в четири столични района - \"Илинден\", \"Красна поляна\", \"Надежда\" и \"Връбница\".Това са районите, които догодина изцяло ще получат нова образователна среда, обеща Фандъкова и допълни, че всичко ще се направи поетапно. Най-напред конструктивните ремонти, саниране, физкултурни салони и други.Освен тези 26 училища и детски градини, тази година от приватизационния фонд са отделени още 2 милиона лева за ремонта на 22 училища и детски градини. Във всички тях ремонтните дейности също трябва да приключат до 17 септември, увери Фандъкова.Тя изрази възхищението си от извършената работа до момента в ОУ \"Професор Марин Дринов\" и посочи, че това е едно от 15-те училища, които се ремонтират изцяло. Останали само тухлите, всичко е чисто ново както отвън, така и вътре. Ще се ремонтира изцяло и дворът на училището, физкултурният салон.Столичният кмет изрази голяма благодарност към управляващите органи, Министерство на регионалното развитие и благоустройството (МРРБ), защото проектите са много тежки и те не се реализират за едно лято.Най-важното е да се направи такава организация, че децата да могат да започнат да учат навреме въпреки другите предстоящи ремонтни дейности. Имаме уверението на изпълнителите, че цялата предна фасада на училище трябва да бъде завършена до началото на учебната година, както и стаята, в която ще учат бъдещите първокласници, увери Фандъкова.Тя уточни, че общо 230 деца ще имат щастието да учат в обновено училище.Запитана какво се случва с пешеходните пътеки до училищата, Фандъкова отбеляза, че е възложила на зам.-кмета по транспортни въпроси в Столична община Евгени Крусев да направи огледи, с които да се запознае какво е положението на уличната мрежа, инфраструктурата и пешеходните пътеки.Ще се обновят навсякъде и всички пешеходни пътеки, увери столичният кмет и посочи, че през последните години се работи много ефективно за осветяване и гарантиране на по-голяма сигурност на пешеходните пътеки.\"Червеният цвят на пешеходните пътеки е по-сигурен, но трябваше да се мисли навреме, а не сега да ги маркираме отново в същия цвят\", поясни тя.На въпрос какви средства ще се отпуснат за изграждането на шкафчета, където учениците да си оставят раниците, Фандъкова коментира, че Министерство на образованието и науката се е заело да направи всичко възможно, за да гарантира изцяло удобствата на учениците.", "date": "2018.08.24", "title": "Ремонтът на училищата приключва до 17 септември, увери Фандъкова"}
{"url": "https://news.bg/politics/ot-tsik-prouchvat-usloviyata-za-zakupuvane-na-12-500-ustroystva-za-mashinno-glasuvane.html", "text": "От Централната избирателна комисия (ЦИК) публикуваха покана за проучване за закупуване на не по-малко от 12 500 специализирани устройства за машинно гласуване, съобщиха от ЦИК.Поканата е за \"пазарно проучване, анализ и консултиране по смисъла на чл. 44 от ЗОП, за определяне на прогнозна цена за производство, закупуване, наемане - дългосрочно или краткосрочно (еднократно) и доставка в страната на не по-малко от 12 500 специализирани устройства за машинно гласуване\".От ЦИК искат да бъде представена оферта и за логистично осигуряване на специализираните устройства до секционните избирателни комисии в страната и чужбина, гаранционно и извънгаранционно обслужване, поддръжка, обучение на персонал за работа и обслужване на устройствата за произвеждане на избори.Целта на обществената поръчка е да проучи всички участници на пазара, които произвеждат и доставят устройства за машинно гласуване.Фокусът на изследователския интерес е цената, на която може да бъде осигурена възможност за гласуване с устройства за машинно гласуване за всички български граждани, считано от началото на 2019 година. Следва да бъдат подложени на анализ всички аспекти на проблема: цена на самите устройства, софтуерно и техническо осигуряване, съхранение, транспортиране и поддръжка на устройствата.В проекта трябва да има и сравнителен анализ на предимствата и недостатъците на различните пазарни стратегии: за производство, закупуване, наемане - дългосрочно или краткосрочно (еднократно) и доставка в страната на специализирани устройства за машинно гласуване.Прогнозната стойност и обем на поръчката е до 12 500 (дванадесет хиляди и петстотин) лева без ДДС, а срокът за изпълнение на договора - не повече от 2 месеца, считано от датата на подписване на договора.Условията и реда за подаване на офертите, изискванията към участниците, както и техническата спецификация са подробно описани в документацията за възлагане на обществената поръчка, която е публикувана в профила на купувача на интернет страницата на ЦИК.Припомняме, преди предсрочните парламентарни избори на 26 март 2017 г. стана ясно, че от . От ЦИК обявиха обществена поръчка за машините за изборите на 26 март. Решението за откриването на процедурата бе публикувано късно в петък на сайта на комисията - на 10 февруари 2017 г.ЦИК бе принудена да обяви поръчката, след като Върховният административен съд (ВАС) я  във всички избирателни секции, а не както първоначално бе предвидено само в 500.Министърът на финансите преди няколко дни подчерта, че са  за машинното гласуване.На 2 февруари стана ясно, че  за машинно гласуване. Тогава говорителят на Централната избирателна комисия (ЦИК) Камелия Нейкова обяви, че все още . Не можело да пуснат обществена поръчка преди Указа на президента за датата на предсрочния вот.Ден по-рано от Нова република коментираха, че . Тогава - на 1 февруари 2017 г., навсякъде.Дни по-късно - на 5 февруари 2017 г. ще има.На 25 февруари 2017 г. стана ясно, че  гласуване.", "date": "2018.08.24", "title": "От ЦИК проучват условията за закупуване на 12 500 устройства за машинно гласуване"}
{"url": "https://news.bg/politics/tsaryat-da-se-otkazhe-ot-po-natatashni-pretentsii-kam-balgariya-prizovavat-vmro.html", "text": "Последното решение на Софийския градски съд (СГС) - че дворецът \"Врана\" е на държавата, а не на династията - потвърждава отдавнашната позиция на ВМРО срещу опитите за споразумение със Сакскобургготски.Припомняме, в четвъртък, 23 август , а не на Сакскобургготски и роднините му.Решението подлежи на обжалване пред апелативна инстанция, но още веднъж потвърждава общата воля на българските съдилища от 2012 г.Тогава стана ясно, че Преди година се появиха идеи за споразумение между държавата и Сакскобургготски.Още тогава ВМРО се противопостави на тези идеи. Премиерът Борисов се вслуша в тази позиция на патриотите и се отказа от подобни постъпки.\"Огромната част от въпросните имоти са част именно от институцията, а не са лични имоти на царете\", категорични са патриотите.Според тях въпросът с имотите не може да се натоварва с някакви исторически сантименти.От ВМРО призовават царят да се откаже от по-нататъшни претенции спрямо България.\"Какъвто и да е изходът от подобни претенции, те само ще затвърдят ниското доверие на българите към Сакскобургготски и неговото неотдавнашно участие в българската политика\", твърдят патриотите.", "date": "2018.08.24", "title": "Царят да се откаже от по-нататъшни претенции към България, призовават ВМРО"}
{"url": "https://news.bg/world/zemetresenie-7-1-po-rihter-razlyulya-peru.html", "text": "Земетресение с магнитуд 7,1 по Рихтер разлюля Перу близо до границата с Бразилия, съобщава Геоложкият център на САЩ.Епицентърът на труса е бил на близо 250 километра северозападно от Пуерто Малдонадо на дълбочина 610 километра.Към момента няма информация за пострадали и щети.Европейският средиземноморски сеизмологичен център съобщава за 7,0 по Рихтер на границата на Перу с Бразилия на 651 километра дълбочина.", "date": "2018.08.24", "title": "Земетресение 7,1 по Рихтер разлюля Перу"}
{"url": "https://news.bg/politics/ot-db-se-samnyavat-kolko-efektivni-shte-sa-vazstanovenite-samoleti-su-25.html", "text": "От дясното политическо обединение \"Демократична България\" излязоха с остра позиция срещу обявената нова обществена поръчка за ремонт и поддръжка на 14 броя щурмови самолети Су-25, с хоризонт за тяхната експлоатация още 20 години.Управлението на публичните средства за превъоръжаване трябва да е прозрачно. Умишленото погазване на заложените цели трябва да води до оставки на отговорните лица, категорични са от \"Демократична България\".Българското правителството продължава да налива огромни средства в обречена за националната ни сигурност кауза е мнението на обединение \"Демократична България\".\"Това е третата от серията обществени поръчки за ремонт и поддръжка на авиационна техника, самолети и вертолети, произведени от вече несъществуващия Съветски съюз, за нуждите на разпадналия се през 1991 г. Варшавски договор. Първоначално беше обявена поръчка за ремонт на МиГ-29 за 80 млн. лева. След което последва поръчка за нови, около 31 млн. лева за ремонт на вертолети Ми-17 и Ми-24. Общо през мандата на настоящия министър на отбраната са похарчени и/или планирани да бъдат похарчени над 200 млн. лева за модернизиране на стара и безперспективна съветска техника\", гласи позицията на ДБ.Според тях ремонта и удължаването на ресурса на остаряла съветска техника е в разрез с декларираната цел за ускорена модернизация и превъоръжаване на Българската армия, оперативна съвместимост със съюзниците ни от НАТО, както и последните решения на НАТО за рязко намаляване на зависимостта от Русия. С тази скъпо \"модернизирана\" техника България няма да повиши собствените си бойни способности, нито да постигне интеграция със съюзниците си.От ДБ предпочитат парите да бъдат пренасочени за превъоръжаване на армията със съвременни бойни способности, произведени от съюзнически доставчици с наше участие. Мотивът е, че освен загуба на финанси, така се задава грешна посока на развитието на въоръжените ни сили през следващите десетилетия. Това ще струва още повече средства, ако изобщо може да бъде компенсирано. Със сигурност ще доведе до демотивирането на българските военнослужещи, пред които ще стои нерадостната перспектива да работят още дълги години с морално остаряла техника. Ще бъде нарушеното доверието на съюзниците ни. Единственият печеливш, разбира се, е предварително избраният победител - руската фирма производител на оборудването.От ДБ виждат умисъл за размера на поръчката - нарочно подбран размер - 1,6% под прага, който изисква одобрение от Министерския съвет. Тя се прави с т. нар. \"рамков договор\", с възможност да бъдат похарчени още 50 милиона лева. За разходи в подобни размери и с такава важност, отговорност следва да се носи на най-високо политическо ниво, категорични са от дясното политическо обединение.Модерната армия е основен стълб на държавността в една нация, категорични са от ДБ. Според тях обществени поръчки, които не поддържат стратегическите цели за превъоръжаване на армията, бавно, но систематично водят до подронване на суверенитета на държавата.", "date": "2018.08.24", "title": "От ДБ се съмняват колко ефективни ще са възстановените самолети Су-25"}
{"url": "https://news.bg/world/ukrayna-razkasa-vsichki-okovi-s-ruskata-imperiya-i-savetskiya-sayuz-obyavi-poroshenko.html", "text": "Украйна разкъса всички връзки с Руската империя и Съветския съюз. Това обяви украинският президент Петро Порошенко в Деня на независимостта, цитиран от Интерфакс-Украйна.\"\", заяви Порошенко на военен парад в центъра на Киев по случай 27 г. от независимостта на страната.Украинският държавен глава подчерта, че основната задача на властите и днешното поколение е да направят независимостта необратима, да превърнат Украйна във велика и силна държава, \"без изгледи за връщане в зоната на руското влияние\".\"\", продължи той.Според него украинската армия значително ще укрепи източния фланг на НАТО.\"\", изтъкна Порошенко.Според него, докато Русия се опитва да \"събори ЕС и НАТО\", украинската армия защитава сигурността и благополучието на Украйна и на цяла Европа на изток., смята президентът.", "date": "2018.08.24", "title": "Украйна разкъса всички окови с Руската империя и Съветския съюз, обяви Порошенко"}
{"url": "https://news.bg/world/italiya-zaplashi-bryuksel-sas-spirane-na-parite-za-es.html", "text": "Вицепремиерът на Италия Луиджи ди Майо заяви, че страната му ще бъде \"неотстъпчива\" на организираната от Европейската комисия среща в Брюксел за разпределението на мигранти, които са държани на кораб на бреговата охрана в Сицилия, информира \"Ройтерс\"., предупреди той пред италианска телевизия.Вчера Ди Майо за първи път отправи заплаха, че партия Движение \"Пет звезди\" ще гласува за прекратяване на финансирането за Европейския съюз през следващата година.Днес дузина страни членки ще проведат извънредна среща заради проблемите с миграцията.", "date": "2018.08.24", "title": "Италия заплаши Брюксел със спиране на парите за ЕС"}
{"url": "https://news.bg/regions/verizhna-katastrofa-mezhdu-simitli-i-blagoevgrad.html", "text": "Верижна катастрофа е станала при тунела на изхода за село Железница между Симитли и Благоевград, съобщи БНР.Ударили са се четири автомобила.В момента движението се извършва само в едната лента.", "date": "2018.08.24", "title": "Верижна катастрофа между Симитли и Благоевград "}
{"url": "https://news.bg/crime/glavna-prokuratura-niskata-natovarenost-zatvori-prokuraturata-v-chepelare.html", "text": "Ниската натовареност е причина за затварянето на прокуратурата в Чепеларе, съобщиха от пресцентъра на Главна прокуратура.Припомняме, по-рано  главния път Пловдив - Смолян за два часа. Протестиращите смятат, че със затварянето на прокуратурата, се ограничава техният достъп до правосъдие.С оглед бюджета на прокуратурата, стойността на един прокурорски акт в РП Чепеларе е 294.69 лв. при средно за Районните прокуратури в страната - 152.69 лв., мотивират се от Главна прокуратура.Решението за закриване на единадесет районни прокуратури е прието, след внимателна преценка и анализ на няколко основни критерия, пише в съобщение до медиите от ГП. В анализа са взети предвид трайно много ниска или извънредно висока натовареност /на прокуратурата и на отделния прокурор/, действията прокурор във връзка с дейността на съда. Сред комплексни фактори, отразени в анализа са население на районите на действие на всяка Районна прокуратура, брой общини, разстояние до областния център, специфични особености на района и др. Погледната е кадровата обезпеченост.Районна прокуратура Чепеларе трайно е на последните места в страната по натовареност, гласи информацията на общественото обвинение.Натовареността на Районната прокуратура в Чепеларе, съобразно правилата, приети от Висшия съдебен съвет (ВСС) за цялата 2017 г. е 1.3 за един прокурор. За сравнение, за Районната прокуратура в Харманли тя е 5.93, за Районната прокуратура в Кърджали - 3.99, за РП Оряхово - 4.43.От главна прокуратура описват кореспонденцията с инициативния комитет, който защитава дейността на районната прокуратура.На 07 август 2018 г. е получена \"Официална позиция\" от Инициативен комитет за защита на човешките, гражданските и съюзните права на гражданите на Община Чепеларе, с председател адв. Тотка Динчева. В нея се твърди, че закриването на Районната прокуратура в Чепеларе ще наруши достъпа на гражданите до правосъдие и ще ги лиши от дейността на правоприлагане на територията на общината.От Главна прокуратура обясняват, че е разпространено писмото от Прокурорската колегия на ВСС до кметовете и председателите на общинските съвети във всички 11 места, където районната прокуратура се закрива съгласно решението на ВСС от 19 юли 2018 г. Вместо районна прокуратура там ще има териториално отделение към Районна прокуратура.\"Изрично е посочено, че в разкритите териториални отделения прокурорите ще изпълняват и след 01 януари 2019 г. в пълен обем законовите си задължения - ще участват в съдебни заседания, ще дават дежурства и ще приемат граждани. По никакъв начин правоприлагането в съответните населени места няма да бъде нарушено, а ефективното изпълнение на работата на прокуратурата е гарантирано чрез адекватно разпределение на натовареността и оптимално използване на ресурсите\", уверяват от ВСС.Щатът на прокуратурата в Чепеларе включва двама прокурори. И след 01 януари 2019 г. те ще работят в териториалното отделение ще изпълняват в пълен обем законовите си задължения, включително ще участват в съдебни заседания, ще дават дежурства и ще приемат граждани.", "date": "2018.08.24", "title": "Главна прокуратура: Ниската натовареност затвори прокуратурата в Чепеларе"}
{"url": "https://news.bg/world/udalzhiha-prisadata-na-bivshiya-prezident-na-yuzhna-koreya-pak-gan-he.html", "text": "Южнокорейски апелативен съд удължи с още една година присъдата на бившия президент Пак Гън-хе за корупция и злоупотреба с власт, информира АФП.Решението на Върховния съд в Сеул означава, че бившият държавен глава ще лежи в затвора 25 г.Пак беше осъдена през април за получаване или искане на повече от 20 милиона долара от конгломерати, споделяне на документи с държавни тайни, вкарване на лица в \"черен\" списък, които са критикували политиките й и уволняване на държавни служители, които са се противопоставяли на злоупотребите й с властта.Продължилият 10 месеца процес подчерта сенчестите връзки между големия бизнес и политиката в Южна Корея. Тогава Пак Гън-хе получи 24 г. затвор, но прокуратурата поиска 30 г. и обжалва решението.С днешното решение Пак Гън-хе също е задължена да плати глоба от 18 милиона долара. Тя не се яви в съда.Бившият президент получи 8 г. затвор по отделен случай. Тя беше призната за виновна по обвинения, че незаконно е получила пари от разузнаването.Наказанията се изтърпяват последователно, което означава, че ако не й бъде намалена присъдата, 66-годишната трябва да лежи до 100-годишна възраст.Тя е третият лидер на Южна Корея, който е осъден след напускане на поста. Чон Ду-хван и Ро Де-у бяха осъдени за измяна и корупция през 90-те г. на миналия век. Бившият президент Но Му-хен се самоуби през 2009 г., след като беше разпитван за корупция.", "date": "2018.08.24", "title": "Удължиха присъдата на бившия президент на Южна Корея Пак Гън-хе"}
{"url": "https://news.bg/world/nyama-da-se-poddadem-na-zaplahite-na-italiya-otgovori-ek.html", "text": "Европейската комисия обяви, че ще следва правилата за управление на миграцията и няма да се поддаде на заплахи, информира \"Ройтерс\".Вицепремиерът на Италия Луиджи ди Майо предупреди, че Рим ще спре плащанията за ЕС, ако не се разберат за мигрантите. По-късно днес 12 страни членки ще проведат извънредна среща заради мигрантската криза. Конкретно става въпрос за 117 мигранти на кораба \"Дичиоти\", който през последните три дни е акостирал на пристанище в Сицилия. Италианските власти не искат да ги пуснат на територията, ако не бъде постигнато споразумение с ЕС за разпределение.Нашият основен приоритет е да намерим решение за хората на борда, каза говорител на Комисията и добави, че всички трябва да се фокусират върху това.\"Нека да не се посочваме с пръст. Ние също вярваме, че неконструктивните коментари, нека оставим заплахите, не са полезни и няма да ни доближат до решение. Европейският съюз е общност от правила и ние действаме на базата на правила, а не на заплахи\", подчерта говорителят.", "date": "2018.08.24", "title": "Няма да се поддадем на заплахите на Италия, отговори ЕК"}
{"url": "https://news.bg/world/neizvesten-napadna-politsai-v-moskva.html", "text": "Неизвестен нападна служители на реда в столицата на Русия Москва, съобщиха от Министерството на вътрешните работи в страната, цитирани от ТАСС.Вследствие на нападението е ранен един полицай.Нападателят открил огън без никаква причина в самия център на Москва. Полицаи обаче отвърнали на огъня и мъжът бил ранен.На пострадалия служител е осигурена необходимата медицинска помощ.Разследващи полицаи работят на място, обстоятелствата около инцидента се изясняват.Свидетели разказват, че са чули няколко изстрела. Мъж, който пътувал с кола в района, видял служител на реда да лежи на земята.", "date": "2018.08.24", "title": "Неизвестен нападна полицаи в Москва"}
{"url": "https://news.bg/regions/sanktsionirat-predpriyatieto-za-hartiya-v-stamboliyski.html", "text": "Екоинспекцията в Пловдив започва проверки на предприятието за хартия в Стамболийски, съобщи БНР.Причината - сигнали на граждани за неприятна миризма, причинена от производствения процес.Сигналите са подадени от жители на Пловдив.Първата проверка на РИОСВ вече е установила, че има наличие на такава миризма в няколко места в Стамболийски.Дружеството следва да бъде наказано с административно-наказателни мерки.Предвидените в законодателство санкции са в размер от 10 000 до 500 000 лв., допълват от общественото радио. Контролът върху дейността на завода ще продължи.", "date": "2018.08.24", "title": "Санкционират предприятието за хартия в Стамболийски"}
{"url": "https://news.bg/regions/stado-kravi-razgnevi-shofyori-po-e-79.html", "text": "Стадо крави разгневи водачи по международния път Е-79 край Мездра, пише bTV.Нарушителките на движението за малко да предизвикат няколко катастрофи.Собственикът на кравите бегълци се издирва. Следва същият да получи акт.Животните са изминали около 3 километра срещу идващите от Враца автомобили.В крайна сметка стадото стигнало до желаното място за паша и освободило платното за движение.", "date": "2018.08.24", "title": "Стадо крави разгневи шофьори по Е-79"}
{"url": "https://news.bg/weather/lyatoto-prodalzhava.html", "text": "Слънчево време ни очква на 24 август, петък.По данни на Националния институт по метеорология и хидрология (НИМХ) се очаква след обяд в отделни части на страната да се развие купеста облачност. До вечерта в отделни изолирани места се очакват превалявания, главно в планините.Вятърът ще бъде слаб, до умерен, от изток-североизток.Максималните температури ще са между 28 и 33 градуса.Атмосферното налягане след обяд ще се понижи и ще е малко по-ниско от средното за месеца, уточняват синоптиците.", "date": "2018.08.24", "title": "Лятото продължава"}
{"url": "https://news.bg/world/avstraliya-s-nov-premier.html", "text": "Управляващата партия в Австралия избра министъра на държавното съкровище Скот Морисън за следващ премиер на страната, съобщават АП, \"Гардиън\" и ДПА.Морисън ще замени премиера Малкълм Търнбул, който се очаква да подаде оставка.Днес управляващата Либерална партия проведе гласуване, довело до шестата промяна на премиерския пост за последните 11 г. С тази промяна се продължава ерата на изключителна политическа нестабилност.През последните дни Австралия навлезе в политическа криза, след като членове на Либералната партия се обявиха против лидера Търнбул, който по-рано тази седмица спечели вот за лидерския пост. Въпреки това в редиците на партията беше организиран още един вот, който беше спечелен от Морисън.Морисън получи 45 гласа, а бившият вътрешен министър Питър Дътън - 40. Дътън обяви, че ще подкрепи Морисън. Гласуването се проведе, след като 43 депутати се подписаха под петиция с искане за промяна на лидера. Търнбул поиска подписите да бъдат проверени, за да се докаже, че по-голямата част от правителството е изгубила доверие в него. Търнбул не участва на вота.Морисън се присъедини към федералната политика през 2007 г.От 2007 г. нито един австралийски премиер не е завършвал мандата си, като при четири случая лидерите на правителства бяха сваляни от собствените си партии, с което Канбера си спечели прозвището \"тихоокеанската столица на превратите\".Вчера Търнбул заяви, че ако бъде свален от поста, незабавно ще напусне парламента, което означава, че всеки нов лидер ще трябва да участва на избори, за да си осигури мястото в Сидни. В момента водената от либералите коалиция има мнозинство в камарата само с един глас.", "date": "2018.08.24", "title": "Австралия с нов премиер"}
{"url": "https://news.bg/bulgaria/nedovolni-zhiteli-na-obshtina-chepelare-zatvoryat-glavniya-pat-plovdiv-smolyan.html", "text": "Недоволни жители на община Чепеларе затворят главния път Пловдив - Смолян от 11 до 13 ч., съобщава БНР.Причината за недоволството е решението на Висшия съдебен съвет да закрие Районната прокуратура в града. През 20 минути блокадата ще пропуска автомобилите по пътя.Адвокат Тонка Динчева от инициативния комитет заяви, че жителите на общината са формирали инициативен комитет за защита на правата на гражданите на Чепеларе, след като на 25 юли тази година разбраха за изненадващото решение на ВСС.Адвокатът смятат, че закриването на прокуратурата накърнява техните права и застрашава тяхната сигурност.", "date": "2018.08.24", "title": "Недоволни жители на община Чепеларе затворят главния път Пловдив - Смолян"}
{"url": "https://news.bg/world/kitay-i-sasht-ne-postignaha-probiv-na-dvudnevni-targovski-pregovori.html", "text": "Белият дом съобщи, че последният кръг търговски преговори между САЩ и Китай завършиха без пробив, информират американски агенции.В продължение на два дни заместник-министърът на търговията на Китай Ван Шоувън и заместник-министърът на финансите на САЩ Дейвид Малпас преговаряха как да разрешат търговския спор и да намалят напрежението между двете най-големи икономики в света. Напрежението ескалира, след като вчера влязоха в сила нови мита.Говорител на администрацията на Доналд Тръмп коментира, че двете страни са приключили двудневни разговори, на които са разменили мнения за установяване на справедливи и балансирани икономически отношения.Разговорите се проведоха във Вашингтон.", "date": "2018.08.24", "title": "Китай и САЩ не постигнаха пробив на двудневни търговски преговори"}
{"url": "https://news.bg/world/novite-antiruski-sanktsii-na-sasht-po-sluchaya-skripal-vlizat-v-sila-na-27-avgust.html", "text": "Новите антируски санкции на САЩ във връзка със случая \"Скрипал\" ще влязат в сила на 27 август, обяви говорител на Държавния департамент, цитиран от ТАСС.Говорителят на департамента припомня, че Вашингтон е установил, че Русия е използвала химически или биологични оръжия срещу руски граждани, което е в нарушение на международното право.Представителят допълва, че на 8 август Белият дом е уведомил Конгреса, че възнамерява да наложи санкции на Русия, които предвиждат ограничаване на достъпа на Москва до американски чувствителни продукти и технологии с двойна употреба, свързани с националната сигурност на Съединените щати.Санкциите се очаква да влязат в сила от 27 август, добави говорителят.Вашингтон санкционира Русия във връзка с отравянето на Сергей и Юлия Скрипал в Солсбъри, Англия, на 4 март. Държавният департамент смята, че Русия е нарушила приетия от САЩ през 1991 г. закон за ликвидиране и контрол на химическите и биологични оръжия.Москва се закани да отговори на неоснователните рестриктивни мерки на САЩ.", "date": "2018.08.24", "title": "Новите антируски санкции на САЩ по случая \"Скрипал\" влизат в сила на 27 август"}
{"url": "https://news.bg/world/uraganat-leyn-predizvika-navodneniya-i-svlachishta-na-havayskite-ostrovi.html", "text": "Ураганът \"Лейн\" донесе поройни дъждове и силни ветрове на Хавайските острови, предизвиквайки големи наводнения и свлачища, информира АccuWeather.Ураганът категория 3 ще удари островите през уикенда. Според експерти \"Лейн\" има потенциала да нанесе сериозни поражения на Хавайските острови.В сряда президентът на САЩ Доналд Тръмп обяви извънредно положение. Най-сериозно се очаква да бъде в събота, тъй като \"Лейн\" ще премине опасно близо до островите.Хората са предупредени, че трябва да бъдат подготвени за спиране на електричеството, крайбрежни наводнения, плажна ерозия, паднали дървета и големи прекъсвания на транспорта.Повече от 25 военни самолета и 6 бойни кораба са напуснали острова заради природната стихия, която по-рано тази седмица беше категория 5.В райони на Големия остров са регистрирани проливни валежи. В четвъртък сутринта окото на урагана беше на около 400 километра от Големия остров. Природното бедствие е придружено от силни ветрове със скорост около 160 километра в час.За последно Хавайските острови бяха пряко засегнати от урагана \"Иники\" през 1992 г., който нанесе щети за 3 милиарда долара.", "date": "2018.08.24", "title": "Ураганът „Лейн” предизвика наводнения и свлачища на Хавайските острови"}
{"url": "https://news.bg/world/glavniyat-prokuror-na-sasht-otvarna-na-kritiki-na-tramp.html", "text": "Главният прокурор на САЩ Джеф Сешънс отвърна на последната атака на американския лидер Доналд Тръмп. Сешънс заяви, че правосъдното министерство е над политическо влияние.\"\", се казва в съобщение на Сешънс, прочетено от говорител на ведомството, информира ДПА.\"Изисквам най-високи стандарти и където те не са изпълнени, предприемам действия\", добави той.В интервю за Фокс нюз Тръмп отново се оплака от решението на Сешънс да не участва в разследването за руска намеса на изборите през 2016 г. и потенциален сговор на Москва с кампанията на американския лидер.Президентът често недоволства от това, че Сешънс не го е защитил от разследването.\"Той пое работата и след това заяви: \"Ще си направя отвод\". Аз казах: \"Какъв е този човек?\", коментира Тръмп и добави, че Сешънс \"никога не пое контрол над правосъдното министерство\".Президентът добави, че е назначил Сешънс, тъй като е бил един от първите поддръжници на кампанията му.Сешънс обаче отвърна: \"\".", "date": "2018.08.24", "title": "Главният прокурор на САЩ отвърна на критики на Тръмп"}
{"url": "https://news.bg/bulgaria/710-katastrofi-na-peshehodni-pateki-u-nas-prez-2017-g.html", "text": "Катастрофите на пешеходни пътеки в България за изминалата 2017 г. са 710. 585 от тях са на очертани пешеходни пътеки, а 116 на неочертани пешеходни пътеки.Статистиката представи Румен Миланов в ефира на Нова телевизия. Миланов е от сдружение \"Българска браншова асоциация пътна безопасност\". , обясни Миланов.Според него трябва да има генерелни планове за организация на движението, които обаче трябва да се организират по оптимален начин. Миланов уточни, че съгласно конвенцията за асфалтовото покритие пешеходната пътека трябва да бъде класическият тип \"зебра\", но новата наредба казва, че може да е с червен цвят. Допуска се такъв цвят, но по конвенция трябва да са бели.Той поясни, че пешеходните пътеки трябва да имат и светлотехнически параметри и да се освежават постоянно, с които да се подобри безопасността на движението.Запитан трябва ли пешеходните пътеки да са с червен цвят до детски градини и училища, той отбеляза, че около училища и детски градини трябва да се вземат мерки от общините най-вече за осветление.", "date": "2018.08.24", "title": "710 катастрофи на пешеходни пътеки у нас през 2017 г. "}
{"url": "https://news.bg/world/pozhar-kray-berlin-evakuira-sela.html", "text": "Горски пожар край Берлин доведе до евакуацията на три села. Огнената стихия е в район с боеприпаси, което увеличава риска за живота на стотици жители, информира \"Дойче веле\".Повече от 300 пожарникари са мобилизирани за овладяване на пожара до германската столица, който принуди пълна евакуация на селата Фрохнсдорф, Клаусдорф и Тифенбрунен. Чрез високоговорители местните жители бяха призовани да напуснат домовете си и да вземат с тях само най-важното като лични документи и лекарства.Повече от 540 жители отседнаха при роднини, обявиха властите, макар че няколко души трябваше да прекарат нощта в кметството на съседно село.Няколко пътища и железопътни линии останаха затворени тази нощ.Представител на местните власти съобщи, че пожарът е възникнал на няколко места и е обхванал около 300 хектара площ. Пожарът може да се види на 10 километра разстояние.Властите предупреждават, че силен вятър може да донесе пепел и дим от селата до южните предградия на Берлин.В района има и боеприпаси. От регионален център за контрол в Бранденбург обявиха, че вече е имало няколко експлозии. Често в Германия са откривани невзривени боеприпаси от Втората световна война.Тази година Бранденбург регистрира особено горещо лято с малко валежи през последните месеци. В обширни райони има засушаване, което увеличава риска от пожари.", "date": "2018.08.24", "title": "Пожар край Берлин евакуира села"}
{"url": "https://news.bg/bulgaria/ochakva-se-skok-na-tsenite-na-parnoto-hranitelnite-produkti-i-uslugite.html", "text": "Ще има увеличение в цените на парното, хранителните продукти и услугите, но няма да бъде драстично.Това обяви пред bTV председателят на Български енергиен форум Иван Хиновски по повод четвъртото за годината поскъпване на природния газ.Според енергийния експерт плановото поскъпване от 15% ще се свие до около 10%. По думите му трябва да очакваме поскъпване на парното средно с 5%. При тока няма да се усети повишаване, но при стоките и услугите ръстът ще бъде към 7%.Хиновски обясни, че поскъпването на природния газ не се дължи на приумици на КЕВР. Той поясни, че поскъпването на цените на парното и хранителните продукти е борсова стока, чиято цена е свързана с петрола от сорт \"Брент\". Заради неговия скок се променя цената на \"Газпром\" към нас, каза още енергийният експерт и допълни, че страната ни може да преговаря с руската компания за крайната цена.Председателят на Български енергиен форум посочи, че цените на природния газ в България не са най-високи в Европа благодарение на КЕВР, които според него си вършат много добре работата.", "date": "2018.08.24", "title": "Очаква се скок на цените на парното, хранителните продукти и услугите"}
{"url": "https://news.bg/bulgaria/bencho-benchev-e-neobhodim-na-nyakogo-smyata-advokatat-mu.html", "text": "В момента много хора се упражняват на гърба на Бенчо Бенчев, явно е необходим на някого. Коментарът направи адвокатът му Иво Найденов в ефира на bTV.Той припомни, че Бенчо Бенчев е с две обвинения от Районната прокуратура в Бургас за укриване на Димитър Желязков, познат като Митьо Очите, и за това, че е държал боеприпаси без разрешително. Определена му е гаранция в размер на 50 хил. лв.Припомняме, бизнесменът и общински съветник бе сред арестуваните при акцията по задържането на Митьо Очите в Истанбул. Именно на негово име били резервирани стаите в хотела, в който задържаха Очите.Според Найденов Димитър Желязков помолил Бенчев да пътува с него до Турция. Общинският съветник се съгласил, като по това време Желязков не е бил издирван от властите.\"Познават се лично, но не са били в близки отношения\", коментира Найденов.Бенчев е акционер в охранителната фирма \"Аркус\", в която Митьо Очите е имал договор за консултант. \"Служителите в \"Аркус\" сигурно са повече от 200 или 300 души, това не означава, че Бенчев има общ бизнес с тях\", разказа Найденов.Според прокуратурата в дома на Бенчев е открит тефтер с \"черно счетоводство\", където били записани сумите, които трябва да бъдат дадени на Митьо Очите.\"Няма такова нещо - не са ни предоставяли такива книжки\", каза Найденов.По думите му, ако Бенчо Бенчев не е бил в хотела, а там е бил например Иван Петров, който никой не познава, вниманието е нямало да бъде такова.\"\", каза Найденов.Според него прокуратурата се използва за тези атаки срещу Бенчев и единственият достоен акт е това разследване да бъде прекратено.", "date": "2018.08.24", "title": "Бенчо Бенчев е необходим на някого, смята адвокатът му "}
{"url": "https://news.bg/bulgaria/balgarite-zhiveyat-v-prenaseleni-domakinstva-pri-1-2-mln-neobitaemi-zhilishta.html", "text": "По данни на Министерство на регионалното развитие и благоустройството (МРРБ) необитаемите жилища в България са 1 220 416, което прави 31,40%. Картината на необитаемите жилища в селата не е по-различна - 42,96%.Статистиката представи заместник-министърът на регионалното развитие и благоустройството Малина Крумова пред bTV. В София-област необитаемите жилища са 48,2%, в Перник - 44,9%, Бургас-област - 43,7%.Крумова обясни, че причините затова са наследствени. Те стоят празни, рушат се и пречат на останалите апартаменти в сградите, защото съществуват спорове между наследниците кой да наследи имота. Другата причина е, че собствениците на имот са заминали за чужбина и не са отдали апартамента под наем.Тя поясни, че 40% от домакинствата в страната живеят в пренаселени жилища, което е голям проблем.Зам.-министърът на регионалното развитие посочи, че чрез Националната жилищна стратегия трябва да идентифицират проблемите на жилищната и имотна система, както и целите, които трябва да се предприемат, за да се постигнат крайните резултати. Според нея трябва да се постигне устойчив жилищен сектор, по прозрачен пазар на имоти, информация и институционална рамка за воденето на политика за закупуване на жилища и предоставяне на точна информация на хората.Запитана какво е състоянието на панелните блокове, Крумова отбеляза, че най-големият процент от жилищата в България са именно такива, но по думите й тяхното обновяване трябва да продължи, като собствениците са отговорни за тяхната поддръжка.", "date": "2018.08.24", "title": "Българите живеят в пренаселени домакинства при 1,2 млн. необитаеми жилища"}
{"url": "https://news.bg/world/bryuksel-svikva-izvanredna-sreshta-za-migratsiyata.html", "text": "Европейската комисия обяви, че свиква извънредна среща за миграцията, след като вътрешният министър на Италия Матео Салвини намекна, че може да подаде оставка във връзка със спор със задържането на мигранти на кораб, пише \"Политико\".Салвини, лидер на крайнодясната партия \"Лига\", влезе в спор с италианския президент Серджо Матарела относно дали на 117 мигранти, спасени в Средиземно море, трябва да им бъде позволено да слязат от кораба \"Дичиоти\", който през последните три дни е акостирал на пристанище в Сицилия.Силовият министър твърди, че на мигрантите трябва да им бъде позволено да стъпят на италианска земя само ако други европейски страни се съгласят да споделят отговорността за тях. Матарела пък настоява да бъдат пуснати в Италия по хуманитарни причини. Държавният глава направи рядка интервенция в ежедневната политика за прекратяване на подобен спор през миналия месец, когато на 67 мигранти от \"Дичиоти\" им беше позволено да слязат след друга спасителна операция. Но Салвини предупреди, че няма да позволи на Матарела да се повтори.\"Или променете страната, или променете министъра\", заплаши Салвини във видеопослание.До момента е позволено само на 29 непридружени деца да напуснат кораба.Спорът в Италия, който предизвика напрежение между коалиционните партньори \"Лига\" и Движение \"Пет звезди\", се отрази и на политическия конфликт в Европа заради миграцията.На среща на върха през юни след среднощни преговори евролидерите съгласуваха редица мерки за справяне с миграцията, включително откриване на центрове за бежанци в и извън съюза. Но лидерите не успяха да договорят подробностите и чиновниците срещат затруднения при практическото прилагане на съгласуваните мерки.Говорител на Европейската комисия коментира, че от неделя поддържат интензивни контакти с държавите по случая с \"Дичиоти\". Представителят добави, че продължават да работят за намиране на дългосрочно решение по въпроса за миграцията. Той съобщи, че Европейската комисия е поискала за петък неформална среща на \"шерпи\" - високопоставени представители на националните правителства, които координират политиката на ЕС.Комисията поясни, че 12 страни членки се очаква да присъстват на срещата, но не разкри подробности. Дипломат от ЕС, пожелал анонимност, разкри, че Франция, Австрия, Германия, Италия, Испания, Португалия, Малта, Люксембург, Холандия, Гърция и Ирландия се очаква да присъстват на срещата.Втори дипломат коментира, че декларацията от срещата през юни \"беше продукт на недоспали лидери, които са направили всичко възможно, за да напуснат стаята, но няма консенсус по това, което имат предвид\".", "date": "2018.08.24", "title": "Брюксел свиква извънредна среща за миграцията"}
{"url": "https://news.bg/bulgaria/mazh-zagina-pri-tezhka-katastrofa-po-patya-ruse-byala.html", "text": "Шофьор на автомобил загина при тежка катастрофа по пътя Русе-Бяла, в района на Мойсев баир, съобщи \"24 часа\".Сигналът за инцидента е подаден в 8.24 часа тази сутрин.По първоначална информация автомобил \"Опел\" пътувал в посока Русе. Шофьорът навлиза в отсрещното платно и се блъска в тежкотоварен камион, а след това и в микробус.При удара камионът, който превозва живи прасета, е спукал гума и се е обърнал на една страна.Шофьорът на лекия автомобил е загинал на място.Към момента няма данни за други пострадали.В района на инцидента са екипи на полицията, на противопожарната служба и на Спешна помощ.Предстои оглед и претоварване на животните в друг камион.Движението в участъка се осъществява в една лента.", "date": "2018.08.24", "title": "Мъж загина при тежка катастрофа по пътя Русе-Бяла"}
{"url": "https://news.bg/world/po-malko-migratsiya-shte-podobri-otnosheniyata-v-es-vyarva-liderat-na-avstriya.html", "text": "Австрия трябва да положи най-много усилия по време на председателството на ЕС за намаляване на напрежението в Европа.Това заяви австрийският канцлер Себастиан Курц по време на реч пред членове на германската Християндемократическа партия на канцлера Ангела Меркел на събитие в германската провинция Тюрингия, информира ДПА.Австрия има добър шанс да засили връзките заради местоположението си в центъра на Европа и контактите с Източна Европа, каза Курц пред 3 000 членове на партията.Според него една от причините за раздорите в Европа е мигрантският натиск през последните години. Той смята, че Старият континент няма функциониращи външни граници.Организираната през юни среща за миграцията помогна за установяване на нова \"тенденция\" в Европа, защото сега хората мислят за ситуацията различно, каза той и добави, че сега фокусът е към засилване на Фронтекс.Сега виждаме, че по-малко хора тръгват по този път. Ще открием начин да прекратим умирането, обяви Курц, имайки предвид загиналите мигранти в Средиземно море.На събитието беше използвано същото мото като на Австрия на председателството на ЕС: \"Европа, която защитава\".От Християндемократическата партия в Тюрингия съобщиха, че две години са се опитвали да организират посещението на Курц.", "date": "2018.08.24", "title": "По-малко миграция ще подобри отношенията в ЕС, вярва лидерът на Австрия"}
{"url": "https://news.bg/world/tramp-v-navodnen-ovalen-kabinet-na-koritsata-na-spisanie-taym.html", "text": "Президентът на САЩ Доналд Тръмп за пореден път на корицата на списание \"Тайм\".Сътрудникът на списанието Тим О'Брайън, художник, който създава корицата на списанието близо 30 години, заяви, че следващата стъпка от поредицата от Овалния кабинет в Белия дом \"В дълбокото\" представя огромните проблеми пред Тръмп.На третата корица от серията на Тим О'Брайън Овалният кабинет е наводнен и президентът плува в кабинета, но главата на Тръмп не е показана. Историята засяга случая с Майкъл Коен, бивш личен адвокат на американския лидер.Броят ще бъде издаден на 3 септември 2018 г.", "date": "2018.08.24", "title": "Тръмп в наводнен Овален кабинет на корицата на списание „Тайм”"}
{"url": "https://news.bg/crime/lineyka-i-kola-se-udariha-na-okolovrastnoto-v-sofiya.html", "text": "Линейка и автомобил се удариха в района на кв.\"Овча купел\", съобщи NOVA.Инцидентът е станал около 11 часа тази сутрин.В линейката е имало пациент. Малко по-късно той е бил превозен с друг линейка.Пострадал е шофьорът на колата. 37-годишният мъж е бил откаран в болница.По непотвърдена информация той е употребил алкохол или наркотици.", "date": "2018.08.24", "title": "Линейка и кола се удариха на Околовръстното в София"}
{"url": "https://news.bg/finance/nap-otchita-po-visoki-oboroti-po-tsyaloto-chernomorie.html", "text": "Увеличават се оборотите на обектите по цялото Черноморие за юни 2018 г. в сравнение със същия период на 2017 година, отчитат от НАП.От Приходната агенция се позовават на данните, които фискалните устройства подават към тях всеки месец. Оборотите на всички обекти по цялото ни Черноморие през юни 2018 г. са 1,127 млрд. лв.От НАП уточняват също, че по-високи приходи са регистрирани от заведения и магазини, както на Южното, така и на Северното Черноморие. Например, в Приморско през юни тази година, в сравнение с юни 2017 г., е отчетен 75% ръст, а в Кранево - 57 на сто.По-високи има и в Обзор - 21%, Варвара - 41 на сто, Синеморец - 23%.Значителното подобряване на фискалната дисциплина е заради засиленото присъствие на инспектори от НАП по българското Черноморие. И тази година стотици данъчни инспектори, съвместно с полицаи и митничари, извършват лятна контролна кампания по Черноморието.От началото на кампанията досега са направени общо над 8900 проверки, като запечатаните до този момент обекти са 210, уточниха от НАП.От там припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба. Основната цел на проверяващите е да насърчат доброволното спазване на данъчните изисквания.От приходното ведомство използват също и дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти, на мониторинг са подложени борси и тържища, които снабдяват хотелите с храни и напитки, допълват от НАП.Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2018.08.24", "title": "НАП отчита по-високи обороти по цялото Черноморие"}
{"url": "https://news.bg/world/voenno-reshenie-za-idlib-shte-predizvika-katastrofa-predupredi-chavushoglu-v-moskva.html", "text": "Министърът на външните работи на Турция се обяви против офанзива на сирийската правителствена армия в последния бастион на опозицията в Идлиб, докато Москва подчерта, че губи търпение с бунтовниците в Сирия, информира АП.Мевлют Чавушоглу, който е в Москва за разговори с руския си колега Сергей Лавров, изтъкна, че Русия и Турция трябва да работят за разделяне на опозиционните групи от \"терористите\" в северозападната провинция Идлиб. Той се обяви срещу правителствена офанзива в провинцията, предупреждавайки, че това ще доведе до \"хуманитарна катастрофа\".\"\", каза Чавушоглу на пресконференция в руската столица. \"Ние можем да работим съвместно, но също така можем да поставим под риск живота на цивилните, докато ликвидираме тези радикални групи\", добави той.Превземането на Идлиб би било трудна задача за силите на Асад. Докато по-рано тази седмица се съобщаваше, че сирийската армия подготвя нова офанзива, лидерът на свързана с \"Ал Кайда\" групировка се закани да се бият.Лавров отбеляза, че Москва губи търпение с екстремистите в Идлиб, обвинявани от Кремъл, че атакуват правителствени позиции и база на руснаците в Сирия.Външният министър на Русия добави, че когато Турция, Иран и Русия са договорили зоните за спиране на огъня, Москва не е очаквала екстремистите да го \"използват като човешки щит\", което им позволява да нападат правителството. Лавров призна, че ситуацията в Идлиб е \"сложна\" и призова за отделяне на екстремистите от легитимната опозиция. Той каза още, че Чавушоглу ще остане в Москва, тъй като по-късно днес представители на въоръжените сили и отбраната на Русия и Турция ще обсъдят ситуацията в сирийската провинция.По-рано днес специалният посланик на ООН за Сирия Стефан де Мистура покани Иран, Русия и Турция за провеждане на преговори за формиране на комисия за изработване на нова конституция на Сирия. Разговорите ще се проведат на 11 и 12 септември, съобщава \"Ройтерс\".", "date": "2018.08.24", "title": "Военно решение за Идлиб ще предизвика катастрофа, предупреди Чавушоглу в Москва"}
{"url": "https://news.bg/world/ryanair-vavezhda-taksa-za-rachen-bagazh.html", "text": "Нискотарифният превозвач Ryanair прави радикални промени в политиката си за ръчен багаж, които вероятно ще засегнат бюджетите на клиентите им.От 1 ноември единствено пътниците закупили услугата \"priority boarding\" ще могат да пътуват с две чанти ръчен багаж, като голямата (до 10 кг) ще бъде вземана на гейта и натоварвана в багажното отделение на самолета.Пътниците, които не са закупили услугата ще имат право единствено на така наречения малък ръчен багаж. Според ирландското издание \"Индипендънт\", цитирано от , авиокомпанията ще въведе нова тарифа за багаж до 10 килограма, който ще се таксува на цена от 8 евро на посока. По-късно информацията беше потвърдена и от . Този багаж, за разлика от досегашната политика, ще се оставя при чекин, а не на гейта.Според изданието промяната има за цел да редуцира времето за натоварване на до 120 чанти на полет, което е отнемало до 25 минути.Според Ryanair промяната ще засегне 40% от пътниците, които досега не са закупували priority boarding и са пътували с голям ръчен багаж. Други 30% закупуват услугата, а останалите 30% според авиокомпанията пътуват само с малък ръчен багаж (с размерите на по-голяма чанта за лаптоп).Авиокомпанията твърди, че промяната ще спести пари на клиентите й, тъй като те ще могат да чекират 10 кг куфари за 8 евро, а не само 20-килограмови за 25 евро, каквато е единствената тарифа за чекиран багаж в момента.Преди около година Ryanair промени политиката си, която дотогава разрешаваше на всички клиенти да вземат със себе си на самолета големия ръчен багаж. След промяната тази възможност имаха единствено закупилите priority boarding. Тази промяна доведе до забавяния на полети заради техническото време за натоварване на багажа.Ирландското издание напомня и други скорошни промени в политиката на Ryanair:Новата политика влиза в сила от 1 ноември, но важи за резервации, направени от 1 септември. За резервации преди тази дата ще важат досегашните правила.", "date": "2018.08.24", "title": "Ryanair въвежда такса за ръчен багаж"}
{"url": "https://news.bg/crime/obviniha-trima-za-iztochvane-na-dds-chrez-prodazhba-na-zarno.html", "text": "Варненската окръжната прокуратура предаде на съд трима, участвали в престъпна схема за укриване на данъци, източване на ДДС и изпиране на пари, съобщиха от прокуратурата.Красен Ж., Кирил Ж. и Теодор А. са обвинени за избягване на данъчни задължения в особено големи размери чрез подаване на неверни декларации в НАП и приспадане на ДДС при изкупуване на зърно. За всеки от подсъдимите укритите данъчни задължения са различни.За Кирил Ж. те са в размер на 826 577 лева, като той е пропуснал да плати данъците повече от два пъти.За Красен Ж. дължимото към държавния бюджет е в размер на 281 909 лева. Теодор А., който действал като пълномощник на фирмата на брат си в изкупуване на зърно дължи на бюджета близо 104 000 лева.И тримата подсъдими се занимавали с изкупуване на зърно от нерегистрирани по ДДС земеделски производители. Фирмата на брата на Теодор, на която той бил пълномощник, била сред доставчиците на зърно за един от най-големите световни търговци на зърно в света.Малко преди зърновозите да влязат в пристанището за разтоварване, първоначално издадените товарителници били подменяни. В тях се вписвали различни пунктове за товарене и различни изпращачи на регистрирани по ДДС търговци с цел теглене на ДДС.Красен и Кирил ще отговарят пред съда и за изпиране на пари, придобити от престъпна дейност, а именно - укрити данъчни задължения и неправомерно теглен ДДС.Сумите са теглени от две банки чрез подставени лица. Дружествата, чрез които се изкупувало зърно в схемата, били регистрирани на наркозависими или психично болни хора. Някои от подставените лица били дори с наложени ограничителни мерки.От прокуратурата припомнят, че при проверка от полицията на автомобил \"Фолксваген\" от 15 октомври 2012 г. на паркинга на ресторант \"Старо село\" във Варна е бил и подсъдимият Красен Ж.При обиска на колата и на подсъдимия Красен Ж. са намерени и иззети 575 425 лв., екземпляри от платежните нареждания за извършени същия ден банкови трансакции и разписки за извършени тегления в брой, печати и фактури на някои от използваните в схемата търговски дружества, номера на банкови сметки на търговски дружества, адреси и кодове за достъп до електронната поща на различни търговски дружества и др.Недалеч от този автомобил е задържан и втори - \"Ауди А8\", в който пътувал свидетел по настоящото дело. В него са намерени и иззети 34 220 лв. в пачки със слепки на банка, в която били извършвани плащанията, тегленията и нарежданията на парите.Предстои делото срещу тримата подсъдими да бъде насрочено за разглеждане във Варненския окръжен съд.", "date": "2018.08.24", "title": "Обвиниха трима за източване на ДДС чрез продажба на зърно"}
{"url": "https://news.bg/crime/mazh-se-samoubi-v-nadezhda.html", "text": "Възрастен мъж се е самоубил, скачайки от 14-я етаж на блок в столичния квартал \"Надежда\".Инцидентът е станал около 18:00 ч. тази вечер.Той е починал на място.", "date": "2018.08.24", "title": "Мъж се самоуби в \"Надежда\""}
{"url": "https://news.bg/disasters/gorya-tsentralnata-banka-na-rusiya.html", "text": "Пожар е избухнал в централата на Централната банка на Русия (), съобщават руски медии.Огънят е избухнал на 5-ия етаж.На мястото на инцидента са изпратени 26 пожарни. Районът е отцепен.Властите не съобщават какви са причините за пожара.В един от корпусите на Централната банка на Русия на улица \"Неглинная\" има пожар на петия етаж, уточнява ТАСС. Властите съобщават, че огнената стихия е била овладяна за около час. ", "date": "2018.08.24", "title": "Горя Централната банка на Русия"}
{"url": "https://news.bg/int-politics/tramp-otmeni-poseshtenieto-na-pompeo-v-phenyan.html", "text": "Президентът на САЩ Доналд Тръмп заяви, че е наредил на американския държавен секретар Майк Помпео да отмени посещението си в Северна Корея. Той написа Тръмп в профила си в \"Туитър\".Тръмп обясни, че е взел такова решение, защото не се забелязва достатъчен напредък в ядреното разоръжаването на КНДР.В допълнение, той дори обвини Китай, защото търговските спорове между Вашингтон и Пекин не помагат в процеса на ядрено разоръжаване на Пхенян.\"Държавният секретар Помпей се надява скоро да посети Северна Корея, най-вероятно след разрешаване на нашите търговски отношения с Китай\", прогнозира американският президент.По-рано беше съобщено, че Помпео е назначил специален представител за КНДР.", "date": "2018.08.24", "title": "Тръмп отмени посещението на Помпео в Пхенян"}
{"url": "https://news.bg/regions/razbiliyat-se-samolet-v-balchik-se-preobarnal-prez-krilo-i-se-zapalil.html", "text": "Пилот на утралек самолет двуместен самолет Cirrus SR22 загина на място на летището в Балчик, след като машината се преобръща през крило и се запалва. Това съобщиха за в. \"24 часа\" от звеното за разследване на авиационни произшествия към Министерството на транспорта.Към 17,45 ч в петък самолетът излита от летище Лесново. Летял е в неконтролирано въздушно пространство на височина 3100 метра, след което преминава през въздушното пространство на летище Варна и в 18,54 часа е предаден за кацане на летище Балчик.Пилотът е потвърдил, че е осъществил контакт с летище Балчик и се е насочил за кацане. Самолетът се е приземил твърдо, при което е подскочил, при такава ситуация е неуправляем, казаха от звеното. След това се преобръща през крило по гръб и се запалва. Пилотът е загинал.В събота ръководителят на звеното за разследване Христо Христов ще е в Балчик, за да започне разследването.", "date": "2018.08.24", "title": "Разбилият се самолет в Балчик се преобърнал през крило и се запалил"}
