{"url": "https://news.bg/world/sarbiya-situatsiyata-s-harvatiya-e-stranna.html", "text": " Това заяви сръбският премиер Ана Бърнабич, цитирана от b92. Тя направи изявлението в отговор на журналистически въпрос и след настойчивото настояване на Хърватия за реакция. Изказването бе в отговор на инцидента от тази седмица. Припомняме, че сръбският депутат ултранационалист Воислав Шешел стъпка знамето на Хърватия в сръбския парламент. Инцидентът накара делегация от съседна Хърватия, която е член на ЕС от 2013 г., вчера да преустанови посещението си в Сърбия, което трябваше да бъде част от усилията за подобряване на отношенията между двете страни.Бърнабич осъди действията на Шешел и заяви, че се надява делегацията все пак да посети Сърбия. ", "date": "2018.04.22", "title": "Сърбия: Ситуацията с Хърватия е странна"}
{"url": "https://news.bg/world/katarski-iztrebiteli-prihvanali-grazhdanski-samolet-na-oae.html", "text": "Обединените арабски емирства заявяват, че катарски изтребители са прихванали граждански самолет с 86 пътници, пътуващ за Бахрейн, съобщава \"Ройтерс\"Гражданският самолет на ОАЕ е трябвало да предприеме маневри, за да избегне сблъсък. Не споменава името на авиокомпанията.И двете страни се обвиняват в поредица въздушни инциденти след като страните в региона наложиха дипломатически и търговски санкции на Катар през юни.ОАЕ, заедно със Саудитска Арабия, Бахрейн и Египет, обвиняват Катар, че подкрепя Иран, както и ислямски екстремисти. Катар отрича и обвинява четирите държави в опит за ограничение на суверенитета.", "date": "2018.04.22", "title": "Катарски изтребители прихванали граждански самолет на ОАЕ"}
{"url": "https://news.bg/world/evakuiraha-mon-sen-mishel-vav-frantsiya-zaradi-chovek-zaplashvasht-politsai.html", "text": "Мон Сен Мишел, основен туристически обект в Нормандия, Франция, бе  евакуиран за часове, след като човек, заплаши да убие полицаи, съобщава \"Ройтерс\".Полицията е издирвала човек, който викал - \"Ще убия ченгетата\". Изпратен е и хеликоптер, съобщават от \"Франс 3\". Екскурзовод е уведомил властите, след като е чул, че мъжът иска да нападне полицаи. Към момента туристите се завръщат.След претърсване, властите вярват, че заподозряният вече не е на острова. \"Всички къщи са проверени, всички публични и частни места са инспектирани от жандармерия и абатството е празно\", коментира пред БФМТВ префектът Жан-Марк Сабате. Разследването на инцидента продължава, добави той.По-рано Сабате коментира пред \"ФрансИнфо\": \"Човекът се е върнал в Мон Сен Мишел, отправил е доста заплахи пред едно кафене и е видян на укрепленията на града\".Островът е посещаван от три милиона туристи годишно, като въоръжено полицейско присъствие има от декември в случай на терористична атака.", "date": "2018.04.22", "title": "Евакуираха Мон Сен Мишел във Франция заради човек, заплашващ полицаи"}
{"url": "https://news.bg/politics/pavlova-privetstva-hilyadi-na-balgarsko-horo-v-bryuksel.html", "text": "\"За мен е гордост като министър за Българското председателство днес като част от нашия културен календар да представим българските традиции, българската култура и българския фолклор - нещо, с което можем и трябва да се гордеем\", заяви Лиляна Павлова в приветствието си към събралите се българи, представители на Балканите, на Европа и света, дошли в сърцето на Брюксел, за да се хванат ръка за ръка на Голямото българско хоро на Гран плас в белгийската столица, съобщават от Министерството за Българското председателство. \"Вече 11 години като членове на ЕС допринасяме за културното многообразие на Европа. Ние сме достойни европейци, имаме какво да покажем, има, с какво да се гордеем. На този фон виждаме и усещаме участието на Балканите с нас като една пълноправна и пълноценна част на Европа. Защото културата, традициите са това, което ни е свързвало в годините. Вярвам, че това ще допринесе Европа да бъде единна, да бъде по-силна за нашите деца, за това, което искаме да изградим за тях\", обясни Павлова.Голямото българско хоро тази година е и част от програмата на фестивала \"Балкан Трафик\", който се провежда в Брюксел в момента и е най-значимият форум за балканска музика в Западна Европа. Очаква се статуята на Манекен Пис да бъде облечена в българска носия.Организатор на Голямото хоро в Брюксел е българският евродепутата Ева Майдел. \"Време е да променим образа на България навън - да покажем, че сме способни, успешни и позитивни. С българското хоро искам да покажа, че ние имаме друго лице, което трябва да показваме и да се гордеем с това, което сме днес. Използвам хорото, защото то носи страхотна енергия, която заразява всички, показва, че българите са задружни и сплотени\", коментира Майдел.\"Голямото хоро\" е установена 6-годишна традиция за Брюксел, а тази година то включва над 100 изпълнители от различни краища на България. Празникът е част от културната програма на българското председателство на Съвета на ЕС и по покана на Ева Майдел патрон на хорото е председателят на Европейския парламент Антонио Таяни.\"Голямото хоро\" е финална част от 12-ото издание на международния фестивал за балканска музика \"Balkan Trafik\". Акцент на фестивала тази година е представянето на Пловдив, избран за Европейска столица на културата за 2019 г. Изпълненията в програмата на площада са от Академията за Музикално, Танцово и Изобразително изкуство от Пловдив, Ансамбъл \"Търновска Царица\" от Велико Търнова, и Кукери от Раковски.", "date": "2018.04.22", "title": "Павлова приветства хиляди на българско хоро в Брюксел"}
{"url": "https://news.bg/int-politics/za-makron-nyama-plan-b-v-yadrenata-sdelka-s-iran.html", "text": "Френският президент Еманюел Макрон заяви, че няма \"план Б\" за ядрената сделка с Иран и че САЩ трябва да останат в споразумението, съобщава \"Ройтерс\".В интервю за \"Фокс Нюз\", ден преди да пристигне във Вашингтон за тридневно държавно посещение, Макрон обясни, че САЩ, Франция и други съюзници ще имат \"много важна\" роля при възстановяването на Сирия, след като победят \"Ислямска държава\".Макрон и Тръмп ще обсъдят ядреното споразумение с Иран, както и съвместната операция в Сирия този месец след подозренията за атака с химическо оръжие в Дума, коментират официални лица.\"Нямам план Б. Да спазваме тази рамка, защото е по-добра от ситуация от севернокорейски тип\", коментира Макрон.Макрон допълва, че иска това да \"се завърши\", имайки предвид балистични ракети и ограничаване влиянието на Иран в региона.", "date": "2018.04.22", "title": "За Макрон няма \"план Б\" в ядрената сделка с Иран"}
{"url": "https://news.bg/comments/deos-izostavi-rozoviya-balon-dali.html", "text": "В българското политическо пространство има един своеобразен балон. Този балон е изпълнен от няколко хиляди души, които пишат, четат и споделят в интернет мрежите статии и статуси, организират протести, митинги и дискусии в столицата и имат едно ясно изразено ядро последователи, готови винаги да се обединяват около общ казус. В него се намира и т.нар. \"градска десница\", която на миналите избори придоби нов облик под формата на партия \"Да, България\". Най-вече участниците се намират в София, при това в центъра, което е породило редица пейоративни прякори като добре известното \"жълтопаветници\". И трябва да се отбележи, че на миналите избори Да, България взеха близо 10 процента в столицата. Политиците в този балон през цялото време са заобиколени от своите фенове по площадите и в интернет мрежите, които непрестанно изразяват своите симпатии и така дават вида на подкрепа, която обаче остава несъизмерима с реалността извън София.Именно в този балон се намираше и партия ДЕОС, но тази тяхна ситуация не беше за подценяване. Въпреки че тези няколко хиляди души са, в общи линии, изолирани от остатъка на населението на България, те все пак, поради местоположението си в центъра на София и способността за спонтанни протести, както и достъпа до ресурси, могат да упражняват немалко влияние върху властта. Този обществено-политически \"балон\" претърпя огромно поражение на изборите миналата година. Новопоявилата се партия Да, България се коалира със Зелените и ДЕОС в опит да разшири своята база. Това се оказа фатално, тъй като претенцията за дясно трябваше да бъде напълно изоставена при наличието на партньори, които ясно отговарят на левия спектър. Затова и чухме реториката \"Няма леви или десни, а единствено граждани срещу мафията\". Подобна реторика работи, когато сме пред прага на разпадането на авторитарен режим, когато живеем в диктатура, в която подобни понятия са изгубили значението си. Но ние вече 28 години живеем в посткомунистическа България, която е член на ЕС и НАТО. Подобно говорене просто не съответства на реалността и е твърде закъсняло. Година и половина след последните парламентарни избори градската демократична общност реши да направи повторен опит да се обедини, което резултира в учредяването на \"Демократична България\" - коалиция от ДСБ, Да, България и Зелените, като се проведоха разговори и с няколко други формации, включително и ДЕОС.Самата партия ДЕОС е интересен случай. Тя по-скоро сама зае ролята на своего рода тинк-танк с база активисти около нея, предимно студенти и млади хора. Организира дискусии, благотворителни инициативи, излиза с позиции, участва по медии и писа експертни статии. Партията защитава либерални проевропейски възгледи, това ще рече свободен пазар, господство на потребителите, а не на държавата при образуването на цените, свободна търговия, мирни отношения между нациите и отворено общество, което се изразява в подкрепата им за все по-сериозна европейска интеграция. Някои от членовете им дори са привърженици на предложението ЕС да се превърне във федерация. Сред позициите на ДЕОС се намира подкрепа за даването право на глас на 16-годишни българи, изявление против \"забраната за емиграция\" на американския президент Доналд Тръмп, подкрепа за плана \"Верхофстад\" за обединена и федерална Европа. Трябва да се отбележи, че ДЕОС се опитваха да създадат дебат по пренебрегвани в масовата медия теми като свободата да носиш оръжие.Един от главните проблеми на ДЕОС, които държаха групата в периферията на българската политическа сцена, бе радикалното поведение и позиции на някои нейни членове. Най-ясно изпъкна бившият председател Виктор Лилов, който, освен че се провъзгласи за \"гей политик\", също така изяви подкрепа за крайно леви феминистки и откровено социалистически послания като \"разбиването на патриархата\". По този начин той обвърза своята сексуална идентичност с политиката и започна да играе играта на колективизма, имащ се за представител на всички гейове в България, но подобно говорене обрича която и да е политическа фигура в България на ниска подкрепа, тъй като населението у нас е с по-скоро консервативни настроения, както се разбра от изследването на нагласите на българина от социологически център Тренд. Също така изпъкна телевизионното му участието с националиста Боян Расате, в което след критика на БХК от последния, Виктор Лилов демонстративно удари по масата, стана и си тръгна. След това партията просто не съумя да избяга от вулгарния етикет \"гей партия\" и от тези медийни циркове, които винаги я съпътстваха сред по-широката маса от избиратели. Още по-подсилен бе ефектът благодарение и на избрания им цвят - розово. Хора вътре в партията разпознаха този проблем, поне аз така смятам, тъй като през май миналата година на общо събрание надзорният съвет взе решение да изключи председателя си Виктор Лилов поради груби нарушения в изпълнението на длъжността си. Типично в негов стил господин Лилов се оприличи с Тодор Живков от БКП и Лютви Местан от ДПС, други двама отстранени бивши председатели.За останалите в ДЕОС последва период на активни размишления върху идентичността си като политически проект, в които месеци адвокатът Емил Георгиев направи силно впечатление. Именно той в момента е в центъра на събитията. Миналата неделя, след разговори с Демократична България, ДЕОС взе решение да се разпусне и така да покаже ясна солидарност със своите партньори, както и желанието за преследване на надпартийните интереси. Разпускането може да се разглежда и като продиктувано от обстоятелствата, тъй като розовият прогей образ, който създадоха за себе си, няма как да бъде преглътнат от консервативно настроените ДСБ. Пролича си как опитът да се установи подобен социален либерализъм в България не намери почва, а единствено се явяваше пречка пред успеха на партията. На миналите избори обединението Да, България бе силно критикувано именно заради \"розовото\" вътре в коалицията, което будеше съмнения дали говоренето \"няма ляво, няма дясно\" не е само на повърхността, а със сформирането т.нар. \"правителство в сянка\" сякаш се целеше да се наблегне на \"демократичния характер\" на хората вътре, като се избягва очебийно съпричастие към дадена идеология.По този начин бъдещето на ДЕОС е най-вече в ръцете на Емил Георгиев, който в новото \"правителство в сянка\" ще отговаря за \"намаляване на административната тежест и малък и среден бизнес\". В гостуване при Дремджиев бившият член на ДЕОС ясно изложи своите позиции. Подчерта подкрепата за категоричен евроатлантически път на България, нуждата от защита на частната собственост, насърчаване на дребните предприемачи и работеща съдебна система. Доста от тези неща вече сме ги чували, това отбеляза и водещият, но Георгиев отвърна, че е наложително да се повтарят, тъй като сме в ситуация, в която имаме правителство, обърнало поглед и тръгнало безцеремонно към авторитаризма на Путинова Русия. Не мога да не отбележа, че и това сме го чували. Правителството в сянка на Демократична България иска да предложи нова управленска алтернатива на всички граждани, които споделят тези демократични ценности, зад които градските политици са се обединили за пореден път. Не се разбра много ясно какво точно ще върши това правителство, но Георгиев настоя, че е готов да даде всичко от себе си, за да предлага помощта си на граждани в битката им с държавната ни администрация и всички останали части от машинарията, представляваща нашия политически и икономически живот.Със сигурност това решение на ДЕОС представлява правилна стъпка напред и феновете им трябва да се надяват, че добрите и смислени идеи, които прозираха в партията, въпреки понякога резките действия и изявления, в момента придобиват реално изражение в това ново тяхно начинание.Единственият болезнен въпрос, който напира и пред когото са заставени всички от Демократична България, е въпросът за процентите. На миналите избори не успяха да минат така бленувания от тях праг на четири процента и бъдещето в тази насока не изглежда особено розово. Но Емил Георгиев изтъкна, че те по-скоро ще се фокусират върху това да предлагат единствена по вида си управленска алтернатива на българските граждани под формата на правителство в сянка, те искат да избягат от тенденцията само да реагират на действията на властта, но също така искат да намерят начини да предлагат алтернативни политически ходове за гражданите.Въпреки вече натрупалите се изборни провали, все пак коалицията ще успее да сплоти своите дългогодишни привърженици и поне малко да разшири своя електорат. Бъдещето на ДЕОС вече е неразривно свързано с бъдещето на Демократична България. Единствено можем да чакаме да видим какво ще излезе от този нов политически проект в пространството на градската демократична общност, но съдейки от липсата на промяна в политическото говорене, няма да е нищо изненадващо, а същото говорене в същия балон.", "date": "2018.04.22", "title": "ДЕОС изостави розовия балон... дали?"}
{"url": "https://news.bg/bulgaria/sofiyanski-ivancheva-poluchi-golemi-pravomoshtiya-za-rayonen-kmet.html", "text": "Ареста и разследването за подкуп срещу районния кмет на \"Младост\" Десислава Иванчева коментира бившият кмет на София Стефан Софиянски. Според него, тя е получила по-различни пълномощия от всички останали районни кметове - да спира обекти. От един районен кмет не зависи градоустройството на района.Това заяви Софиянски в предаването \"120 минути\" по bTV.\"\", уточни бившият кмет на София.Той не знае по какви причини точно тя е получила по-различните пълномощия.  коментира още Софиянски.По думите му заповедта е подписана от столичния кмет, но Софиянски не може да каже дали това е минало през Общинския съвет или не.Той се върна към управлението си като кмет във връзка със случая \"Иванчева\" и разкри имал ли е самият той сблъсък с корупцията. \", разказа Софиянски. \", допълни бившият столичен кмет.Софиянски коментира и други актуални теми, сред които състоянието на десницата днес.  По думите му, СДС трябва да започне един задължителен процес на градеж и на възстановяване., посочи той.  подчерта Софиянски.", "date": "2018.04.22", "title": "Софиянски: Иванчева получи големи правомощия за районен кмет "}
{"url": "https://news.bg/world/57-zaginali-i-120-raneni-pri-atentata-v-kabul.html", "text": "Най-малко 57 души са загинали, а други 120 души са били ранени при днешния самоубийствен атентат в афганистанската столица Кабул, предаде АП. Това са потвърдили от здравното министерство и полицията. Припомняме, че атентатор самоубиец се взриви пред център за регистрация в избирателните списъци.Атентатът бе извършен в източната част на столицата, в населен главно с шиити квартал.По-късно терористичната групировка ДАЕШ (\"Ислямска държава\") пое отговорност за кървавата баня.Президентът Ашраф Гани вече осъди кървавия акт на насилие. Гани беше поставен под силен натиск от своите международни партньори да гарантира провеждането на изборите през тази година, преди президентските избори, които са насрочени за 2019 г., въпреки че е налице масов скептицизъм, че те ще се проведат.Парламентарният вот е насрочен за октомври. В социалните мрежи се появиха много снимки на загинали цивилни, сред които о деца. ", "date": "2018.04.22", "title": "57 загинали и 120 ранени при атентата в Кабул "}
{"url": "https://news.bg/world/vlastta-v-armeniya-obvini-pashinyan-v-bezotgovornost.html", "text": "Председателят на парламента на Армения Ара Баблоян призова нацията да демонстрира предпазливост и сдържаност, а опозиционните лидери, които отхвърлят политическия диалог, да помислят за своята отговорност за евентуални негативни събития, предаде ТАСС.\", каза говорителят, като добави, че за съжаление са допуснати нарушения на закона и реда.\" подчерта Баблоян.Припомняме, че демонстрациите в столицата Ереван продължават вече седмици. Хиляди арменци се събират, за да изразят недоволство от назначаването на експрезиденра Серж Саркисян за премиер. Те го обвиняват във връзки с Русия, както и за бедността на част от населението. Оглавилият протестите опозиционер Никол Пашинян бе задържан, след като премиерът Серж Саркисян прекъсна излъчвана по телевизията среща между двамата.Според председателя на парламента, арменският президент Армен Саркисян се е явил на митинг и призовал лидера Пашинян да седна на масата за преговори. Но след срещата им в неделя \" каза той.В ситуация, когато лидерите и организаторите на протестите \"о \", те трябва да разберат, че \". говорителят подчерта. \", каза той. ", "date": "2018.04.22", "title": "Властта в Армения обвини Пашинян в безотговорност "}
{"url": "https://news.bg/regions/s-8600-raketi-boryat-gradushkite.html", "text": "С 8600 ракети, разположени на 199 площадки за изстрелване, ще се борят с градушките. Те вече са в готовност. Това са съобщили от Изпълнителна агенция \"Борба с градушките\", цитирани от \"Монитор\".Активният сезон по градозащита се открива утре, като на всяка ракетна площадка вече са доставени по 30 противоградови ракети.Вече е започнала процедура по изграждане на нови 63 ракетни площадки, имащи за цел уплътняване и увеличаване на защитаваната от градушки територия, с което общият брой ще достигне 262.От новите 50 ще бъдат към новите командни пунктове в с. Тъжа и Хасково. С тях ще бъдат защитени териториите в Подбалканската долина и Хасковска област.", "date": "2018.04.22", "title": "С 8600 ракети борят градушките "}
{"url": "https://news.bg/world/izrael-arestuva-15-chlenove-na-hamas.html", "text": "Най-малко 15 членове на групировката \"Хамас\" са били арестувани от израелските власти. Те са били задържани при среднощна акция на Западния бряг. Това са съобщили от израелската армия, цитирани от The New Arab. Припомняме, че това се случва след убийството на палестински преподавател в Малайзия. Той също е членувал в \"Хамас\".Израелските власти отрекоха да са отговорни. Военният министър на Израел Авигдор Либерман заяви, че е възможно 35-годишният Фади ал Бач да е бил убит като част от вътрешен спор между палестинците.Либерман изтъкна пред израелско радио, че ученият е бил експерт по ракети и \"не е светец\".Семейството на убития обвини \"Мосад\", че стои зад покушението.", "date": "2018.04.22", "title": "Израел арестува 15 членове на \"Хамас\""}
{"url": "https://news.bg/world/kalachdaroglu-erdogan-shte-zagubi-vlastta.html", "text": "Турският президент Реджеп Ердоган ще загуби властта. Това заяви лидерът на основната опозиционна Републиканска народна партия Кемал Кълъчдароглу, цитиран от The New Arab. В интервю за АП Келикдароглу обвини Ердоган в опит да Кълъчдароглу е известен критик на турския президент.По думите му, гласоподавателите, които сега подкрепят президента, \"ще се присъединят към демокрацията\" на предсрочните избори, насрочени за юни.Лидерът заяви, че е уверен, че неговата партия, основната опозиция срещу Партията на справедливостта и развитието (ПСР), ще победи \"с най-малко 60 на сто от гласовете\".Но много наблюдатели се съмняват в оптимизма му. CHP не предложи кандидат за президент, план за кампанията или потенциални партийни съюзи.Ердоган, от своя страна, работи за укрепване на позициите си в продължение на месеци с речи и събития, подкрепени от нарастващ национализъм при военната операция на Турция срещу кюрдската народна защита (YPG) в северната част на Африканския регион на Сирия.По време на интервю на живо на NTV в събота, Ердоган предизвика опонента си да се яви като кандидат-президент на СНП. \"Той трябва да влезе в тази надпревара\", каза президентът. \"Да видим колко избиратели ще гласуват за теб\". Ердоган коментира подигравателно самоуверените изявления на Кълъчдароглу, като отбеляза, че лидерът на опозицията надцени каква подкрепа ще получи коалицията за избори през 2015 г.", "date": "2018.04.22", "title": "Кълъчдароглу: Ердоган ще загуби властта "}
{"url": "https://news.bg/world/libiya-spasi-263-ma-migranti.html", "text": "Либийската брегова охрана е спасила най-малко 263-ма мигранти. Открити са телата на 11 други, предаде АП. Извършени са 2 отделни операции край западния бряг на страната.Хората са били отведени в база в Триполи, след което в бежански лагер. Подобни акции по спасяване на закъсали мигранти са чести за Либия. Това е предпочитан път към Европа за стотици хиляди бежанци от региона. Те обаче често пътуват при ужасни условия и хиляди загиват всяка година преди крайната спирка.Затоплянето на времето в Европа води до нарастване броя на пристигащите.Либийските власти предупреждават, че по този път се пренасят дрога, гориво, риба и други незаконни стоки.", "date": "2018.04.22", "title": "Либия спаси 263-ма мигранти "}
{"url": "https://news.bg/politics/ninova-obyavi-gerb-gi-trese-strah-ot-avtoriteta-na-rumen-radev.html", "text": "ГЕРБ водят координирана атака срещу президента Румен Радев и БСП. Това обяви лидерът на БСП Корнелия Нинова пред БНР в коментар за Консултативния съвет за националната сигурност (КСНС), който се проведе в четвъртък.\"Изненадах се след края на КСНС, защото вътре и дума не е ставало за излизане на България от ЕС и НАТО. Нито един от текстовете не навежда на такава мисъл и изведнъж отвън се говори това\", коментира Нинова.Според нея една от причините за това е страх от авторитета на президента Радев, а друга причина е неприемане, че ГЕРБ са загубили една институция. \"Те (ГЕРБ) не могат да проумеят, че може да има институция, която не им е послушна\", смята тя.\"Координирана атака срещу президента, защото мисля, че това се прави от г-н Цветан Цветанов в ролята му на уж лошото ченге, г-н Борисов - уж доброто ченге. Вътре на КСНС Борисов и Цветанов атакуваха в синхрон г-н Радев. Единият за тъмнината и светлината, прозрачността и кражбата в държавата - Бойко Борисов, а другият - за превъоръжаването на армията и затова какъв самолет да бъде купен. Стратегия за сваляне на авторитета на Румен Радев виждам зад това\", изтъкна председателят на БСП.Тя подкрепи казаното от Румен Радев по време на лекцията пред студенти от УНСС. \"Или трябва да променим статуквото, или ще дойдат националистически, популистки вълни, с които е непредсказуемо накъде ще тръгне Европа и България. Споделям казаното от президента Румен Радев\", подчерта тя.Нинова сподели и мнението си за задържането на кмета на район \"Младост\" Десислава Иванчева. Според нея начинът на задържането е минал нормалността и границите: \"Задържането пет часа на улицата, на тротоара с белезниците - повече показност, отколкото съдържание. Подобни показни арести, приключиха с осъдителни присъди за България в Страсбург и ги плати народа.\"Корнелия Нинова отговори и на твърденията на нейни колеги, че призивът ѝ за намаляване на депутатските заплати и почивните дни е популизъм. \"Ако искаме да променяме света, трябва да започнем от себе си. Пропастта между политическия елит в Европа и в България се увеличава\", подчерта лидерът на БСП. \"Смятам, че всяка привилегия на политиците е стъпка към политическото ни самоубийство в ситуацията, в която се развива Европа, а и България\", допълни тя.", "date": "2018.04.22", "title": "Нинова обяви: ГЕРБ ги тресе страх от авторитета на Румен Радев"}
{"url": "https://news.bg/society/chastni-ohraniteli-i-politsai-zasileno-prisastvat-na-protesta-v-kamping-koral.html", "text": "Екозащитници протестират на къмпинг \"Корал\", а сред тях се забелязва засилено полицейско присъствие и частни охранители, съобщава БНР. Причината е, че частна фирма огради близо 120 дка терен, в който попада и единственият път, който води до плажната ивица.Напрежение между охранители и протестиращите няма, по пътя за къмпинга има повече от 5 полицейски поста, които спират колите с протестиращи за щателна проверка. Хората, които защитават малкото останала незастроена територия по морето стоят пред оградения път с лозунги \"\"Ибердрола\", ти ли ще унищожиш Корала и Дюните\". \"Ибедрола\" е испанската форма, закупила терена. \"Колове на беззаконието, поставени в тялото на Корал\". Заради оградения път до плажната ивица не може да стигне и линейка.\"Едни колове са забити надълбоко в едни пясъчни дюни, защитени по закон. От тук човек с багаж под ръка и дете не може да мине. За количка да не говорим. По Конституция имаме свободен достъп до плажовете. Плажовете и брегът около тях е държавна собственост. Черноморското крайбрежие е национално богатство и ние не можем да си позволим да бъде заграбено по този начин\", коментира адвокат Дончо Бораджиев.На протеста са и представители на частната фирма, те твърдят, че не предвиждат да строят ваканционно селище, но не искат в частната територия да има поставени палатки и каравани.Протестиращите заявяват, че ще се борят до последно срещу приемането на Общия устройствен план на Царево, който предвижда застрояването и на къмпинг \"Корал\".", "date": "2018.04.22", "title": "Частни охранители и полицаи засилено присъстват на протеста в къмпинг \"Корал\""}
{"url": "https://news.bg/regions/vazstanovyavat-vodosnabdyavaneto-v-dobrich-do-chas.html", "text": "Възстановяват нормалното водоподаване в Добрич до час. Това увери директорът на ВиК - Добрич Тодор Гигински.Поради възникнали множество аварии по водопровода, захранващ града с вода, към помпена станция \"Приморци\", част от Добрич е с нарушено водоподаване. Причината за авариите е недобре поддържаната, близо 20 години, ВиК инфраструктура.За отстраняването на авариите вече трети ден денонощно работят пет екипа, съобщи още директорът и заяви категорично, че след отстраняването на възникналите проблеми ВиК мрежата на града ще бъде подготвена за летния сезон.ВиК - дружеството непрекъснато подава информация към Министерството на регионалното развитие и благоустройството за хода на ремонтните дейности.", "date": "2018.04.22", "title": "Възстановяват водоснабдяването в Добрич до час"}
{"url": "https://news.bg/politics/karayancheva-nastavlyava-prezidenta-i-zashtitava-tsvetanov.html", "text": "Председателят на парламента Цвета Караянчева наставлява президента и защитава Цветанов. Относно изявленията на Румен Радев и тези в  на процесите в държавата Караянчева обясни, че \"президентът е институция и трябва да говори, да показва проблемите, но не по този начин, по който го прави.\"\"Трябва да чува и обратното мнение. Разбирам, че е военен, но не бива да реагира първосигнално и да напада личностно човек, който се е опитал да го критикува. Мисля, че това което той направи и личностно нападна г-н Цветанов, не му прави чест. Така не се прави\", коментира пред БНР Караянчева.Във връзка с , ако надлежно е входирано в деловодството на Народното събрание, ще бъде разпределено по надлежния ред и всеки ще има възможност да огласи своята позиция на комисия и в пленарната зала.Относно критиките за некачествено законодателство на сегашния парламент Цвета Караянчева отчете и че \"законодателството, което сега се прави, е по-качествено от правеното през годините назад, а парламентът е една от прозрачните институции\".Във връзка с апела на държавния глава за повече светлина в държавата и \"да се включат прожекторите\", Караянчева допълни, че \"нямаме драма в това. Аз не знам къде още трябва да се включат прожекторите в парламента. Всичко е отворено. Всичко е пред погледа на гражданите. Нека президентът да каже да спрем ли санирането, да спрем ли магистралите.\"", "date": "2018.04.22", "title": "Караянчева наставлява президента и защитава Цветанов"}
{"url": "https://news.bg/regions/82-godishna-zhena-postrada-tezhko-na-peshehodna-pateka-v-pazardzhik.html", "text": "82-годишна жена е в тежко състояние и е настанена в Областната болница в Пазарджик, ударена от автобус в града, съобщава БТВ.Инцидентът е станал на пешеходна пътека, на която жената пресича.По първоначални данни водачът на междуселищния автобус не е употребил алкохол.Сигналът е подаден след 12 часа днес.", "date": "2018.04.22", "title": "82-годишна жена пострада тежко на пешеходна пътека в Пазарджик"}
{"url": "https://news.bg/int-politics/v-armeniya-arestuvaha-lidera-na-protestite.html", "text": "Полицията в Армения арестува опозиционен депутат, който оглавява антиправителствените протести, които се провеждат вече около 10 дни, съобщават световните осведомителни агенции.Никол Пашинян е бил задържан, след като премиерът Серж Саркисян прекъсна излъчвана по телевизията среща между двамата.По време на конфронтацията ми, продължила около 3 минути, Пашинян настоял, че премиерът трябва да подаде оставка. Сиркисян обявил, че това е \"изнудване\" и излязъл.Опозицията твърди, че неотдавнашните промени в конституцията са опит на Саркисян да запази властта.Във вторник арменският парламент избра Саркисян за премиер, като съгласно конституционните промени страната се трансформира в парламентарна република, а премиерът се превръща в силната властова фигура. Саркисян преди това беше два 5-годишни мандата президент.Днешните събития започнаха със среща, на която присъстваха десетки журналисти, между Саркисян и Пашинян в хотел в столицата Ереван. След като премиерът заяви, че неговият опонент \"отговори на многобройните ми призиви да преговаряме\", Пашинян изригна с остра реплика.\"Смятам, че има неразбиране\", подчерта той и допълни: \"Дойдох тук, за да обсъдим условията на вашата оставка и условията за мирен и плавен преход на властта.\"Саркисян отвърна, че \"това не е диалог, това е изнудване\" и напусна.Правейки изявление пред събралите се журналисти след това, Пашинян призова поддръжниците си да продължат протестите.Той е бил арестуван малко след това, след като полицейски части за борба с безредиците са разпръснали хиляди протестиращи в Ереван. Не е ясно към момента Пашинян къде се намира.Саркисян е обвиняван, че не е успял да се справи с продължаващото напрежение с Азербайджан и Турция, както и с масовата бедност в Армения.Опозицията също така разкритикува близките отношения на правителството му с Русия, чийто лидер Владимир Путин също заемаше премиерския пост, за да запази хватката си върху властта.", "date": "2018.04.22", "title": "В Армения арестуваха лидера на протестите"}
{"url": "https://news.bg/int-politics/izrael-otricha-uchastie-v-ubiystvoto-na-chlena-na-hamas-v-malayziya.html", "text": "Военният министър на Израел Авигдор Либерман отхвърли предположенията, че израелската тайна служба \"Мосад\" е убила палестински преподавател, който вчера беше застрелян в Малайзия.Либерман заяви, че е възможно 35-годишният Фади ал Бач да е бил убит като част от вътрешен спор между палестинците.Двама мъже на мотоциклет изстреляха над 10 куршума, застрелвайки члена на радикалното палестинско ислямистко движение \"Хамас\" пред джамия край столицата Куала Лумпур.Семейството на убития обвини \"Мосад\", че стои зад покушението.Либерман изтъкна пред израелско радио, че ученият е бил експерт по ракети и \"не е светец\".\"Той не е участвал в подобряването на електрическата мрежа или инфраструктурата и водата. Чухме съобщенията на ръководителите на \"Хамас\", поемащи отговорност за мъжа, обяснявайки, че е участвал в производството на ракети, в подобряване на точността на ракетите\", посочи израелският военен министър.Запитан кога е чул за убийството, той посочи: \"Чухме за това от новивините. Има традиция сред терористичните организации да обвиняват Израел за всяко уреждане на сметки. Уреждането на сметки между терористични организации, между терористи, между различни фракции е нещо, което виждаме от време на време. Предполагам, че и в този случай става въпрос за това.\"\"Хамас\" е обвинявал Израел в извършването на убийства на негови експерти в чужбина в миналото, въпреки че \"Мосад\" никога не е потвърждавал такива операции.Скорошен случай беше убийството на тунизиец, за когото се смяташе, че е бил експерт на \"Хамас\" по безпилотни самолети.Засега не е известно какъв може да е мотивът за убийството, като малайзийските власти засега не са арестували никого.Бащата на Бач обвини \"Мосад\" за убийството на сина си.", "date": "2018.04.22", "title": "Израел отрича участие в убийството на члена на \"Хамас\" в Малайзия "}
{"url": "https://news.bg/world/gol-mazh-zastrelya-trima-dushi-v-zavedenie-v-neshvil-sasht.html", "text": "Гол мъж застреля трима души в Нешвил, САЩ, съобщава местната полиция. Мъжът е влезнал в заведени в предградието Антиохия и е стрелял с пушка.Властите съобщават и за четирима ранени. Клиент на заведението е успял да отнеме оръжието от мъжа, който след това е избягалПолицият първоначално описва извършителя като \"бял мъж с къса коса\". По-късно идентифицират и подозират в убийствата Травис Рейкинг.", "date": "2018.04.22", "title": "Гол мъж застреля трима души в заведение в Нешвил, САЩ"}
{"url": "https://news.bg/politics/sasht-s-ubiystveni-kritiki-kam-balgariya-za-narusheniya-na-pravata-na-choveka.html", "text": "Държавния департамент на САЩ публикува  за спазване на човешките права по света, включително и в България. Според американските власти най-значимите проблеми, свързани с правата на човека у нас, включват: тежките условия в затворите и местата за лишаване от свобода; липса на независимост на съдебната система; корупцията на всички нива на управлението; трафикът на хора; насилието на мнозинството от обществото срещу етническите малцинства.Държавният департамент подчертава, че българските власти са предприели стъпки за наказателно преследване и наказание на служители в службите за сигурност и на други места, които са извършили нарушения на правата на човека, но действията на правителството не са били достатъчни и безнаказаността е проблем.В доклада са изброени случаи на полицейско насилие, довели и до отнемането на човешки живот (арестът на Аспарух и Шибил Добрушеви в Бохот, при който бащата умира от инфаркт, а синът е с счупени ребро и ръка), цитират се и констатациите на експерти към ООН за това, че физическите посегателства в полицейските арести могат да бъдат определени като мъчение. Държавният департамент изброява корупционните практики, характерни за България (подкуп, конфликт на интереси, присвояване, търговия с влияние и др.), като подчертават, че те са характерни за всички нива от управлението и държавната администрация.В същото време анализи на различни неправителствени организации посочват редица проблеми със защитата на правата на жените, децата (особено тези с увреждания) и представителите на различни религиозни и етнически малцинства. Това се съчетава с предразсъдъци в обществото срещу много от уязвимите групи.Докладът обръща внимание и на влошаващата се медийна среда у нас. \"Остават притесненията, че корпоративният и политически натиск, в съчетание с растящата и непрозрачна концентрация на медийна собственост и разпространителски мрежи и, на трето място, правителствената регулация на ресурси и подкрепа за определени медии заедно са нанесли смъртоносен удар на медийния плурализъм\", констатират американските власти.", "date": "2018.04.22", "title": "САЩ с убийствени критики към България за нарушения на правата на човека"}
{"url": "https://news.bg/world/svetat-otbelyazva-denya-na-zemyata-1.html", "text": "Днес по света се отбелязва Международният ден на Земята. Традиционно в честването се включват над половин милиард души от различни кътчета на планетата.Всяка година Международната мрежа за Деня на Земята координира действията на повече от 12 000 партньори в 174 държави, насочени към опазване на планетата Земя и съхраняване на живота върху нея. Целта е да се създаде широка гражданска подкрепа за устойчиви и ефективни екологични политики за развитие по целия свят.В България Денят на Земята се отбелязва за първи път на 14 декември 1930 г. по инициатива на тогавашния министър на земеделието и държавните имоти Григор Василев. Инициативата се радва на широката подкрепа на други земеделски министри от цяла Европа. Празникът на българската земя дава повод на организаторите да поемат инициатива за установяване Международен ден на Земята. Тази идея намира силна подкрепа от председателя на Международния земеделски институт в Рим - Де Микелис.Денят, който е бил предложен, е 21-ви март - той има и астрономическа стойност, и може да задоволи всички изисквания на всички страни от Северното и Южното полукълбо на Земята.За първи път Денят на Земята се отбелязва официално на 22 април 1970 г. в САЩ и Канада. Милиони северноамериканци участват в демонстрация и настояват политици, държавници, бизнессреди да включат в своите приоритети опазването на околната среда. През 1990 г. празникът е обявен за международен. България се включва в отбелязването му през 1993 г. Целта е да се обединят хората на планетата в защита на околната среда.Първото честване на Деня на Земята се организира от Гейлорд Нелсън - бивш губернатор и сенатор от Уисконсин, който издига каузата за опазване на природата, и Денис Хейес - изявен студентски лидер. В проявите тогава се включват повече от 20 милиона американци от всички краища на страната. Като резултат от това събитие се оформя мощно движение в защита на околната среда и са приети законите за чист въздух и чиста вода на САЩ.България е една от първите страни, присъединили се към международното отбелязване на Деня на Земята, започнало от 1990 г. В Международния организационен комитет за честването страната ни е представена от Благовест Сендов. Той сформира Национален комитет за Деня на Земята.На 22 април 1992 г. Президентът на Република България Желю Желев подписва клетвата в името на Земята. Над 30 хиляди български деца се подписват под Декларацията за пълномощие за живот на Земята. Документът е връчен на Конференцията на ООН за околната среда и развитието, проведена в Рио де Жанейро през юни 1992 г.Оттогава всяка година България участва в отбелязването на Деня на Земята.(Уикипедия)", "date": "2018.04.22", "title": "Светът отбелязва Деня на Земята"}
{"url": "https://news.bg/weather/slanchevo-vedro-s-namek-za-lyato.html", "text": "Неделният ден ще бъде слънчев в цялата страна, не се очакват валежи, а дневните температури ще доближават летните стойности.Вятърът ще бъде ориентиран от запад-северозапад - ще бъде слаб, до умерен.Максималните температури ще са в интервала 24-29 градуса, като най-топло ще бъде в крайните югозападни райони.Минималните са между 5 и 9 градуса, в Северозападна България - до 10 градуса.", "date": "2018.04.22", "title": "Слънчево, ведро, с намек за лято"}
{"url": "https://news.bg/press/nyama-zagovor-sreshtu-ivancheva-spored-potarpevsh-biznesmen-uvelichavat-globite-za-previshena-skorost-avtochastite-vtora-raka-da-sa-s-yasen-proizhod.html", "text": "Споровете около ареста на кмета на \"Младост\" Десислава Иванчева продължават да сред водещите теми на всекидневниците.\"Няма заговор. Има поискани пари, има сигнал, има договорени пари, има дадени пари. Това заяви изнудваният от кмета на столичния район \"Младост\" Десислава Иванчева - Александър Ваклин. Той бе категоричен, че Иванчева сама си е поискала парите, сама е определила мястото и времето, по които да й бъдат дадени. \"Има достатъчно доказателства срещу нея, уверявам ви. Те са неоспорими. Убеден съм, че тя е крайният получател на тези 250 000 евро\", подчерта той пред Нова телевизия. \"Направих четири опита да си запиша час за среща с кметицата на район \"Младост\". На нито една от тях тя не дойде. Срещите се състояха, но на тях присъстваше длъжностно лице. \"Седмица след седмица нашите служители се връщаха с различни оправдания защо нашата преписка не се пуска. Бяха я загубили, после се намери, после пак я загубили. Пуснахме жалба към главния архитект на София. Те препратиха жалбата към Общински съвет, който образува изслушване на Иванчева. Общинските съветници са се опитали да вразумят госпожата, но съобщение така и не дойде. После пуснахме жалба до съда. Когато осъществихме контакт с кметицата, разбрах, че става дума за много пари\", каза още бизнесменът. \"Бившият кмет на \"Младост\" Петко Дюлгеров е един от хората, с които се свързах, защото знаех, че могат да разговарят с кметицата. Свързах се с него напълно случайно. Неговата роля бе чисто контактна роля\", обясни Ваклин. \"Веднага след като ми поискаха парите, подадох сигнал. Вярвам, че органите си вършат работата, видях как работят и не виждам проблем всеки един гражданин, когато види сериозен проблем, да се обръща към органите\", каза още той. Що се отнася до обвиненията, че акцията срещу Десислава Иванчева е била прекалено показна, Александър Ваклин заяви, че тази показност е по вина на г-жа Иванчева. \"Мястото, което си избра, не беше подходящо\", отбеляза той.\" - в. \"Стандарт\".\"Председателят на правната комисия в Народното събрание Данаил Кирилов от ГЕРБ смята, че няма прекомерност в процесуалните действия при задържането на кметицата на столичния район \"Младост\" Десислава Иванчева. \"Въпреки внушенията на опозицията, се вижда, че новият антикорупционен орган действа ефективно. Смятам, че това е правилната посока\", каза Кирилов по \"Дарик\" по повод на акцията, която бе първата съвместна операция на специализираната прокуратура и новата комисия за борба с корупцията. \"По отношение на твърденията за прекомерност, искам всички, които хвалеха румънския модел, сега да си дадат сметка и да направят сравнение. Защото тези, които го хвалеха, сега обявяват тези действия за прекомерност?\" Иванчева бе задържана във вторник пред Спортната палата в центъра на София и държана с белезници на публично място в продължение на часове. Според прокуратурата това се налагало от разпоредбите на Наказателно-процесуалния кодекс. Кметицата е обвинена в получаване на подкуп в особено големи размери. Според нея задържането й е капан.\" - в. \"Сега\".\"Председателят на антикорупционната комисия Пламен Георгиев заяви, че арестът на кмета на \"Младост\" Десислава Иванчева е превенция - \"да видят другите и да знаят, че ако участват в корупция ще им се случи това\". \"Хората трябва да видят, че дотук каквото било - било, но оттук нататък ще се действа така\", заяви той в интервю за Би Ти Ви. По думите му е добре всички да видят какво рискува всеки с позиция в обществото и прилични доходи - затвор, да му се отнемат парите и да го заклейми обществото. Десислава Иванчева, заместникът ѝ Биляна Петрова и соченият от разследващите за посредник - бивш кмет на \"Младост\" Петко Дюлгеров, са обвинени за подкуп в особено големи размери (Иванчева като извършител, а двамата като нейни помагачи), след като бяха зрелищно арестувани във вторник. Вчера съдът ги остави в ареста. Според Пламен Георгиев трябва да се промени българския манталитет. Даде за пример свои разговори с чужденци. \"Когато там се случи нещо такова, обществото заклеймява този човек. Ако тук някой демонстрира завиден материален възход, другите му се възхищават\". И попита - как може да има положителни и отрицателни становища, когато някой е поискал 500 хил. евро и го задържаш с 70 хил евро в ръцете. \"Как може да защитаваш такъв човек. Уверявам ви ако бяхме една държава по на запад от нас, никой нямаше да си помисли и дума да каже в защита на този човек, който е задържан с парите в ръце\". Георгиев не се определя нито като герой, нито като антигерой. Казва, че за него е необяснимо общественото чувство на горчивина от показността и твърде големия шум покрай ареста на Иванчева. И повтори тезата си, че това е било единственият възможен и законен начин. Авдокатът на зам.-кмета Биляна Петрова също коментира ареста като попита реторично - не са ли могли разследващите да спрат колата, да кажат на кметицата да ги последва като някой полицай отиде в нейната кола като гаранция, че няма да хвърлят или изядат парите - с каквото притеснение шефът на спецпрокуратурата Иван Гешев оправда зрелищното задържане. И след това да бъдат отведени в най-близкия полицейски участък, прокуратура или следствие. Иначе Пламен Георгиев отново коментира думите на вицепремиера, отговорен за съдебната реформа Екатерина Захариева, че при ареста са били преминати граници. \"Мисля, че малко се прехвърлиха границите вчера. Разбира се, от друга страна, всеки трябва да внимава какво прави и дали извършва престъпление. Оттук нататък ще се направи анализ. Това беше акция. Тя винаги се прави доста тайно и много малко хора знаят. Неслучайно са специализирани структури. Така се прави, че да се запазят всички доказателства по време на процеса\", заяви Захариева...\" - в. \"Дневник\".Правосъдната система също е сред актуалните теми.\"Надявам се скоро да има конкретно законодателно предложение за електронните доказателства. Това заяви министърът на правосъдието Цецка Цачева в рамките на шестата политическа академия на Жени ГЕРБ. Форумът се провежда в гр. Вършец (област Монтана). Организатори на събитието са Жени ГЕРБ и Фондация \"Конрад Аденауер\". Това съобщиха от пресцентъра на ПП ГЕРБ.\"С европейските ни партньори се стремим да приемаме всички решения с консенсус. До този момент европредседателството върви отлично. Успяхме да оправдаем всички очаквания към нас\", коментира Цачева. Тя обсъди с дамите и проекта на Закона за отклоняване от наказателно производство и налагане на възпитателни мерки на непълнолетни лица. \"Ще се съгласите, че 16-годишните младежи сега се различават от тийнейджърите преди 10 години. Сега децата съзряват много по-бързо. Голяма роля тук имат и социалните мрежи\", обясни правосъдният министър и допълни, че текстовете все още се изглаждат с неправителствените организации, но определено има напредък.\" - в. \"24 часа\".\"В сградата на Софийския университет \"Св. Климент Охридски\" се проведе писменият изпит за заемане на 31 свободни длъжности за \"младши прокурор\" в районните прокуратури. Общо 860 кандидати бяха допуснати до участие в конкурса, като на писмения изпит се явиха 748 души, съобщиха от ВСС. В 9,00 часа, в присъствието на членовете на двете конкурсни комисии, в аудитория 272 в сградата на Ректората, се изтеглиха: един казус от наказателно-правните науки и един тест по право на Европейския съюз и в областта на правата на човека. До устен изпит ще бъдат допуснати всички кандидати с оценка над 4.50.\" - в. \"Труд\".Неделните вестници изобилстват от новини, засягащи шофьорите.\"Няколко по-солени глоби за шофьорите нарушители са предвидени в проекта за нов Закон за движение по пътищата. Той бе публикуван за обществено обсъждане в петък. Ако бъде приет вече всеки шофьор, който мине на червено, ще трябва да плати не 100, а 150 лв. Същото увеличение важи и за водачите, които не дадат предимство на пешеходец на зебра. Двойно се увеличават глобите за неправилно паркиране - от 50 на 100 лв. Новост има и в санкциите за превишена скорост. В настоящия закон няма глоба за каране с до 10 км/ч над позволеното. Неофициално пътни полицаи признаха, че те дори давали още 10 км/ч отгоре толеранс, когато настройвали камерите, с които се установяват такива нарушения. В бъдещия закон са предвидени глоби за каране дори с 1 км/ч над позволеното. Така санкцията за шофиране с до 10 км/ч отгоре ще стане 20 лв. Останалите глоби се запазват като в сегашния закон. Източници от КАТ обясниха, че новите камери мерят точно скоростта и отпада сегашният толеранс. Шофьорите ще остават без книжка и ще ходят на изпит не само след като им вземат всички точки. Санкцията важи и при три тежки нарушения. Посочени са 7 такива - движение в насрещното по магистрала или скоростен път, в аварийната лента, шофиране с алкохол над 0,5 промила или под въздействие на наркотици, превишаване с над 50 км/ч на разрешената скорост в населено място, минаване на червено, неспазване на предимство на пешеходна пътека и организиране или участие в гонки. След като остане без книжка за повторяемост на нарушенията, водачът ще може да се яви на изпит. Това обаче ще е най-рано 2 години след отнемането на свидетелството за правоуправление.\" - в. \"24 часа\".\"Драстичен скок в броя на шофьорите, заловени да карат с превишена скорост, показват данните на МВР, съобщава bTV. За едно денонощие пътните полицаи са глобили над 7000 хиляди водачи. Това се е случило в рамките на акция \"Скорост\", която се проведе в средата на седмицата. Операцията е под егидата на европейската мрежа на службите на пътна полиция и се проведе в целия ЕС. Само за година нарушителите са скочили повече от два пъти. За 2016 г. глобените при същата операция са били 2235. На фона на останалите страни в ЕС ние сме в челото на анти класацията. В акция \"Скорост\" тази година мобилните стационарни и т. нар. камери на триноги са били разположени на повече от 400 места в страната.Технически средства са работили и през нощта.\" - в. \"Сега\".\"Стряскаща статистика - над 80% от колите в автоборсите са катастрофирали. След козметичен ремонт масово се продавали автомобили с повредени двигатели, превъртян километраж и липсващи въздушни възглавници. Официална статистика за катастрофите, причинени от неизправни автомобили, няма. Според Института за пътна безопасност обаче всяка четвърта катастрофа се дължи на това. В Асоциацията на вносителите членуват 130 автокъщи. Категорични са, че автомобилите им били в безупречно състояние, а всяка кола минавала през оторизиран сервиз. Не така обаче било в сивия сектор, който държи почти половината пазар. В Дупница определиха обвиненията за нелоялна конкуренция. Най-често срещаните проблеми, според експертите обаче, не били видими - като липсващи въздушни възглавници или превъртян километраж. Затова от Института за пътна безопасност предлагат нов държавен орган да контролира състоянието на старите коли. Прегледът в оторизиран сервиз да бъде задължителен, предоставянето на 6-месечна гаранция и възможност за връщане на автомобила до седмица - също. Практика, отдавна позната в Европа. Съгласен е и бизнесът. Ако даден автомобил е минал през оторизиран сервиз и бъде регистриран, на портала carstory.bg всеки кандидат-купувач може да провери състоянието му.\" - в. \"Стандарт\".\"Търговците с авточасти втора ръка трябва да се регистрират в кметството по месторабота на обекта, а предлаганите от тях компоненти ще могат да бъдат само с ясен произход, като задължително трябва да имат и някаква гаранция, предвижда проект за Закон за пътните превозни средства. Той е един от трите, които заменят сегашния Закон за движение по пътищата и беше публикуван за обществено обсъждане вчера. В понеделник предстои общественото обсъждане на трите проекта. Законът задължава търговците за всяка предлагана част да имат данни от кого и кога е купена, както и на кого и кога е продадена. В допълнение трябва да присъства и информация за идентификационния номер на превозното средство, от което е демонтирана. В края на всеки работен ден законът ги задължава да изготвят опис на наличните части и на сключените сделки. Всички данни за частите ще трябва да се съхраняват три години. Регистрацията за извършване на търговска дейност с употребявани части за пътни превозни средства е безсрочна, но при нарушения може да бъде прекратена. Търговията с компоненти за автомобили без регистрация ще се наказва с 5 хил. лева, ако нарушителят е физическо лице, или 10 хил. лева, ако е фирма, се предлага с текстовете. Новите изисквания към търговците на авточасти втора ръка явно целят спиране на кражбите на коли, за да бъдат те продадени на части. От МВР на няколко пъти сигнализират, че те се увеличават непрекъснато, като засегнати са по-старите автомобили. При продажбата на една кола на възраст на части се получават суми, които неколкократно надвишават тези за превозно средство в цялост. \"Законово и нормативно МВР не е готово да противодейства на кражбите на коли за продажбата им на части\", каза предишният министърът на вътрешните работи Румяна Бъчварова преди почти три години. Според данните на полицията повече от 80% от кражбите на коли са свързани с повторна продажба на резервни части от тях. Сервизите влизат в регистър, ще декларират какви майстори имат Предложенията за обществено обсъждане Закон за пътните превозни средства предвижда и затягане на контрола върху сервизите. Всички обекти, предлагащи ремонти на пътни превозни средства, ще трябва да се регистрират. Освен това се въвеждат изисквания към материална база и технически специалисти, които трябва да имат. Какви ще трябва да са те, ще се запише допълнително в наредба, която ще се подготви от Министерството на транспорта, информационните технологии и съобщенията. На регистрация, според проектозакона, подлежат освен сервизите за механични ремонти и бояджийски услуги, така и центровете за смяна на гуми, местата за монтаж и ремонт на газови уредби, автоключарите и електричарите. Сред задължителните документите за регистрация е списък с имената на техническите специалисти, които ще работя в обекта, тяхното образование и квалификация. Създаването на регистър на автосервизите е искане на компаниите от сектора, които работят на светло, от години. Последната среща по темата с министъра на транспорта беше в началото на месеца. Като проблеми при сегашната организация се посочват некачествените ремонти, които често водят до катастрофи и укриване на доходи.\" - в. \"Дневник\".", "date": "2018.04.22", "title": "Няма заговор срещу Иванчева според потърпевш бизнесмен, увеличават глобите за превишена скорост, авточастите втора ръка да са с ясен произход…  "}
{"url": "https://news.bg/world/pochina-aktyorat-varn-troyar.html", "text": "Напусна ни комикът Върн Тройър, който спечели зрителите по света с образа на Мини-аз в \"Остин Пауърс\" и Грипхук в \"Хари Потър\".Актьорът почина на 21 април, на 49-годишна възраст, предаде Би Би Си. Не се съобщава какви са причините за смъртта му.\"С огромна тъга и натежали сърца съобщаваме, че днес Върн почина\", се казва в съобщение, публикувано на страницата на Тройър във Фейсбук.В изявлението се посочва, че Върн е имал вид на много оптимистична личност и винаги се е стараел да създава добро настроение, но за него това е било свързано с много усилия.С ръста си от 81 сантиметра той изпълняваше специфични и запомнящи се образи в киното.Тройър участваше в популярни риалити формати, включително в британското издание на ВИП формата на \"Биг Брадър\" през 2009 г.", "date": "2018.04.22", "title": "Почина актьорът Върн Тройър"}
{"url": "https://news.bg/int-politics/desetki-hilyadi-ungartsi-protestiraha-sreshtu-orban-i-partiya-fides.html", "text": "Десетки хиляди унгарци се събраха на протест в Будапеща срещу партията на премиера Виктор Орбан, която получи мнозинство в парламента, предаде Дойче веле.Демонстрантите, сред които имаше много младежи, носеха знамената на Унгария и на Европейския съюз, скандирайки \"Ние сме мнозинство\".Организаторите на проявата споделят, че не очакват протестът да доведе до незабавни промени в системата. Акцията е само първа стъпка и показва желанието за демократично общество \"с независими институции и свободни медии\", допълват те.Участниците призоваха протестите да продължат и в други градове в страната.Седмица по-рано, на 14 април, на протеста в унгарската столица излязоха около 100 хиляди души.На парламентарните избори, които се проведоха на 8 април, партията на Орбан ФИДЕС събра около 50 на сто от гласовете. В коалиция с Християндемократическата народна партия тя разполага със 133 места от общо 199 в Държавното събрание.Опонентите на премиера го обвиняват в ксенофобия, расизъм, натиск срещу гражданското общество, изборни манипулации, установяване на контрол върху съдебната система и унгарските медии.", "date": "2018.04.22", "title": "Десетки хиляди унгарци протестираха срещу Орбан и партия ФИДЕС"}
{"url": "https://news.bg/int-politics/102-ma-arestuvani-v-erevan-prezidentat-na-armeniya-otide-pri-protestirashtite.html", "text": "Арменската полиция е задържала 102-ма души на съботните протести в Ереван срещу премиера Серж Саркисян, предадоха информационните агенции.Поредният ден на демонстрации започна с шествия от сутринта. Участниците периодично блокираха пътни артерии. В следобедните часове основният булевард в арменската столица - \"Маштоц\", беше изцяло блокиран. Протестиращите скандираха \"Ние сме господари на нашата страна\" - те настояват за оставката на премиера.На фона на нестихващото напрежение президентът Армен Саркисян отиде при демонстрантите на Площада на републиката. Те го посрещнаха с аплодисменти и викове \"Президенте, махни Серж\".Преди това Серж Саркисян призова към диалог опозиционния депутат Никола Пашинян, който е лидер на протестите. От своя страна Пашинян отговори, че е готов да обсъжда единствено оставката на премиера.В опит да намали напрежението, по-късно министър-председателят обяви, че е готов да напусне поста след като бъде решен проблемът с Нагорни Карабах. Според информация, разпространена от правителствената пресслужба, той е готов да предаде премиерското кресло на друг кандидат само след като бъдат разрешени \"глобалните проблеми\".Акциите срещу Серж Саркисян започнаха на 13 април. Участниците в тях организират митинги и шествия, блокират улици. Лидерът Пашинян обяви началото на \"кадифена революция\".Протести се провеждат и в други големи градове.", "date": "2018.04.22", "title": "102-ма арестувани в Ереван, президентът на Армения отиде при протестиращите"}
{"url": "https://news.bg/bulgaria/pravnutsite-na-kap-hristo-popov-prevrashtat-kashtata-mu-v-art-tsentar.html", "text": "Наследниците на Христо Попов, кмет на София между 1899 г. и 1901 г., смятат да превърнат къщата му в арт център, който да дава шанс на млади творци, съобщава bTV.Правнуците на Попов - Стефан Огнянов и Марин Маринов, възстановяват сградата, която е паметник на културата в сърцето на София. Имотът се намира на ул. \"Раковска\" срещу къщата музей на Пейо Яворов.За разлика от много собственици на исторически къщи, те категорично не искат да събарят имота или да го продават.Двамата казват, че дори не знаят колко е пазарната цена на къщата, която е построена в края на XIX в.Оригиналният ѝ собственик е капитан Христо Попов, който е роден в Шумен през 1858 г. Той завършва военното училище след Освобождението, след което и военната академия в Санкт Петербург. Участва в сръбско-българската война.\"Слушали сме много истории за него. Интересното е, че той не е обичал войната, а я е приемал като задължение към новата държава\", разказва Марин.След като се уволнява от армията, Попов заминава за Швейцария, където завършва право и след това се връща отново в България, за да стане политик.Христо Попов е кмет на София през периода 1899-1901 г., като по негово време в столичния град тръгват електрическите трамваи. По-късно той е и министър в третото правителство на Васил Радославов.Според правнуците му, основният проблем на повечето подобни паметници на културата от края на XIX и началото на XX в. е, че те са издигнати с идеята да бъдат фамилни къщи.\"Оттогава досега са минали четири поколения, което означава, че една къща се оказва собственост на осем семейства, например, и това налага тези къщи да бъдат продавани в повечето случаи.\" - констатират наследниците на Христо Попов.", "date": "2018.04.22", "title": "Правнуците на кап. Христо Попов превръщат къщата му в арт център"}
{"url": "https://news.bg/world/haos-v-iran-valutata-devalvira-vsichki-tarsyat-dolari.html", "text": "Чуждите валути станаха дефицитна стока в Иран. Очевидци разказват, че обменните бюра в Техеран са свалили долара от списъка с предлаганите валути. Иранското правителство въведе твърд обменен курс на иранския риал спрямо долара. По този начин то иска да спре по-нататъшната девалвация на местната парична единица. Официално един долар се разменя за 42. 000 риала. На черния пазар обаче цената за долар е почти 60. 000 риала. \"Пред обменните бюра има огромни опашки. Хората са загрижени. Никой не знае какво става. Но колкото по-скъп става доларът, толкова по-дълги стават и опашките\", пише един юзър на ДВ.През изминалите седмици иранската валута девалвира драматично. Най-вече заради спекулациите около евентуалното оттегляне на САЩ от ядреното споразумение с Техеран. \"Хората се страхуват и искат да обменят своите спестявания в чужда валута, за да се предпазят от девалвацията на риала\", казва Сара Базобанди - преподавателка по политическа икономия в Лондон. В интервю за ДВ тя обяснява: \"Правителството се опитва да поддържа изкуствено висок курс на риала, но икономиката на страната е на път да се срине. При това цената на петрола се покачва, а доларът понижава стойността си на международните пазари. Парадоксалното е, че точно в Иран, който е сред важните износители на петрол, американският долар се развива в обратна посока - т.е. повишава стойността си\".Няма достатъчно доларови банкнотиИзносът на петрол и природен газ е най-важният източник на средства за иранската икономика - той съставлява над 30 процента от всички държавни приходи. Иранската централна банка впоследствие продава доларите от петролния износ на обменните бюра и банките. По този начин ги обменя в риали. Но понастоящем Централната банка не е в състояние да вкара в страната всички приходи от износа на петрол. Поради американските санкции банките в САЩ нямат право да извършват разплащания с Иран. От санкциите са засегнати и големи германски банки с бизнес-интереси в САЩ. Сред тях са Дойче банк и Комерцбанк, които бяха наказани със сурови глоби през последните години. САЩ сега заплашват с нови санкции.Американският президент Доналд Тръмп смята, че ядреното споразумение с Техеран е вредно за Запада. Съвсем наскоро той подчерта, че иска да се оттегли изцяло от споразумението и настоя то да бъде поне преработено. Иран се противопоставя на подобно предложение категорично. Очаква се, че на 12 май САЩ ще обявят оттеглянето си от ядреното споразумение, а тази стъпка по всяка вероятност ще върви ръка за ръка с допълнително затягане на санкциите срещу Иран.\"В страната не влизат долари, а всички иранци искат да купуват долари и да изнасят авоарите си извън страната. Централната банка не е в състояние да задоволи огромното търсене на чужда валута - тя и не желае подобно нещо, защото иска да осуети изтичането на държавното богатство извън страната. Пазарите в Иран са разклатени, а от това печелят само онези институции, които се изявяват на черния пазар\", твърди икономистката Сара Базобанди.Властта на религиозните фондацииВъпросните институции принадлежат на религиозни фондации и на Революционната гвардия - т.е. става дума за собственост на консервативния истаблишмънт в Иран. Тези сили имат голямо влияние върху иранската икономика и са активни в почти всички браншове. Управляват компании в енергийната сфера, в инфраструктурата и оръжейната индустрия. Преди Рохани да поеме властта те имаха и много добри контакти с банките. Президентът Рохани обаче настоява Революционната гвардия да не се меси в икономиката на страната. Той иска да реформира тази сфера и настоява да се обявяват публично всички финансови дейности.\"Това, което преживяваме в момента, не е криза на икономиката, а криза на сигурността. Онези, които преди три месеца протестираха срещу правителството, сега искат да предизвикат нова криза\", заяви в интервю за иранската осведомителна агенция ИЛНА известният икономист Саед Лейлаз.Протестите през януари 2018 бяха предизвикани от недоволство срещу плановете на правителството за икономически реформи. Първите демонстрации бяха проведени в източния град Машхад. Градът е бастион на привържениците на провалилия се кандидат-президент Ебрахим Раиси. Ултраконсервативният духовник е председател най-голямата религиозна фондация в Иран, която управлява най-важната светиня на шиитите. Нейният бюджет е гигантски и си съперничи по размер с бюджета на държавата. \"Подобни кръгове печелят от спекулациите около евентуалното оттегляне на САЩ от ядреното споразумение\", казва Саед Лейлаз. \"Те искат да отслабят властта на Рохани\".", "date": "2018.04.22", "title": "Хаос в Иран – валутата девалвира, „всички търсят долари\""}
{"url": "https://news.bg/world/amerika-se-prosti-s-barbara-bush.html", "text": "Четирима президенти на САЩ дойдоха да се простят с бившата първа лейди Барбара Буш, съобщиха американските медии.Тя е съпруга на 41-я президент Джордж Хърбърт Уокър Буш и майка 43-я Джордж Уокър Буш-младши.Прощалната церемония беше уважена и от двама демократи, заемали поста на държавния глава - Бил Клинтън, придружаван от съпругата му Хилари, и Барак Обама, който дойде заедно със съпругата си Мишел.За да се простят с Барбара Буш на църковната служба дойдоха около 1500 души, по информация на NBC.Сред тях бе съпругата на действащия президент - Мелания Тръмп.По-рано беше съобщено, че Доналд Тръмп няма да присъства на погребението, \"за да се избегнат неудобствата, свързани с въвеждането на допълнителни мерки за сигурност\", както и от уважение към семейство Буш.Барбара Буш почина на 92 години в дома си. Тя избра да откаже продължаването на медицинските грижи и да прекара последните си часове, заобиколена от семейството си.", "date": "2018.04.22", "title": "Америка се прости с Барбара Буш"}
{"url": "https://news.bg/int-politics/erdogan-se-nahvarli-na-avstriya.html", "text": "Турският президент Реджеп Тайип Ердоган се нахвърли на Австрия, след като в петък австрийският канцлер Себастиан Курц обяви, че предизборните агитации, свързани с насрочените за юни избори в Турция, ще бъдат забранени, съобщава \"Франс прес\".\"Взетите от Австрия мерки ще се обърнат срещу нея\", предупреди Ердоган и подчерта: \"Борбата на Турция за демокрация не може да бъде спряна лесно.\"Той се зарече, че онези, които се опитат да попречат на турската демокрация, \"ще платят цената\".По повод обявените от него предсрочни избори, турският президент посочи, че се подготвя негова среща в чужбина с 10-11 хиляди избиратели, но не съобщи в коя страна.Ердоган изтъкна още, че съдбата на двамата задържани в Турция гръцки войници е свързана с решението на Гърция дали да екстрадира осемте турски военнослужещи, избягали там след неуспешния преврат през юли 2016 г.\"Ако ни дадат предполагаемите участници в опита за преврат, ще вземем под внимание\" съдбата на гръцките войници, добави той.Анкара не спира да изисква предаването на осемте военни. Атина не приема искането и отказва да обвързва този случай със съдбата на гръцките войници, за които твърди, че са навлезли по погрешка на турска територия.", "date": "2018.04.22", "title": "Ердоган се нахвърли на Австрия"}
{"url": "https://news.bg/int-politics/iran-predupredi-severna-koreya-da-ne-sklyuchva-sdelki-s-tramp.html", "text": "Стремежът на САЩ да промени ядреното споразумение с Иран изпраща \"много опасно послание\", че страните никога не трябва да преговарят с Вашингтон. Това предупреди иранският външен министър Мохамед Джавад Зариф, цитиран от \"Ройтерс\". Предупреждението на Зариф идва в момент, когато президентът на САЩ Доналд Тръмп се готви за среща със севернокорейския вожд Ким Чен-ун, на която да разговарят за премахване на ядрените оръжия на Корейския полуостров.Зариф коментира пред журналисти в Ню Йорк, че няма смисъл френският президент Еманюел Макрон и германският канцлер Ангела Меркел да се опитват да успокоят Тръмп. Очаква се до 12 май американският президент да реши дали да възстанови икономическите санкции срещу Техеран, отменени през 2015 г. по силата на ядреното споразумение между Иран и шестте световни сили. Тръмп оказа натиск върху европейските съюзници на САЩ да работят за коригиране на споразумението. Очаква се тази седмица Меркел и Макрон да се срещнат с Тръмп във Вашингтон.\"САЩ не само не приложиха своята част от споразумението, а искат и още\", изтъкна Зариф. Според иранския външен министър посланието, което се изпраща на света, е, че \"не трябва да се сключват споразумения със САЩ, защото в края на деня ръководният принцип на САЩ е \"моето си е мое, твоето подлежи на преговори\".", "date": "2018.04.22", "title": "Иран предупреди Северна Корея да не сключва сделки с Тръмп"}
{"url": "https://news.bg/politics/sashtestven-rast-na-nastroeniyata-sreshtu-zapada-u-nas.html", "text": "Развитието на кризата в Сирия изостря българските страхове, че новата Студена война може да прерасне в гореща. Симпатиите към Русия не се увеличават, но бележат съществен ръст антизападните настроения.  Над половината (55%) от пълнолетните българи са на мнение, че напрежението между Запада и Русия през идните месеци ще продължи да нараства. Това показват данните от последното национално представително изследване на Агенция \"АФИС\".На обратното мнение - че напрежението ще спадне, са едва 17%. Още 30% смятат, че градусът на напрежението ще се запази на сегашното ниво.На въпрос кой се стреми към конфликт между Запада и Русия, 44% отговарят, че \"главно Западът\" желае влошаване на обстановката. Само 5% дават противоположния отговор - \"главно Русия\".На въпрос ако подобно напрежение се запази или нарасне, каква трябва да бъде позицията на България, категорично преобладаващият отговор на 64% от анкетираните е - \"възможно най-неутрална\". Общо 11% смятат, че България трябва да застане на страната на Запада, а общо 25% - на страната на Русия.Влияе ли случващото се на международната арена на вътрешнополитическите нагласи и ориентации? Отговорът е и не, и да, отговарят от \"Афис\". Промяна в електоралните нагласи няма. Ако сега се стигне до избори за Народно събрание, в новия парламент ще попаднат в низходящ ред ГЕРБ, БСП, ДПС и Обединените патриоти. За сметка на това рязко е скочил делът на гражданите, които не възнамеряват да подкрепят нито една партия или коалиция - от 29% на 36%.Геополитическата криза обаче оказва силно влияние на доверието в някои основни институции и водещи политически лидери. Рязък спад на доверието от \"Афис\" регистрират спрямо Европейския съюз и Българската армия - съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция. От друга страна, като най-адекватна и близка до позицията на мнозинството от хората се възприема позицията на трима от политическите лидери - Бойко Борисов, Корнелия Нинова и Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада.Всичко това едва ли може да се тълкува като изненада. Борисов, наред с няколко страни в ЕС, се въздържа да даде безрезервна подкрепа за акцията на трите западни страни в Сирия, преди това и по казуса \"Скрипал\". С това се доближи до доминиращото обществено мнение по въпроса. Симпатиите към Русия нито намаляват, нито се увеличават, но за сметка на това бележат съществен ръст антизападните настроения.Агенция \"АФИС\" е осъществила проучването в периода 13-17 април. Интервюирани пряко \"лице в лице\" в техните домове са били 1021 пълнолетни български граждани.", "date": "2018.04.22", "title": "Съществен ръст на настроенията срещу Запада у нас"}
{"url": "https://news.bg/world/desetki-zaginali-i-raneni-pri-samoubiystven-atentat-v-kabul.html", "text": "Най-малко 31 души са загинали и 54 са били ранени, след като атентатор самоубиец се е взривил пред център за регистрация в избирателните списъци в афганистанската столица Кабул, предава \"Франс прес\", цитирайки представители на местните власти.\"Хората се бяха събрали, за да си вземат картите за самоличност. Експлозията стана на входа. Беше атентатор самоубиец\", уточни началникът на полицията в Кабул.Атентатът е извършен в източната част на столицата, в населен главно с шиити квартал. Местни жители съобщават в \"Туитър\", че на мястото са пристигнали много линейки.По-късно терористичната групировка ДАЕШ (\"Ислямска държава\") пое отговорност за кървавата баня. Това е първото нападение в Кабул срещу център, подготвящ избирателните списъци за парламентарните избори на 20 октомври от началото на регистрациите на 14 април.Президентът Ашраф Гани беше поставен под силен натиск от своите международни партньори да гарантира провеждането на изборите през тази година, преди президентските избори, които са насрочени за 2019 г., въпреки че е налице масов скептицизъм, че те ще се проведат. Ако процесът по регистриране на милиони избиратели, повечето от които нямат лични карти, не може да бъде завършен преди зимата, гласуването почти сигурно ще бъде отложено за следващата година.Предишният атентат в Кабул беше извършен преди месец, на 21 март - първия ден от персийската нова година. Жертвите бяха над 30, а ранените - поне 70. Отговорност за извършеното от камикадзе нападение пое ДАЕШ.Няма пострадали български военнослужещи при атентата, докладва полковник Георги Маргитин, който е национален командир на 35-ия контингент на Въоръжените ни сили, който участва в мисията на НАТО \"Решителна подкрепа\" в Афганистан. Експлозията е станала на голямо разстояние от базата, в която работят и живеят българските военни, уточняват от Министерството на отбраната.", "date": "2018.04.22", "title": "Десетки загинали и ранени при самоубийствен атентат в Кабул"}
{"url": "https://news.bg/crime/10-minuti-prodalzhil-ogledat-na-kolata-blasnala-avtobusa-kray-vakarel.html", "text": "Експертният оглед на автомобила на Цвета Таскова, която се блъсна в автобус на магистрала \"Тракия\" на 13 април, при което загинаха шестима души и 26 бяха ранени, е продължил едва 10 минути, а заключението на експертите било, че той е технически изправен.Наблюдаващият случая прокурор обясни, че има доверие в работата на специалистите, направили диагностиката. Именно това е един от мотивите прокурор Миро Ангелов да поиска най-тежката мярка за неотклонение за Цвета Таскова.\"Проверка и диагностика на един автомобил за 10 минути е... доста бърз и според мен - нещателен оглед. Ние за автомобили, които не са катастрофирали, отделяме по над 2 часа. В случая много човешки съдби са на кръстопът, визирам не само шофьорката и нейното семейство, а и много роднини на пострадалите и загиналите, които искат истината да излезе наяве\", коментира пред Нова телевизия Румен Дунев, експерт и шампион по автомобилизъм.Затова е назначена нова, тройна експертиза.Основната теза на прокуратурата е, че колата на Таскова се е ударила в предната лява гума на автобуса, при което той се е завъртял надясно и се е преобърнал в канавката. А шофьорката обяснила, че започнала изпреварване със скорост 110 км/ч, като в началото на маневрата усетила някаква несигурност в автомобила, който без причина се насочвал настрани. Опитала да го овладее, но не успяла.\"Вероятно автомобилът само е отклонил движението на автобуса. Ако един лекоатлет тича и малко дете се изпречи на пътя му и го бутне встрани, той може да излезе от пътеката, въпреки че тежи 80-100 кг, а детето - 20 кг\", коментира още Дунев.Ремонт на автомобила на Таскова е правен няколко дни преди катастрофата.", "date": "2018.04.22", "title": "10 минути продължил огледът на колата, блъснала автобуса край Вакарел"}
{"url": "https://news.bg/bulgaria/dvizhenieto-na-dokumenti-v-kadastara-mozhe-da-se-proveryava-v-internet.html", "text": "Статусът на заявлението за издаване на документи от Агенцията по геодезия, картография и кадастър (АГКК) и това готови ли са могат да бъдат проследявани на страницата на агенцията, без да се налага гражданите да ходят на място в офисите на службата.Такава възможност дава кадастрално-административната информационна система \"КАИС\" на Агенцията по геодезия, картография и кадастър със следния , съобщават от Министерството на регионалното развитие и благоустройството (МРРБ). В системата могат да се подават по електронен път заявления за нанасяне на настъпили промени в кадастралния регистър на недвижимите имоти, издаване на скица за имот или сграда в урбанизирана или неурбанизирана територия, предоставяне на копие от кадастрална карта в графичен вид и др.В онлайн портала могат да се заявят и различни видове справки - за граници и кадастрална информация за имоти, справки по кадастрална карта, за собствениците и носителите на други вещни права за един имот от кадастралния регистър на недвижимите имоти, копия от кадастрални карти в графичен вид, извадки от кадастралната карта с данни от кадастралния регистър на недвижимите имоти за един имот, копие на кадастрална карта в цифров вид без данни за собствеността и др.За използването на услугите, предоставяни чрез КАИС, е необходимо да се направи електронна регистрация на клиента, чрез която той получава потребителско име и парола за идентификация в портала. Всеки регистриран потребител получава уникален клиентски номер в системата.От всички услуги, предоставяни от агенцията, гражданите могат да се възползват по електронен път, при това с 30% по-евтино, в сравнение с тези на гише.С общините и ведомствата АГКК има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури.Сключените споразумения с общините дават възможност на гражданите и юридическите лица за достъп до услугите, предоставяни от Агенцията на общинско ниво.Чрез отдалечен достъп до информационната система на кадастъра нотариусите също могат да заявяват и да получават от АГКК електронни скици и схеми, които да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител.За цялата страна от началото на годината досега подадените заявления за услуги от АГКК са близо 70 хиляди, като само 10% от предоставяните от агенцията услуги са заявени електронно.Само в София месечно се подават над 7 хиляди заявления, средно дневно това са по около 450 души, преминали през офисите на АГКК, а в цялата страна - средно на ден са около 2 000 човека.Също за улеснение на гражданите и бизнеса, в столицата, освен в централната сграда на Агенцията, работят още 8 изнесени офиса. Всеки гражданин може да посочи изрично в кой офис би желал да получи издадените документи.", "date": "2018.04.22", "title": "Движението на документи в кадастъра може да се проверява в интернет"}
{"url": "https://news.bg/crime/bombadzhiyata-ranil-politsai-sazhalyaval-za-storenoto.html", "text": "Задържаният за хвърлянето на бомба срещу полицаи на Националния стадион \"Васил Левски\" съжалявал за стореното. Инцидентът стана по време на мача между ЦСКА-София и \"Левски\" на 18 април.На брифинг на прокуратурата и МВР за случая стана ясно, че задържаният е направил пълни самопризнания. Първоначално той се е укрил, но вчера се е явил в СДВР с адвокат. Той е роден през 1993 г., не е криминално проявен, не е осъждан. По негови твърдения, той е получил самоделното взривно устройство и маската от непознат човек. През последните дни в СДВР са разпитани 64 фенове на Левски и са иззети записи от видеокамери.Градският прокурор на София Емилия Русинова обясни, че след изтичане на 72-часовия арест, в понеделник прокуратурата ще поиска постоянно задържане под стража. Законът предвижда от 5 до 15 години лишаване от свобода за подобно деяние.Вследствие на взрива служителка на жандармерията е в болница с тежки наранявания по лицето и очите. Неин колега, който също пострада при инцидента, вече е изписан и отново е на работа.", "date": "2018.04.22", "title": "Бомбаджията, ранил полицаи, съжалявал за стореното"}
{"url": "https://news.bg/health/bezplatni-pregledi-vav-vma-na-hora-s-herpesni-infektsii.html", "text": "Специалистите от Катедрата по инфекциозни болести при Военномедицинската академия (ВМА) в София организират безплатни консултации и прегледи на хора с инфекциозна мононуклеоза и други херпесни инфекции, съобщават от лечебното заведение. Прегледите ще се проведат в периода 25-27 април, от 10 до 14 часа в кабинет № 108 на Катедрата по инфекциозни болести.За целта е необходимо да бъде направено предварително записване на тел.: 02/92 25989; 02/ 92 26125- от 08.00-14.00 часа.Не се изисква направление от личния лекар.Херпесните инфекции се предизвикват от голяма група вируси, които се проявяват с разнообразна клинична картина. Характерните симптоми са:Най-честите болести, причинени от тези вируси са инфекциозна мононуклеоза, варицела, херпес зостер, цитомегаловирусна инфекция, лабиален и генитален херпес, синдром на хроничната умора. Механизмът на предаване чрез слюнка и други телесни секрети са причина за улесненото им разпространение в затворени колективи. Човек се заразява с тях предимно в ранна детска и юношеска възраст.Поради разнородното клинично проявление, социалната значимост и особености в лечението им, херпесните инфекции изискват консултация от лекар специалист по инфекциозни болести.", "date": "2018.04.22", "title": "Безплатни прегледи във ВМА на хора с херпесни инфекции"}
