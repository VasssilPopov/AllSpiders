{"url": "https://news.bg/bulgaria/protestirashti-shturmuvaha-tsentralata-na-solvey-sodi.html", "text": "Жители на варненското село Чернево се опитаха да нахлуят в централата на девненския завод \"Соловей Соди\" заради сметище, предаде Нова телевизия.Недоволството им е предизвикано от депото за химически отпадъци в района на селото, което функционира, въпреки проведения референдум срещу него.Недоволните поискаха да се срещнат с ръководството на завода. След като никой не пожела да разговаря с тях, напрежението ескалира.След опитите на хората да нахлуят в сградата изпълнителният директор се срещна с протестиращите, но не пое ангажимент да спре дейността на депото. По думите му, то не е опасно.След това жителите на Чернево отидоха при кмета на община Суворово, за да поискат оставката му.Областният управител на Варна атакува референдума в съда с мотива, че той е длъжен да защити интересите на държавата и че ако се закрие депото, \"Соловей Соди\" може да съди страната ни за пропуснати ползи.Хората са категорични, че протестите ще продължат, докато химическият завод не закрие депото.", "date": "2017.10.23", "title": "Протестиращи щурмуваха централата на „Солвей Соди” "}
{"url": "https://news.bg/crime/uslovna-prisada-za-bivsh-nadziratel-v-bobovdolskiya-zatvor.html", "text": "Условна присъда получи бивш надзирател от бобовдолския затвор, внасял забранени предмети, съобщиха от Окръжната прокуратура в Кюстендил. Наложено му е наказание от година \"лишаване от свобода\" с изпитателен тригодишен срок. Той не може да заема държавна длъжност за период от две години.К. Хаджийски е бил надзирател в затвора на Бобов дол. От началото на 2015 година за него е започнало да постъпва информация за нерегламентирани контакти с лишените от свобода и с техни близки с цел внасяне на неразрешени вещи в затвора срещу заплащане.На 10 ноември 2015 година обвиненият надзирател е бил обискиран и в него са открити шест СИМ карти за телефон, четири реотани за скара, мобилен телефон със зарядно устройство и хендсфри. Подсъдимият видимо се притеснил, няколко пъти попитал главния надзирател \"дали може да се направи нещо\", но получил отрицателен отговор.Претърсването е на основание на заповед, издадена от началника на затвора.Майка на лишен от свобода, за когото са били предназначени вещите, е свидетелствала по случая. Начинът на предаването на вещите го уличили в нерегламентирана дейност.Присъдата може да бъде обжалвана пред Софийския апелативен съд.", "date": "2017.10.23", "title": "Условна присъда за бивш надзирател в бобовдолския затвор"}
{"url": "https://news.bg/world/kndr-darzhi-yadreniya-mech-na-damokal-nad-trepereshtata-choveshka-rasa-predupredi-boris-dzhonsan.html", "text": "Външният министър на Великобритания Борис Джонсън сравни севернокорейската криза с класически мит и застана зад отправяните от президента на САЩ Доналд Тръмп военни заплахи към КНДР, информират световни агенции.Джонсън предупреди по време на конференция на \"Чатъм хаус\" в Лондон, че Северна Корея държи \"ядрения меч на Дамокъл\" над \"треперещата човешка раса\".Според него Тръмп има \"абсолютното задължение\" да отговори на заплахите на КНДР. Но в същото време той призова американския лидер да търси диалог с Пхенян.Джонсън подкрепи иранската ядрена сделка.", "date": "2017.10.23", "title": "КНДР държи „ядрения меч на Дамокъл” над „треперещата човешка раса”, предупреди Борис Джонсън"}
{"url": "https://news.bg/world/izteklata-informatsiya-ot-vecheryata-mezhdu-yunker-i-mey-e-falshiva-novina.html", "text": "Мартин Селмайер, ръководител на кабинета на председателя на Европейска комисия Жан-Клод Юнкер, отрече да седи зад изтичането на информация от работната вечеря между Юнкер и премиера на Великобритания Тереза Мей, която се проведе миналия понеделник, 16 октомври.Според Селмайер информацията цели да натопи Европейския съюз и да опорочи конструктивния диалог между Брюксел и Лондон за излизането на Великобритания от ЕС.Припомняме, след срещата между двамата германският вестник \"Франкфуртер алгемайне цайтунг\" публукива материал, според който председателят на Европейската комисия Жан-Клод Юнкер е заявил пред свои сътрудници, че Брекзит не се отразява добре на британският премиер Тереза Мей - тя изглеждала \"унила\", с тъмни кръгове под очите си. Според материала Мей е обяснила на Юнкер, че във Великобритания приятели и врагове се опитват да я свалят от власт.Ръководителят на кабинета на Юнкер беше обвинен за изтичането на информацията от Ник Тимати, който беше един от най-приближените до Мей съветници, преди да подаде оставка след изборите на Острова. Според Тимати \"след конструктивната среща на [Европейския] съвет Селмайер прави това. Напомня, че има хора в Брюксел, които не искат сделка\".От своя страна в пост в социалните мрежи Селмайер категорично отрича обвинението и заявя, че нито той, нито друг член от екипа на Жан-Клод Юнкер е давал детайли за деловата вечеря между Юнкер и Мей пред германски вестници. Информацията в материала била изцяло фалшива.", "date": "2017.10.23", "title": "Изтеклата информация от вечерята между Юнкер и Мей е фалшива новина"}
{"url": "https://news.bg/crime/prokuraturata-v-stara-zagora-razsledva-eventualna-shema-na-iznasyane-na-informatsiya-ot-sada.html", "text": "Старозагорската окръжна прокуратура се самосезира след изнесени данни за компютърна измама, съобщиха от прокуратурата. Данните за евентуално извършени престъпления от Дарина Атанасова и Ивелина Петкова са изнесени в телевизионно предаване на bTV.За Ивелина Петкова се твърди, че е от Стара Загора и работи в местния Окръжен съд.Старозагорската прокуратура е започнала разследване за създаването на интернет сайта \"Къде си\", който копира интернет сайт \"Търсим се\", а именно изнасяне на информация от Окръжния съд в града от служител.Образувана е преписка, по която е започнала проверка.В предаване на телевизията от 18 октомври 2017 година администраторат на групата \"Търсим се\" Лили Апостолова, разказа, че Иванина е \"маша\" в схема на Фейсбук групи с платен достъп. За тях се твърди, че много по-лесно правят връзката между деца и родители, но всъщност се дава напълно невярна информация.Сайтът \"Къде си\" бил само един от профилите, които копират информация от \"Търсим се\" по думите на Апостолова.Проверка на news.bg показа, че сред администраторите на сайта е и Дарина Атанасова.От своя страна администраторите на \"Къде си\" - Люси Антонова и отец Рафаил на 20 октомври отрекоха да са копирали информация от \"Търсим се\". Те посочиха, че другите двама администратори на групата са Дарина Атанасова и Ивелина Петкова, които са създатели на сдружение на осиновените \"Къде си\".\"Този сайт не се използва, за да се подвежда никого по никакъв начин. Това е просто фейсбук група, публикуваща информация за хора, които търсят своя биологичен произход, или майки, които са оставили децата си за осиновяване\", каза Антонова. Според нея, Иванина не участва в сдружението, нито в групата.", "date": "2017.10.23", "title": "Прокуратурата в Стара Загора разследва евентуална схема на изнасяне на информация от съда"}
{"url": "https://news.bg/politics/prezidentat-podpisa-ukaza-za-naznachavane-na-cholakov-za-shef-na-vas.html", "text": "Президентът Румен Радев подписа указ за назначаването на Георги Чолаков за председател на Върховния административен съд, съобщиха от администрацията на държавния глава.Според Конституцията (чл. 129, ал.2), председателят на Върховния касационен съд, председателят на Върховния административен съд и главният прокурор се назначават и освобождават от президента на републиката по предложение на пленума на Висшия съдебен съвет. Мандатът им е седем години без право на повторно избиране.Президентът не може да откаже назначаването или освобождаването при повторно направено предложение за председател на ВАС, направен от членовете на ВСС.Припомняме, Чолаков бе избран за председател на ВАС в състезание със Соня Янкулова на 11 септември от предишния състав на ВСС с 20 гласа.По-късно, на 4 октомври, президентът Радев върна предложението на ВСС да назначи Георги Чолаков за председател на ВАС. Малко преди да замине на официално посещение в Полша на летище \"София\" Радев коментира, че със смяната на ВСС новият състав има нова легитимност. Президентът заяви, че очаква членовете на ВСС да процедират съобразно разписаните законови норми.На 19 октомври, отново с 20 гласа и новият състав на ВСС избра Чолаков за председател на Върховния административен съд.", "date": "2017.10.23", "title": "Президентът подписа указа за назначаване на Чолаков за шеф на ВАС"}
{"url": "https://news.bg/world/tramp-pritiska-kitay-za-kndr-i-targoviyata.html", "text": "Президентът на САЩ Доналд Тръмп ще притисне китайския си колега Си Дзинпин по време на посещението си в Пекин през следващия месец да направи повече за обуздаване на Северна Корея и да прекрати разглежданите от Вашингтон като несправедливи търговски практики.Това заяви високопоставен представител на Белия дом, цитиран от Ройтерс.Тръмп също ще призове Китай напълно да изпълни резолюциите на Съвета за сигурност на ООН срещу Пхенян и да предприемат двустранни стъпки извън тази рамка, каза представителят пред журналисти преди обиколката на американския лидер в Азия.Американският служител предупреди, че ще навлезем в \"много по-мрачна ера\", ако не се спре ядрената програма на КНДР. Но по думите му Тръмп търси мирно решение на кризата.Обиколката на Тръмп в Азия ще започне от 3 ноември.Белият дом също съобщи, че Тръмп може да проведе среща с руския лидер Владимир Путин на световен форум във Виетнам, но към момента това не е потвърдено.", "date": "2017.10.23", "title": "Тръмп притиска Китай за КНДР и търговията"}
{"url": "https://news.bg/world/v-avstriya-se-nuzhdayat-ot-oshte-vreme-za-da-zapochnat-koalitsionni-pregovori.html", "text": "Лидерът на Народната партия на Австрия Себастиан Курц заяви, че все още не е решил с коя партия да започне коалиционни преговори, информира Ройтерс.В Австрия очакват Курц да се обърне към крайнодясната Партия на свободата в рамките на няколко дни.Макар че Народната партия спечели проведените преди повече от седмица парламентарни избори с 31,5%, партията на Курц няма достатъчно места за мнозинство в законодателния орган. Социалдемократите и Партията на свободата са двата възможни варианта за коалиция.\"\", каза Курц пред журналисти след среща с президента на страната Александър ван дер Белен.\"\", изтъкна австрийският политик, но не посочи какви са въпросите.", "date": "2017.10.23", "title": "В Австрия се нуждаят от още време, за да започнат коалиционни преговори"}
{"url": "https://news.bg/crime/dozhivotna-prisada-za-kristiyan-gochev-ubil-mayka-si-i-dyado-si-v-zhilishten-blok.html", "text": "Софийският градски съд постанови доживотна присъда за наркозависимия Кристиян Гочев, който уби по особено жесток начин майка си и дядо си в столичния квартал \"Хаджи Димитър\".В рамките на проведено съкратено производство пред СГС Гочев се е признал за виновен. В съответствие с разпоредбите на Наказателния кодекс наказанието срещу Гочев е редуцирано на 30 години \"лишаване от свобода\".Припомняме,  беше извършено на 25 юли 2016 година в апартамент в жилищна сграда в столичния квартал \"Хаджи Димитър\".На 28 юли органите на реда започват , който е син на загиналата жена и внук на убития мъж.На 29 юли Кристиян е установен и задържан от полицията след претърсване на територията на Лукорско, включително и на близката гориста местност.В края на следващия месец август Гочев направи пълни самопризнания, споделяйки и ужасяващи детайли от двойното убийство.Според решението на съда към момента на извършването на убийството Кристиян е бил наркозависим. Това обуславяло крайно конфликтното му поведение с близките му. Между членовете на семейството често възниквали скандали заради постоянните претенции на осъдения за пари към майка му. Той даже разпродавал нейни вещи, за да си осигури средства за наркотици.В деня на двойното убийство Кристиян отново се скарал тежко с майка си. Спорът отново бил за пари. Тогава Гочев нападнал майка си с мачете и нож, нанасяйки ѝ 45 прободни и порезни рани по главата и цялото тяло. Докато нанасял ударите притискал тялото й към земята, в резултат на което причинил двустранно счупване на ребра и гръдната кост. След настъпването на смъртта, осъденият отстранил очните ябълки и част от кожата на гърба на майка си.Докато извършвал тези действия, дядото на извършителя влязъл в стаята, притеснен от силния шум. Тогава Гочев нападнал и него като при събарянето му на земята му причинил двустранно счупване на всички ребра и му нанесъл удар с точило в дясното око, проникващо в черепната кухина и увреждащо мозъка.След двойното убийство Гочев пренесъл телата на жертвите в една от стаите и включил електрическа печка, за да ускори процеса на разлагане. На следващия ден направил опит да прикрие следите от престъплението, като почистил жилището.Престъплението беше разкрито на 28 юли 2016 г. при посещение на служители на полицията, които искали да върнат на Гочев изгубената му лична карта.", "date": "2017.10.23", "title": "Доживотна присъда за Кристиян Гочев, убил майка си и дядо си в жилищен блок"}
{"url": "https://news.bg/regions/politsay-e-bil-prostrelyan-v-glavata-v-sofiya.html", "text": "54-годишен полицай е бил прострелян в главата.Мъжът е приет по спешност в УМБАЛ \"Св. Анна\" в София с огнестрелна рана в главата. Пострадалият е настанен в реанимация с опасност за живота. Мъжът работи в системата на МВР, съобщи пресцентърът на министерството. Той е бил намерен от съпругата си в дома си в София. Мъжът бил в безпомощно състояние. Към момента се води разследване по случая. Полицаите правят оглед на дома на полицая. За сега няма повече информация за обстоятелствата около случая.", "date": "2017.10.23", "title": "Полицай е бил прострелян в главата в София"}
{"url": "https://news.bg/regions/nay-malko-7-dushi-postradaha-pri-katastrofa-na-patya-sofiya-pernik.html", "text": "Най-малко 7 души са пострадали при възникнало пътнотранспортно произшествие по пътя I-6 София - Перник. По първоначална информация 2 души са със сериозни наранявания и опасност за живота. Ранените са били транспортирани в болница.Към момента преминаването по пътя I-6 София - Перник е преустановено.Сигналът за инцидента е подаден малко след 18 часа. Катастрофата е възникнала в учатъка между село Владая до кръстовището за Драгичево. По първоначална информация в произшествието е участвал само микробус, който е самокатастрофирал. На мястото на инцидента са притигнали екипи на \"Пътна полиция\", които към момента регулират и пренасочват движението. На мястото на катастрофата са пристигнали и екипи на пожарната и бърза помощ.Обходният маршрут е през село Горно Драгичево - с. Драгичево - кръстовище Драгичево.Припомняме, по-рано днес тежка катастрофа е възникнала и на пътя I-4 София-Варна, между селата Брестница и Български извор. По първоначална информация в произшествието има пострадали хора. На мястото са се образували огромни колони от автоможили. Движението в района се осъществява по обходен маршрут през път III-305 Боаза - Торос - Дерманци, по пътя III-307 Дерманци - Угърчин - Микре.", "date": "2017.10.23", "title": "Най-малко 7 души пострадаха при катастрофа на пътя София - Перник"}
{"url": "https://news.bg/world/tel-aviv-obvini-hizbula-che-se-opitva-da-predizvika-izraelsko-siriyska-voyna.html", "text": "Израел обвини ливанската групировка \"Хизбула\", че е организирала обстрел на Голанските възвишения, за да предизвика израелско-сирийски конфликт. Еврейската държава призова сирийския президент Башар Асад и Русия да озаптят ливанските си съюзници, информира Ройтерс.През тази седмица на два пъти мини и ракети от Сирия паднаха в райони на Голанските възвишения, които се контролират от Израел от войната през 1967 г. Няма пострадали при обстрела, но Израел отговори с артилерийски огън към сирийски позиции.Израел като цяло остава неутрален в продължаващата вече шест години сирийска война, но заплашва да предприеме въздушни удари, ако атаките към Голанските възвишения зачестят.Пред парламентарната си група военният министър на Израел Авигдор Либерман заяви, че обстрелът към възвишенията е извършван от сирийска клетка по нареждане на \"Хизбула\", за което Дамаск не е информиран.Той не посочи източника на информация., предупреди министърът.Той призова режима на Асад и руските сили в Сирия да обуздаят \"Хизбула\".\"И това е още един пример защо те трябва да бъдат изритани от Сирия час по-скоро\", продължи Либерман.По думите му руското военно командване в Сирия е получило цялата информация по случая.", "date": "2017.10.23", "title": "Тел Авив обвини „Хизбула”, че се опитва да предизвика израелско-сирийска война"}
{"url": "https://news.bg/world/moldova-se-opitva-da-prinudi-rusiya-da-iztegli-voyskite-si-ot-pridnestrovieto.html", "text": "Молдова се опитва да принуди Русия да се изтегли от Приднестровието, съобщава BalkanInsight.До края на този месец ООН ще обсъди молба на Кишинев руските сили да напуснат спорния проруски район в Източна Молдова.В същото време руските войници продължават ученията в отцепилия се район.Молдовските власти се опитват да издействат резолюция, с която да принудят Русия да изпълни поетия по време на срещата на върха на ОССЕ в Истанбул през 1999 г. ангажимент и да изтегли войниците си.Москва поддържа около 1 200 войници в отцепилия се район.Според Кремъл войниците са необходими, за да се контролира най-големият от съветската ера склад за муниции в Източна Европа, разположен в Колбасна.Русия също има 400 миротворци в спорния район.В същото време лидерът на Приднестровието Вадим Красноселски заяви в интервю за руска медия, че молдовските власти не искат да разрешат тези проблеми с преговори., предупреди той.", "date": "2017.10.23", "title": "Молдова се опитва да принуди Русия да изтегли войските си от Приднестровието"}
{"url": "https://news.bg/regions/voennosluzheshti-obezvrediha-stari-boepripasi-vav-vratsa-i-burgas.html", "text": "Военнослужещи от военно формирование 54 990 в град Враца са установили и унищожили силно корозирал боеприпас, открит в двора на фирма в град Враца.След получен сигнал за открит съмнителен метален предмет, военните предприемат действия по обезвреждането на боеприпас и в Бургас. Специализиран екип от състава на Военноморските сили установява, че съмнителният предмет в квартал \"Банево\" в областния град е 75 милиметров снаряд. Снарядът е унищожен успешно.В Министерството на отбраната днес са получени още 2 сигнала за открити метални предмети. Първият предмет е открит в местността \"Орешака\" край село Тополчани, област Сливен, а вторият предмет - в тревна площ край улица \"Вечерница\" в квартал \"Горна баня\" в София.Предстои тези предмети да бъдат проучени и унищожени утре. До тогава, за да бъдат избегнат инциденти, районите на подадените сигнали ще бъдат охранявани от служители на МВР.", "date": "2017.10.23", "title": "Военнослужещи обезвредиха стари боеприпаси във Враца и Бургас"}
{"url": "https://news.bg/world/umerenite-talibani-imat-myasto-v-upravlenieto-na-afganistan-obyavi-tilarsan.html", "text": "Държавният секретар на САЩ Рекс Тилърсън обяви, че има място в управлението на Афганистан за умерените елементи от талибанското движение, ако се откажат от насилието и тероризма и се ангажират за стабилизиране на страната, информира АП.По време на неочакваната си визита в Кабул Тилърсън също предупреди Пакистан, че Исламабад трябва да засили борбата срещу терористичните организации, които намират убежище по афганистанско-пакистанската граница.Тилърсън посети военновъздушната база \"Баграм\", където се срещна с президента на Афганистан Ашраф Гани и други официални представители. Държавният секретар поясни, че талибаните трябва да разберат, че никога няма да извоюват военна победа и трябва да се подготвят за преговори с правителството., каза топ дипломатът на САЩ пред малка група журналисти, които го придружаваха от катарската столица Доха., поясни Тилърсън., продължи той.По думите му САЩ искат да работят с регионалните партньори, за да е сигурно, че няма заплахи в региона.Американският дипломат ще посети Исламабад във вторник. Той поясни, че пред пакистанските лидери ще призове за сътрудничество в борбата срещу екстремистите и изтласкването им от Пакистан, което ще бъде задължение за добри отношения с Вашингтон.", "date": "2017.10.23", "title": "Умерените талибани имат място в управлението на Афганистан, обяви Тилърсън"}
{"url": "https://news.bg/crime/anita-meyzer-ostava-zad-reshetkite-za-oshte-4-godini-i-6-mesetsa.html", "text": "Окръжният съд във Варна призна за виновна миската .Подсъдимата беше призната за виновна и за двете престъпления, за които ѝ бяха повдигнати обвинения. Първото - на 14 август 2016 година  по непредпазливост. Второто - на същата дата  в Областната дирекция на МВР във Варна.За причинената по непредпазливост смърт на съпруга си Мейзер беше осъдена на затвор за срок от 3 години и 6 месеца.За предлагането на подкуп на полицейски служител с цел да не извърши служебните си задължения Мейзер беше осъдена на 4 години и 6 месеца затвор и глоба в размер на 8 000 лв. Анита Мейзер ще изтърпи по-тежкото от двете наказания.Съдът във Варна зачита и предварителното задържане на осъдената по настоящето дело. Припомняме, Мейзер беше задържана на 14 август 2016 година.Според присъдата Анита Мейзер трябва и да заплати обезщетение в размер на 150 000 лева на наследниците на Н.Д. за претърпените неимуществени вреди в резултат на престъплението.Съдът определи като неоснователен и отхвърли гражданския иск за сумата от 300 000 лв. Анита Ж. ще трябва да плати и направените разходи по делото в размер на 9 816 лева.Присъдата може да се обжалва или протестира пред Апелативен съд - Варна в 15-дневен срок.", "date": "2017.10.23", "title": "Анита Мейзер остава зад решетките за още 4 години и 6 месеца"}
{"url": "https://news.bg/crime/globiha-sobstvenika-na-nezakonniya-razvadnik-za-kucheta-v-s-malomir.html", "text": "Агенцията по безопасност на храните наложи глоба на собственика на незаконния развъдник за кучета в село Маломир, област Ямбол.Проверката на агенцията е установила, че обектът е развъдник, който е действал нелегално. В него имало 180 животни. Санкцията е глоба в размер от 500 до 2 000 лв., съобщи bTV.Заради поведението на собствениците на развъдника е наредена втора проверка на обекта.От 2014 година насам собственикът Христо Миланов е с отнето разрешително. Вместо да спре обаче, мъжът разширил дейността на бизнеса си. Въпреки решението на прокуратурата, към момента близо 200 кучета остават в нелегалния приют.Според говорителя на главния прокурор Румяна Арнаудова вече е създадена организация с кмета на община Тунджа за преместването на животните в общински приют Тунджа.Собственикът има и забрана да търгува с кучетата.", "date": "2017.10.23", "title": "Глобиха собственика на незаконния развъдник за кучета в с. Маломир"}
{"url": "https://news.bg/int-economics/milioni-obedneli-v-braziliya-sled-nay-tezhkata-kriza-ot-desetiletiya.html", "text": "Между 2004 и 2014 г. десетки милиони бразилци излязоха от бедността и страната често беше давана за пример за света. Високите цени на суровините в страната и новоразработените петролни находища спомогнаха за финансирането на програмите за социално подпомагане, които подпомогнаха най-бедните слоеве от бразилското население.Ала тази тенденция се обърна през последните две години заради най-дълбоката рецесия в историята на Бразилия и орязването на програмите за субсидиране, като нивата на неравенствата в страната се върнаха до колониалните времена.\"Много хора, които излязоха от бедността, и дори такива, които се бяха издигнали до средната класа, се върнаха обратно\", изтъква Моника де Боле, старши сътрудник в базирания във Вашингтон Институт за международна икономика \"Питърсън\".Според данните на Световната банка около 28,6 млн. бразилци са излезли от бедността между 2004 и 2014 г. Ала банката изчислява, че от началото на 2016 г. до края на тази година 2,5 млн. до 3,6 млн. души ще паднат под прага на бедността от 140 бразилски реала на месец, което е около 44 долара.Икономистите подчертават, че високата безработица и съкращенията на основни програми за социално подпомагане могат да задълбочат проблемите. През юли, последният месец, за който има данни, безработицата е била близо 13 на сто, което е огромно нарастване от 4 процента в края на 2004 г.Когато Летисия Миранда е имала работа като продавачка на вестници по улиците, тя е печелила около 160 долара на месец, достатъчно да плаща за малък апартамент, в който тя е живеела с 8-годишния си син в беден квартал на Рио де Жанейро, се разказва в репортаж на \"Асошиейтед прес\".Когато тя е загубила работата си преди около 6 месеца на фона на най-тежката икономическа криза в Бразилия от десетилетия, Миранда не е имала избор освен да се премести в изоставена сграда, където няколкостотин души вече са живеели. Всички материални придобивки - легло, хладилник, печка и някои дрехи - са били струпани в малка стая, която както всички останали в сградата имат неостъклени прозорци. А мизерията, разбира се, е неописуема.", "date": "2017.10.23", "title": "Милиони обеднели в Бразилия след най-тежката криза от десетилетия"}
{"url": "https://news.bg/crime/4-narusheniya-na-pozharnata-bezopasnost-vav-frenskiya-litsey-viktor-yugo.html", "text": "По сигнал на депутата от БСП Румен Георгиев Столичната дирекция \"Пожарна безопасност и защита на населетиено\" е открила проблеми с пожарната безопасност във Френския лицей \"Виктор Юго\" в София.Сигналът на червения депутат е дошъл след оплаквания от обезпокоени родители на деца от детската градина и ученици от Френския лицей \"Виктор Юго\". Според тях сградата, в която се помещава лицеят, не отговаря на изискванията за пожарна безопасност.По този повод министърът на вътрешните работи Валентин Радев обясни, че от 2010 година насам Френският лицей е проверяван общо 8 пъти. Въпреки това последната проверка, проведена на 29 септември, констатира общо 4 нарушения от режимен характер - нарушена техническа изправност на част от монтираните евакуационни осветителни тела, както и на част от димоуплътнените врати, монтирани на стълбищните клетки.Установени са и нарушения при пожарната безопасност в подземния гараж - помещението не било оборудвано с достатъчен брой нормативно изискващи се уреди за първоначално гасене на пожари. Там се складирали и горивни материали и оборудване, което също е в противоречие с изискванията за пожарна безопасност.До края на месец октомври всички нарушения трябва да бъдат отстранени.", "date": "2017.10.23", "title": "4 нарушения на пожарната безопасност във Френския лицей \"Виктор Юго\""}
{"url": "https://news.bg/world/germaniya-odobri-prodazhba-na-tri-podvodnitsi-za-izrael.html", "text": "Правителството на Германия одобри продажбата на три подводници на Израел и ще предостави финансова помощ за закупуването им.Това заяви говорителят на германското правителство Щефан Зайберт на брифинг, цитиран от Ройтерс.Подводниците ще бъдат доставени от германската компания \"Тисенкруп\".Сделката е за около 2 милиарда долара. Тя е свързана и с корупционен скандал около личния адвокат на премиера на Израел Бенямин Нетаняху, който също представлява агент на германската компания в Израел.Зайберт поясни, че междуправителствен меморандум за разбирателство, одобряващ споразумението, ще бъде подписан по-късно днес.", "date": "2017.10.23", "title": "Германия одобри продажба на три подводници за Израел"}
{"url": "https://news.bg/society/tsacheva-se-razbra-sas-sindikatite-da-izchakat-byudzheta.html", "text": "Министърът на правосъдието Цецка Цачева се срещна със синдикатите на работещите в затворите и в съдебната охрана. Министърът и синдикатите се обединиха около становището да се унифицират правилата за формиране на допълнително възнаграждение за постигнати резултати в служебната дейност на служителите в двете главни дирекции \"Изпълнение на наказанията\" и \"Охрана\".Министър Цачева инициира работната среща заради многото получени писма от синдикатите.На срещата бе взето решение зам.-министърът на правосъдието Николай Проданов да председателства работната група за правилата. В групата ще участват и представители на синдикатите.Цачева се ангажира да провери конкретните числа от бюджет 2018 г., които засягат дейността на двете дирекции.МП нееднократно е защитавало исканията на служителите в Главна дирекция \"Изпълнение на наказанията\" (ГДИН) и Главна дирекция \"Охрана\" (ГДО) на срещи в Министерството на финансите, изтъкна мин. Цачева.От срещата обаче стана ясно, че за конкретни параметри ще може да се говори едва след приключване на бюджетната процедура.\"Първият ни политически приоритет, по който работим, е за изравняване на статута на двете главни дирекции с целия сектор \"Сигурност\", каза министър Цачева.За усилия в тази насока са насочени ГДИН и ГДО да бъдат включени в Актуализираната стратегия за национална сигурност, дообясни проф. Проданов.Следващата работна среща да се проведе, когато има яснота за конкретните параметри в законопроекта за държавния бюджет, се разбраха по време на днешния разговор. ", "date": "2017.10.23", "title": "Цачева се разбра със синдикатите да изчакат бюджета"}
{"url": "https://news.bg/int-economics/masovo-preselenie-na-kompanii-ot-gartsiya-kam-balgariya.html", "text": "След като премиерът Алексис Ципрас обяви, че кризата в Гърция е приключила, компаниите и професионалистите на свободна практика очевидно не го вярват, след като те продължават да бягат от страната в търсене на по-добри перспективи другаде.Докато лидерът на радикално лявата партия СИРИЗА не изпълнява предизборните си обещания и погребва гърците и компаниите под лавина от нови данъци и данъчни увеличения, както и нарастващите разходи за социални осигуровки, данните показват, че броят на гръцките фирми, които са отворили магазин в Кипър, е нараснал със 77 процента през 2016 г. в сравнение с предходната година. Това пише гръцкият в. \"Катимерини\", като тенденцията продължава и през тази година.От 1 012 гръцки фирми и професионалисти на свободна практика, преместили се в Кипър през 2015 г., броят им е нараснал до 1 799 през 2016 г., довеждайки общият брой на гръцките компании там до 5 200 в периода от 2012 г. до декември 2016 г.България, според големите фирми за данъчни консултации в Солун, е отбелязала 30 процента годишно увеличение на броя на гръцките фирми и професионалисти на свободна практика, регистрирани през първата половина на годината.Данъците и социалноосигурителни разходи са много по-ниски в България и Кипър в сравнение с Гърция, където корпоративният данък е 29 процента, което не попречи на Ципрас да каже, че чуждестранните инвеститори горят от нетърпение да дойдат в страната, въпреки че той не споменал, че големи компании спират дейността си в страната.Един предприемач, който се е преместил в България, е заявил пред изданието, че ако не е предприел тази стъпка, той не само е щял да излезе от бизнеса, а също така е щял да натрупа огромни дългове и е нямало да бъде в състояние да плаща на доставчици и банки.Ала той се оплакал, че гръцките данъчни инспектори притискат компаниите да не правят бизнес с него.Последните данни показват, че в България има около 15 хил. гръцки компании, въпреки че заместник-министърът на финансите Катерина Папанациу заяви по-рано този месец, че осем от 10 гръцки фирми в България имат регистрационен номер, но нямат дейност, така че могат да избягват данъци.", "date": "2017.10.23", "title": "Масово преселение на компании от Гърция към България"}
{"url": "https://news.bg/society/zhenite-v-es-sa-s-5-poveche-ot-mazhete.html", "text": "Жените в ЕС са с 5% повече от мъжете. Това показват данни за живота, съзряването и остаряването от новата дигитална публикация \"\", изготвена от Евростат и националните статистически институти на държавите членки в ЕС. В статистиката попадат и данни от други европейски държави.По-големият брой на жени в ЕС се дължи на по-голямата продължителност на живота и по-ниската смъртност на жените като цяло. Тези тенденции са се запазили и през изминалата 2016 година. В ЕС на 100 мъже се падат 105 жени.Почти във всички държани членки на ЕС жените са повече от мъжете. Най-голяма е разликата в Латвия, където представители на нежния пол водят с 17.7% пред мъжете. Подобна е ситуацията и в Литва - жените са с 17.2% повече от мъжете.На следващите места в тази класация се нареждат съответно Естония, където жените са с 13.4% повече от мъжете, Португалия (11%), Унгария (9.7%), Хърватия (7.2%), Полша (6.6%) и Гърция и Франция съответно с по 6.4%.В България жените са с 5.8% повече от мъжете. По този показател страната ни е на 11 позиция между страните членки на ЕС.Едва в 5 страни в ЕС броят на мъжете превъзхожда броя на жените. Първенец в статистиката е Норвегия, където броят на мъжете е с 1.4% повече от броя на жените. В Исландия мъжете са с 1.2% повече от жените, а в Люксембург - 0.7% повече от жените. В Малта и Швеция мъжете са съответно с 0.3 и 0.2% повече от представителите на нежния пол.Средните стойности в ЕС по този показател посочват, че във всички държави членки на Общността броят на жените е с 4.6% повече от броя на мъжете.Когато говорим обаче за броя на жените и мъжете до 17-годишна възраст, данните стават леко объркващи. Според статистическия портрет на 100 мъже до 17 години в Исландия се падат 96.2 жени в същия възрастов диапазон. Това е и най-големия процент за ЕС, което означава, че при подрастващите броят на мъжете значително превъзхожда броя на жените.В България до 17-годишна възраст на 100 мъже се падат 94.5 жени. Средните стойности на ЕС за този показател сочат, че на всички 100 мъже се падат 94.8 жени, което е с цели 10 процентни пункта спрямо броя на всички мъже и жени в държавите членки на ЕС и някои други европейски страни.При хората над 65-годишна възраст резултатите са в другия полюс - средно за ЕС на 100 мъже се падат по 133.4 жени. В България жените над 65 години превъзхождат мъжете с 47.5%. Най-големи стойности по този показател се наблюдават в Латвия, където жените над 65-годишна възраст са над два пъти повече от мъжете в същия възрастов интервал - 205.7%. ", "date": "2017.10.23", "title": "Жените в ЕС са с 5% повече от мъжете"}
{"url": "https://news.bg/world/prezidentat-na-chehiya-se-poyavi-pred-zhurnalisti-s-maket-na-avtomat-kalashnikov.html", "text": "Президентът на Чехия Милош Земан се появи на пресконференция с макет на автомат \"Калашников\", на който е изписано \"за журналисти\", пише вестник \"Индипендънт\".Земан, който заема държавническия пост от 2013 г., разбуни духовете с появата си с макета на фона на убийството на разследващ журналист при нападение с бомба в Малта точно преди седмица.Правителството на Малта обяви, че предлага \"безпрецедентна\" награда от 1 милион евро за информация, която може да доведе до залавянето на извършителя на убийството на Дафне Галиция.Земан многократно влиза в противоречие с журналистите, наричайки ги \"хиени\". През май той се пошегува пред руския президент Владимир Путин, че журналистите трябва да бъдат \"ликвидирани\".", "date": "2017.10.23", "title": "Президентът на Чехия се появи пред журналисти с макет на автомат „Калашников”"}
{"url": "https://news.bg/world/sgradata-na-evropeyskiya-savet-ostava-zatvorena-zaradi-vredni-izpareniya.html", "text": "Сградата на Европейския съвет, в която се провеждат срещите на върха на ЕС, където вредни изпарения принудиха евролидерите да сменят мястото на проведената през миналата седмица среща, ще остане затворена за още една седмица, информира Ройтерс.Разследващи се опитват да разрешат възникналия проблем.Заради изпаренията сградата, известна неофициално като \"Космическото яйце\", трябваше на два пъти да бъде евакуирана през този месец, включително и преди срещата на върха на ЕС в четвъртък и петък миналата седмица.\"Космическото яйце\" беше открито през декември миналата година, като е \"глътнала\" повече от 300 млн. евро от парите на европейските данъкоплатци. Сградата се намира от другата страна на улицата, където е централата на Европейската комисия в Брюксел.Срещите и персоналът временно ще бъдат прехвърлени в съседната сграда \"Юстус Липсиус\" до разрешаването на проблема.Около 20 служители от кетъринга трябваше да бъдат хоспитализирани на 13 октомври и неуточнен брой служители в сряда миналата седмица. Представител на ЕС заяви, че белгийските власти вярват, че двата инцидента са свързани с един и същи източник.", "date": "2017.10.23", "title": "Сградата на Европейския съвет остава затворена заради вредни изпарения"}
{"url": "https://news.bg/comments/zadahva-li-se-storitelingat-na-putin.html", "text": "Измина повече от десетилетие откакто сторителингът се наложи в политическия маркетинг и заема особено важно място в Русия на Владимир Путин. Руският президент разчита на грижливо построена история, разказана за целите на комуникацията и легитимирането на неговата вътрешна и външна политика.Днес сторителингът на Путин (основан на виктимизацията на Русия, антизападната политика, антиамериканизма и противопоставянето на една руска алтернатива на западния декадентски модел), благодарение на който той постигна безпрецедентна популярност, реабилитирайки същевременно международната му политика (особено в Украйна и Сирия), изглежда очевидно ерозирал в очите на руското население. Това отбелязва в коментар френското издание La Tribune.Рухването на матрицата СССРТой наистина е дълбоко засегнат от влошаващата се икономическа ситуация (- 0.2% ръст на БВП през 2016 г.), вследствие на западните санкции и спада на цените на петрола на световните пазари (в периода юли 2014 г. - февруари 2016 г., цената на Brent е паднала с над 65%, от 110 до 35 долара за барел, според INSEE).От идването си на власт през 1999 г. Владимир Путин много предпазливо извая сторителинга си, разбирайки бързо, че в политиката най-много са \"историите, които ни управляват\".Ранните му години в Кремъл бяха белязани от желанието да се подновят връзките с европейските страни. Това несъмнено е времето, когато \"Западът\", в руския официален дискурс, който може да се намери на сайта на Външно министерство, все по-често е идентифициран със САЩ, докато европейците се считат за съюзници и неизбежни партньори. Това позициониране е отчасти свързано с факта, че Русия е много слаба през 90-те години.Шокът от разпадането на СССР бе последван от социално-икономическа и политическа нестабилност, както и от несигурност и насилие, които белязаха руското общество. Дълбокото чувство за унижение на Русия на международната сцена беше споделено от голяма част от населението, което е много националистическо по душа.Демонизираният ЗападВ този контекст авторитарната и бюрократична форма на власт в Русия съответства на определени очаквания на населението: трябваше да бъдат възстановени вътрешният ред и сигурност, да се подобри жизненият стандарт (особено на средната класа) и да се осигури връщането в челните редици на международната сцена. Европейският съюз изглеждаше неизбежен съюзник за постигането на тези цели.Сторителингът на Путин от началото на първия му мандат разчиташе и на историческите, икономическите и културни връзки между Европа и Русия, което анализаторите наричат прагматична стратегия. Такова говорене оправдаваше опитите за политическо и икономическо сближаване с Европейския съюз - съюз, представен като средство и източник на вдъхновение за вътрешно обновление в Русия. Този дискурс не трая дълго.В края на 2000 г. Русия и Европейският съюз, и двете силно засегнати от икономическата и финансова криза от 2008 г., правейки си скромна равносметка на годините на помирение, навлязоха в дълъг период на взаимното отхвърляне. В Русия на повърхността изплува ново чувство на унижение, чийто източник изглежда са европейците, които не могат да говорят като равен с равен, заемайки често позата (във възприятието на Путин) на проповедници. Този контекст обуславя появата на нов сторителинг.Този път вълна от демонизация на \"Запада\", обхващаща \"Съединените щати и Европа\", замества говоренето за общо наследство и привилегировани връзки между Русия и Европейския съюз. В отговор на славянофилското движение от ХІХ век Путин се позиционира като безусловен поддръжник на една руска алтернатива, основана на национализъм, авторитаризъм и православие.Тази алтернатива е в основата на мерките на Русия за \"защита\" срещу проявленията на западния \"декаданс\", представляващи сериозна оправданост за местната и външната политика на Путин (хомосексуален \"пропаганден\" закон, процесът срещу Pussy Riots , намеса през 2008 г. в Грузия, \"връщане\" на Крим на Русия и т.н.). Разказът за дискомфорта и несигурността, които западното общество поражда, заема специално място в комуникацията на Кремъл.Неподходящ речитатив за дълъг период от време?Затова сторителингът на Путин има нужда от обновяване. Всъщност, руското население става все по-бедно (особено средната класа), инфлацията се колебае и общият жизнен стандарт спада.Ето защо дискурс, който по същество се основава на опозицията и недоверието, с последиците от нарастващата изолация, може да има вредно въздействие в средносрочен и дългосрочен план. Разказването на истории за определена федеративна власт от няколко години изглежда се превръща в бомба със закъснител за Кремъл.Колкото и издръжливо да е руското население и да се държи като жертва в името на изключителността и величието на страната си, все по-продънените портмонета и все по-празните чинии в крайна сметка биха могли да вземат връх.Напрежението в руското общество (демонстрации срещу евентуален нов мандат на Владимир Путин през април на площад \"Болотная\" в Москва и др.) илюстрира нарастващите слабости на един дълбоко националистически и опозиционен на Запада сторителинг, който не успява да бъде достатъчно обединяващ в навечерието на изборите през 2018 г.Рециклиране на сторителингa на власттаМакар да можем да си представим, че авторитарното управление в Русия не обръща особено внимание на демократичния \"дефицит\" в страната, Владимир Путин, наред с други неща, изгражда легитимността си върху върху образа на лидера, който е близък с народа си и има \"лична отговорност\" пред него - термин, припомнян настоятелно от Путин в поредицата му от интервюта с Оливър Стоун между 2015 г. и 2017 г.Другият немаловажен фактор, който трябва да убеди руските власти да преосмислят сторителингa си, е демографският. По време на напрежението от миналия юни, след задържането на Алексей Навални, много демонстранти бяха малолетни, от това поколение, което познава само сегашния президент. Те вероятно няма да бъдат толкова възприемчиви към посланията, които са оказали силно влияние върху родителите им.Лидерът, който гледа към хоризонта на 2025-2030 г. (и това е случаят на Путин), трябва да намери добра история, която да управлява в тази перспектива. Еднo ново повествование чака да бъде намеренo, но коe?В международен план напрегнатите отношения със \"Запада\" са достигнали безпрецедентно ниво от края на Студената война и избирането на Доналд Тръмп очевидно не промени нещата. Интеграцията в постсъветското пространство се бори да намери общ импулс сред засегнатите страни, особено след събитията в Крим и Донбас.Отвъд декларациите за приятелство между Пекин и Москва, съвместните им проекти изпитват трудности да се реализират. А във вътрешен план е също толкова трудно да се намери материал за тази нова история, която да \"управлява\" руснаците.Путин няма да успее да изкорени най-старите наративни елементи, но ще може ли да ги рециклира в разказ, който все още предстои да бъде измислен?", "date": "2017.10.23", "title": "Задъхва ли се сторителингът на Путин?"}
{"url": "https://news.bg/society/poddrazhkata-na-patishtata-minava-na-zimen-rezhim.html", "text": "Председателят на Управителния съвет на Агенция \"Пътна инфраструктура\" инж. Дончо Атанасов нареди от началото на месец ноември да се въвежда зимното поддържане на републиканската пътна мрежа у нас.Необходимите действия за осигуряване на безопасното пътуване на шофьорите по високопланинските пътища и проходи като Петрохан, Троян - Кърнаре, Шипка, Предела, участъци в област Смолян и други се предприемат независимо от метеорологичната прогноза за добро време през следващите 10 дни.Според заповедта на Атанасов подготовката за зимния сезон върви по график - АПИ провежда регионални работни съвещания за определяне готовността на екипите. В рамките на тази седмица започват и проверките на фирмите, които ще се грижат за пътната обстановка по републиканските пътища. Проверките целят да се инспектира наличната техника, суровини - сол, пясък, луга и други.В поддържането на 20 000 км републикански пътища през зимните месеци ще участват около 3 000 снегопочистващи машини - снегорини, техника за разпръскване на пясък и т. н. Ще се осигурят около 100 000 тона сол, 300 000 тона пясък и други.Агенция \"Пътна инфраструктура\" е наредила на директорите на 27-те областни пътни управления да следят прогнозите по райони и със завишено внимание да предприемат необходимите действия за обработка на пътищата във високопланинските райони и проходите, където има предпоставки за хлъзгавост и заледявания по усойните места.Агенция \"Пътна инфраструктура\" призовава шофьорите да започнат подготовката на автомобилите си и да сменят летните гуми със зимни. Агенцията апелира и водачите да карат внимателно и със съобразена скорост, да спазват правилата за движение, необходимата дистанция и да не предприемат резки маневри.", "date": "2017.10.23", "title": "Поддръжката на пътищата минава на зимен режим"}
{"url": "https://news.bg/crime/kolata-na-ninova-otnovo-katastrofira.html", "text": "Колата на Корнелия Нинова отново катастрофира. Автомобилът на председателя на БСП е бил блъснат от такси в центъра на София, съобщи Нова телевизия. Нинова не е пострадала сериозно.За последните два месеца това е  за лидера на столетницата. След предишния се наложи Нинова да носи шина на врата.Тогава служебната й кола отново беше ударена от друг автомобил, докато пътувала към централата на БСП на ул. \"Позитано\".Ден след първия инцидент тя се появи в парламента в подкрепа на ветото, наложено от президента Румен Радев на Закона за опазване на околната среда.", "date": "2017.10.23", "title": "Колата на Нинова отново катастрофира"}
{"url": "https://news.bg/world/tilarsan-napravi-neobyavena-vizita-v-afganistan.html", "text": "Държавният секретар на САЩ Рекс Тилърсън е бил на необявена визита в Афганистан. Това съобщи Държавният департамент на САЩ, цитиран от АП.Департаментът пояснява, че Тилърсън е посетил афганистанската столица, където е провел разговори с президента на Афганистан Ашраф Гани и други висши представители, на които е очертал новата политика на администрацията на Доналд Тръмп в Южна Азия. Той също така е подчертал ангажимента на Вашингтон Афганистан да бъде стабилизиран.Тилърсън посетил Кабул рано тази сутрин след визита в катарската столица Доха. Това е третата визита след започналата в Саудитска Арабия обиколка в региона.", "date": "2017.10.23", "title": "Тилърсън направи необявена визита в Афганистан"}
{"url": "https://news.bg/int-politics/dozhivoten-zatvor-za-privarzhenik-na-hitler-ubil-politsay-v-germaniya.html", "text": "Крайнодесен екстремист, член на групировка, която все още вярва в германския \"Райх\" на Адолф Хитлер от епохата на Втората световна война, беше осъден на доживотен затвор за убийството на полицай през миналата година, съобщават германските медии.Мъжът на име Волфганг П., чието цяло име не се разкрива заради правилата на германския съд, е стрелял по полицаи, които са се опитвали да претърсват апартамента му за незаконно оръжие през октомври миналата година, убивайки един от тях.Движението \"Граждани на Райха\", което според властите може да има до 900 крайнодесни членове, разглежда съвременната германска държава като нелегитимна.Неговите членове твърдят, че дължат вярност само на Третия райх, въпреки забраната му през 1945 г. Германското контраразузнаване постави групировката под наблюдение след убийството като евентуална противоконституционна екстремистка групировка.", "date": "2017.10.23", "title": "Доживотен затвор за привърженик на Хитлер, убил полицай в Германия"}
{"url": "https://news.bg/world/upravlyavashtata-koalitsiya-vodi-na-mestniya-vot-v-kosovo.html", "text": "Управляващата коалиция в Косово води на местните избори, но на повечето места ще трябва да се проведе втори кръг, показват първоначалните резултати, цитирани от АП.Според резултатите от днес 28 от 38 кметски поста ще бъдат решени на балотаж на 19 ноември.Централната избирателна комисия уточни, че по-малко от 44% от около 1,9 милиона гласоподаватели са пуснали бюлетина за кметове в 38 общини и за около 1000 общински съветници.Резултатите са подобни като на парламентарните избори през юни. Представители на четирипартийната коалиция водят в 1/3 за кметските места.В столицата Прищина кандидатът на Партия самоопределение, най-голямата опозиционна партия в парламента, е получил най-много гласове, но не и достатъчно, за да избегне балотаж.", "date": "2017.10.23", "title": "Управляващата коалиция води на местния вот в Косово"}
{"url": "https://news.bg/crime/obviniha-dvama-za-ubiystvoto-na-bashta-i-sin-pred-diskoteka.html", "text": "Окръжната прокуратура в Стара Загора повдигна обвинение на двама души за убийството на баща и син при мелето  в дискотека в село Паничерево, община Гурково, област Стара Загора.Обвинен са двама - мъж на 24 години, Ангел С. А. и 26-годишната Виолета А. А. И двамата са обвинени за умишлено умъртвяване на две лица в съучастие. За това престъпление законът предвижда затвор от 15 до 20 години, доживотен затвор или доживотен затвор без замяна.Обвинението е от случая на масов бой в първите часове на 22 октомври, неделя.Полицаите са отишли на място след постъпил на 112 сигнал за масово сбиване пред заведение в село Паничерево. По-късно в управлението в Казанлък постъпва и сигнал, че в Центъра за спешна медицинска помощ в Гурково са били приети 4 души. Още при приеманите им двама от тях са били в безжизнено състояние. Още две лица били с тежки прободни и порезни рани.Те и до момента все още са в болница - 21-годишният Димитър А. е с прободна рана в гърба и рани по ръцете и главата, а 34-годишният Иван А. е с порезни рани по ръцете. Всичките пострадали били от село Николаево.Сбиването пред заведението възникна между две групи цигани - едната от село Паничерево, а другата от град Нова Загора. В побоя участвали около 30 души, по 15 в група.По случая са извършени два огледа на местопроизшествието. Разпитани са и множество свидетели. Назначени са съдебномедицински експертизи.", "date": "2017.10.23", "title": "Обвиниха двама за убийството на баща и син пред дискотека"}
{"url": "https://news.bg/world/evropa-umrya-v-bosna-i-e-pogrebana-v-siriya-obyavi-erdogan.html", "text": "Идеята за европейска цивилизация достигна до своя край.Това заяви турският президент Реджеп Ердоган, който разкритикува безразличието на европейските страни към хуманитарните трагедии в Сирия и Мианмар, пише вестник \"Дейли сабах\"., каза Ердоган на събитие в Анкара, свързано с годишнина от смъртта на босненския лидер Алия Изетбегович.Тези, които не видяха жестокостите в Босна, също са слепи и глухи за жестокостите в Мианмар, поясни турският лидер и добави, че \"империалистите и кръвопийците продължават експлоатацията\"., попита Ердоган.", "date": "2017.10.23", "title": "Европа умря в Босна и е погребана в Сирия, обяви Ердоган"}
{"url": "https://news.bg/world/na-danoto-sme-na-balkanite-59-8-ot-balgarite-izpolzvat-internet.html", "text": "В Македония има 1 503 000 интернет потребители, което е 72,2% от цялото население на страната. 1 милион македонци имат профил във \"Фейсбук\".Това , цитирани от Македонската информационна агенция.На регионално ниво в Словения има най-много интернет потребители (75,5% от населението), следвана от Хърватия (74,4%), македонците (72,2%), Черна гора (69,9%), Босна и Херцеговина (69,3%), Гърция (69,1%), Сърбия (67,1%), Албания (66,4%) и България (59,8%).В Европа 659,6 милиона души (80,2%) използват интернет, а \"Фейсбук\" - 342,2 милиона души. Почти 100% от населението на Исландия и Норвегия използва интернет, докато Украйна е на дъното (52,5%).В света има 3,88 милиарда интернет потребители, което 51,7% от световното население, докато 1,7 милиарда души имат профил във \"Фейсбук\".", "date": "2017.10.23", "title": "На дъното сме на Балканите - 59,8% от българите използват интернет"}
{"url": "https://news.bg/disasters/narastvaneto-na-co2-na-planetata-uvrezhda-zhivota-v-moretata.html", "text": "Целият морски живот ще бъде засегнат заради емисиите на въглероден диоксид от съвременното човечество, което прави океаните по-окислени. Това показва ново голямо научно изследване на повече от 250 учени, продължило 8 години.Морските създания \"бебета\" ще бъдат особено засегнати.Това означава, че например броят на малките рибки треска, които достигат до зряла възраст, може да спадне до една четвърт или дори до една дванадасета част от сегашния брой на този вид риба, твърдят учените.Тази оценка идва от научния проект BIOACID, който е ръководен от Германия.Брошура, обобщаваща основните резултати, ще бъде представена на преговорящите по климата на годишната им среща, която тази година ще се проведе в германския град Бон през ноември.Авторите на доклада изтъкват, че някои морски създания могат да спечелят пряко от химическите промени - но дори и те все още могат да бъдат засегнати неблагоприятно непряко от промените в цялата хранителна верига.Нещо повече, изследването показва, че промените чрез окисляването ще се влошат от изменението на климата, замърсяването, развитието на крайбрежните райони, прекомерния риболов и селскостопанските торове.Окисляването на океана се случва, тъй като след като въглеродният диоксид от изкопаемите горива се разтваря в морската вода, той произвежда въглеродна киселина и това намалява pH на водата.От началото на индустриалната революция през 18 век, средното pH на глобалните океански повърхностни води е спаднало от 8,2 на 8,1. Това представлява увеличение на киселинността от около 26 процента.Водещият автор на изследването е проф. Улф Рибезел от Института за океански изследвания \"Хелмхолц\" в Кил. Той е световен авторитет по темата и обичайно говори предпазливо за последиците от окисляването на океаните.\"Ала дори един организъм да не се уврежда пряко от окисляването, той може да бъде засегнат непряко чрез промени в местообитанието си или промени в хранителната верига. В края на краищата тези промени ще засегнат много услуги, които океана ни предоставя\", предупреждава проф. Рибезел.", "date": "2017.10.23", "title": "Нарастването на CO2 на планетата уврежда живота в моретата"}
{"url": "https://news.bg/politics/po-visoki-zaplati-za-voennite-obeshta-karakachanov.html", "text": "Разбрали сме се с финансовия министър (Владислав Горанов) и премиерът (Бойко Борисов - б.р.) се съгласи - 100 милиона лева ще бъдат отделени за заплати, допълнително за възнаграждението на военнослужещите. Това заяви вицепремиерът с ресор обществен ред и сигурност и военен министър Красимир Каракачанов след тържественото отбелязване на 124-та годишнина от основаването на ВМРО, предаде БНР.Той бе категоричен, че заплатите на военните ще бъдат увеличени. По думите му се преговаря и за увеличение на заплатите на полицаите.Според Каракачанов се търси компромис за възнагражденията в МВР. Военният министър припомни, че е имало години, когато са вдигали заплатите само на полицаите и тогава в армията са негодували. \"Затова смятам, че в  трябва да се направи една крачка - и по отношение на армията, и на полицията. По отношение за заплатите на полицаите също имаме разговори с финансовия министър. Има доброто желание, въпросът е в сектор \"Сигурност\" да има спокойствие, хората спокойно и съвестно да си вършат работата\", каза Красимир Каракачанов.", "date": "2017.10.23", "title": "По-високи заплати за военните обеща Каракачанов"}
{"url": "https://news.bg/finance/dalg-ot-1-mlrd-lv-poema-darzhavata-spored-pravitelstveniya-byudzhet-2018-g.html", "text": "Министерството на финансите публикува законопроекта за държавния бюджет на страната за 2018 година. С бюджета е публикувана и актуализираната средносрочна бюджетна прогноза за периода 2018-2020 година, която представлява мотивите за новата годишна бюджетна рамка.През 2018 г. правителството планира поемането на нов вътрешен държавен дълг под формата на Държавни ценни книжа (ДЦК) в размер до 1.0 млрд. лв. С новия дълг се цели частичното покриване на предстоящите погашения по дълга на обща стойност от 1.6 млрд. лв., в т.ч. 1.2 млрд. лв. падежи на държавни ценни книжа на вътрешния пазар и 0.4 млрд. лв. погашения по външни държавни заеми. Останалата част от 0.6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината.Приоритетите в предложението на правителството за Бюджет 2018 са фокусирани върху създаването на по-трайни мерки за продължаването на реформите в сектор \"Образование\", отбраната и сигурността, социалната и здравна политика. В бюджетната рамка за следващата година попадат и мерки за успешното провеждане на Председателството на Съвета на ЕС през първата половина на 2018 година.Според кабинета с тяхното предложението за Бюджет 2018 ще се осигури подкрепа за педагогическите специалисти и привличане на млади хора в сектор \"Образование\". Ще продължи и стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 година.С цел обвързване на финансирането с качеството на образованието правителството предлага да се извърши промяна в системата на делегираните бюджети на училищата - финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период и от качеството на образователния процес.В социалната сфера от 1 януари 2018 година е предвидено увеличение на обезщетенията за отглеждане на малко дете от една до две годишна възраст. Според проекта през 2018 г. се предвижда и продължаване на финансирането на социалните услуги \"Личен асистент\", \"Социален асистент\" и \"Домашен помощник\".Актуализираната средносрочна бюджетна прогноза на кабинета за периода 2018-2020 г. предвижда увеличаване на размера на минималната работна заплата (МРЗ) от 1 януари 2018 година от 460 лв. на 510 лв. От 1 януари 2019 година МРЗ трябва да стане 560 лв., а от 1 януари 2020 година - 610 лв.В сферата на здравеопазването за 2018 г. правителството предвижда допълнително право на разходи в размер на 400 млн. лв. по бюджета на Националната Здравноосигурителна каса (НЗОК). Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика.Относно осигурителната политика за периода 2018-2020 г. се предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд \"Пенсии\" на ДОО с 1%.За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година - 560 лв.; за 2020 година - 610 лв., като отпада скалата за определяне на диференцирани минимални осигурителни доходи, съобразно облагаемия доход. Промяната в механизма ще доведе до облекчаване на администрирането на този вид доходи, както за НАП, така и за задължените лица. От началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева.По отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете в 2020 година. Минималната възраст за пенсиониране на работещите в сектор \"Сигурност\" продължава да се увеличава с по 2 месеца до достигане на 53 години и 6 месеца през 2020 година.Бюджетът предвижда в планирания период да се отделят и средства за реализиране на основната част от големи проекти по Оперативна програма \"Транспорт и транспортна инфраструктура\" 2014-2020 г., като лот 3.1 и лот 3.3 от АМ \"Струма\", рехабилитация на железопътната инфраструктура и разширение на метрото в София. Лот 3.2 от АМ \"Струма\" обаче не попада за финансиране в предвидената от правителството бюджетна рамка за периода 2018-2020 година. Основните насоки в предложението на правителството за бюджетната рамка 2018-2020 година са запазването на икономическата и финансова стабилност и създаването на условия за растеж в съответствие със заложените приоритети, цели и мерки в Програмата за управление на правителството на Република България за периода 2017-2021 година.Според бюджетната прогноза параметрите на финансовата рамка показват реалистичност на фискалните цели, а именно запазване целите за дефицита по консолидираната фискална програма (КФП), заложени в пролетната средносрочна бюджетна прогноза за периода 2018-2020 година, съответно за 2018 и за 2019 година от 1,0 % и 0,5 % от БВП, както и достигане на балансирана бюджетна позиция през 2020 г., чрез придържане към плавни и премерени консолидационни стъпки в рамките на 0,4-0,5 % годишно за прогнозния период.Политиката по приходите в предложението на бюджетна рамка 2018-200 г. е ориентирана към поддържане на икономическия растеж, подобряване на бизнес средата и насърчаване на инвестициите. Това трябва да се постигне чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. Приходната част на бюджета в средносрочен план е с тенденция на намаление от 36,2 % от БВП за 2018 г. до 35,5 % от БВП през 2020 година.В средносрочен план не се предвиждат значителни промени при данъците, които са един от основните инструменти на фискалната политика. С цел достигане на минималните нива на акцизните ставки в ЕС и в съответствие с договорения преходен период, е предложението на кабинета предлага поетапно увеличаване на акцизната ставка на цигарите за достигане на минималния акциз от 177 лв. на 1000 къса към 1 януари 2018 година.", "date": "2017.10.23", "title": "Дълг от 1 млрд. лв. поема държавата според правителствения Бюджет 2018 г."}
{"url": "https://news.bg/world/avstriyskite-evrei-kam-tsentristite-ne-rabotete-s-kraynodesnite.html", "text": "Ръководителят на еврейската общност в Австрия призова консерваторите от Народната партия и социалдемократите да не работят с крайнодясната Партия на свободата, информира Ройтерс.Лидерът на консерваторите Себастиан Курц започва коалиционни преговори, които могат да включат и Партията на свободата. Курц заяви вчера, че имат общи виждания с Партията на свободата по \"много въпроси\" и е провел конструктивни разговори с лидера на партията Хайнц Кристиан Щрахе., написа в отворено писмо до двете центристки партии Оскар Дойч, председател на основната еврейска асоциация в Австрия.Партията на свободата е със син цвят., предупреди той.Хайнц Кристиан Щрахе обаче уверява, че антисемитизмът няма място в днешната кранодясна партия, която редовно гони членове, които прекрачват границата.Дойч алармира, че \"почти всекидневно\" има расистки и антисемитски инциденти.", "date": "2017.10.23", "title": "Австрийските евреи към центристите:  Не работете с крайнодесните"}
{"url": "https://news.bg/society/pensioneri-protestirat-sreshtu-depo-kray-devnya.html", "text": "Протест пред завода \"Солвей Соди\" в Девня организираха жители на село Чернево, съобщава БНР. Хората негодуват срещу изграждането на депо за отпадъци край селото.Хора на 70-80-годишна възраст с бастуни, знамена и надписи \"Соловей, вън от България\", \"Не искаме депо\", се събраха пред сградата на \"Солвей Соди\" в Девня.Протестиращи искаха директора да слезе при тях. Той обаче не се появи за разговор с протестиращите.Напрежението на протеста ескалира и беше счупено стъкло от фасадата.Изпълнителният директор на завода \"Соловей Соди\" покани на разговор представители на инициативния комитет и кметът на Девня Свилен Шитов. Те влязоха в сградата, но впоследствие той отказал да ги приеме.Хората, които протестираха заявиха, че не желаят природата да се замърсява. Според тях депото за т.нар. \"неопасни отпадъци\" ще отрови природата.Тъй като на протестиращи им бе отказан достъп до сградата, те обмислят как ще действат занапред.За среща с директора не бяха допуснати и медии.Този четвъртък е насрочено делото за обжалване на референдума. Резултатите от референдума показаха категоричното нежелание на жителите на селото да се изгради депо.", "date": "2017.10.23", "title": "Пенсионери протестират срещу депо край Девня"}
{"url": "https://news.bg/world/kremal-ne-izklyuchva-sreshta-putin-tramp-vav-vietnam.html", "text": "Графикът на руския президент Владимир Путин на този етап не включва двустранна среща с президента на САЩ Доналд Тръмп на срещата на върха на АPEC във Виетнам през следващия месец.Това заяви говорителят на Кремъл Дмитрий Песков, цитиран от Ройтерс.Форумът Азиатско-тихоокеанско икономическо сътрудничество ще се проведе на 11 и 12 ноември във Виетнам.Песков обаче подчерта, че графикът с предстоящите двустранни срещи на Путин на срещата на върха все още не е финализиран.", "date": "2017.10.23", "title": "Кремъл не изключва среща Путин-Тръмп във Виетнам"}
{"url": "https://news.bg/politics/ninova-sabira-poveche-prihodi-ot-borisov-s-alternativen-byudzhet-2018.html", "text": "Председателят на БСП Корнелия Нинова представи алтернативния проектобюджет за 2018-та в централата на партията. Основните приоритети в техния проект са три: здравеопазване, образование, доходи.Според социалистите в здравеопазване продължава да няма пари, защото причината е в модела - болниците са търговски дружества. По думите на Нинова не са виновни лекарите, а политиците. От БСП предлагат болниците да се регистрират по Закона за лечебните заведения.Повечето пари в образованието не решават проблема и парите няма да спрат закриването на училищата. Проблемът е в модела \"парите следват ученика\", затова и се предлага неговата отмяна.Въпреки това, в предложеният от БСП проектобюджет делегираните бюджети остават. Предлага се обаче да има по един учебник за всеки предмет.Доходите, според социалистите, сега водят до огромна бедност и неравенство, като бедността се увеличава.От БСП предлагат и коренно различна данъчна система. Въвежда се необлагаем минимум, който ще е минималната работна заплата. Ще се въведе и прогресивен данък. Тези реформи ще облагодетелстват над 2 млн. души. Корпоративният данък остава 10%. Предлага се данък дивидент да качи от 5% на 10%.Алтернативният Бюджет 2018 на БСП предвижда БВП да е 106 765 000 000 лева.Социалистите са уверени, че могат да съберат повече приходи от ГЕРБ. В проектобюджета им е заложено да похарчат с 2 млрд.лв. повече от заложеното от ГЕРБ, но бюджетният дефицит остава в рамките на 1,4-1,5 %.По думите на Нинова за пръв път се прави нещо различно при изготвянето на проект за бюджет.Досега се е чакало правителството да предложи, а те са го следвали. Сега предложенията стъпват на програмата на партията, а бюджетът ще изпълнява техните политики.\"Това е алтернатива не на числа, а на политики.\", уточни .Тя разясни как досега е действало правителството - обикновено приема бюджета и го подлага на обсъждаме и ако дойде натиск отнякъде, го променят. А бюджетът на БСП е обсъден с експерти и по сектори.\"Това е бюджет на промяна на моделите.\", добави Нинова.Социалистите са категорични, че сега Борисов предлага от същото, а техният бюджет е социален, с грижа към хората.\"С тези показатели България е държава от африкански, а не от европейски тип.\", заяви и Жельо Бойчев.От БСП са категорични, че с новия бюджет ГЕРБ предлагат финансиране на статуквото, а те са алтернатива и предлагат нови модели.", "date": "2017.10.23", "title": "Нинова събира повече приходи от Борисов с алтернативен Бюджет 2018 "}
{"url": "https://news.bg/crime/nachalnikat-na-kabineta-na-rumen-radev-ne-e-narushil-zakona-spored-sgp.html", "text": "Софийската градска прокуратура отказа да образува наказателно производство по сигнал от бившия депутат Антон Тодоров, според който са допуснати нарушения на Закона за защита на класифицирана информация от началника на кабинета на Президента Иво Христов. Според решението на прокуратурата няма данни за извършено престъпление и недопускане на нарушения на Закона за защита на класифицираната информация (ЗЗКИ) и Правилника за прилагане на ЗЗКИ (ППЗЗКИ).В сигнала Тодоров се посочва, че при изпълнение на възложените му функции в качеството на член на \"Временната комисия за проучване изпълнението на процедурата по избор на нов тип боен самолет\", се е запознал със секретна шифрограма от Посолството на България във Вашингтон. Шифрограмата била адресирана до началника на кабинета на президента Румен Радев - Иво Христов, които всъщност нямал достъп до секретна информация, установено от ДКСИ.По случая прокурор от СГП е извършил лична проверка, при която е установено, че на 26 февруари 2017 г. в администрацията на Президента е постъпила грама от външното министерство, която съдържала класифицирана информация - \"държавна тайна\", маркирана с гриф за сигурност \"секретно\". Документът бил адресиран до Христов и е регистриран в съответния входящ регистър и е предоставен на главния секретар на администрацията на Президента Димитър Стоянов.В хода на проверката е установено, че макар в документа да е посочено име на получател - Иво Христов - началник на кабинета на президента, този документ не му е предоставян от регистратурата, тъй като Христов нямал достъп до класифицирана информация и не е преминал съответните изискуеми по закон обучения. Фактът, че е посочено конкретно лице като получател върху документ, съдържащ класифицирана информация, не задължавал служителите от регистратурата да му го предоставят.Установено е още, че независимо дали документът е адресиран до началника на кабинета, в случай, че съдържа класифицирана информация, той се докладва на главния секретар, каквото е сторено и със секретната грама.В администрацията на Президента са спазени всички изисквания на ЗЗКИ и ППЗЗКИ и не са установени нарушения при обработването и съхраняването на класифицирана информация, както и условията и реда за предоставяне на достъп до нея.", "date": "2017.10.23", "title": "Началникът на кабинета на Румен Радев не е нарушил закона според СГП"}
{"url": "https://news.bg/world/parlamentat-na-kataluniya-provezhda-klyuchova-sesiya-v-chetvartak.html", "text": "Парламентът на Каталуния ще проведе пленарно заседание в четвъртък. Това съобщи местен депутат от управляващата каталунска коалиция, цитиран от АП.Мнозина се опасяват, че на заседанието ще се гласува за обявяване на независимост от Испания във връзка с последното развитие на кризата.Лидерът на Каталуния Карлес Пучдемон поиска провеждане на дебат и гласуване в парламента относно как да се отговори на плана на Мадрид. През уикенда испанското правителство обяви, че предприемат действия за поемане на пряк контрол над североизточния регион.Луис Короминас от \"Заедно за \"Да\" заяви, че предложението за провеждане на пленарна сесия в четвъртък е подкрепено от крайнолевия блок \"Кандидати за народно единство\".Короминас обвини Испания, че действа \"като диктатур\" и нарече използването на член 155 от конституцията \"безпрецедентен акт на институционално насилие\".\"\", подчерта депутатът.Блокът \"Кандидати за народно единство\" призова за \"масово гражданско неподчинение\".Партията описа действията на Рахой като \"най-големия агресор срещу гражданските, личните и колективните права на каталунския народ\" от диктатурата на генерал Франсиско Франко, който почина през 1975 г.Партията поясни, че ще отговори с гражданско неподчинение като форма на мирна съпротива.Тя добави, че до края на седмицата ще реши какви действия да предприеме.", "date": "2017.10.23", "title": "Парламентът на Каталуния провежда ключова сесия в четвъртък"}
{"url": "https://news.bg/crime/arestuvaha-mazh-darzhal-boen-arsenal-u-duma.html", "text": "Прокуратурата в Шумен обвини 56-годишния Петър, държал огнестрелни оръжия, боеприпаси и взривни вещества.Той е задържан за 72 часа. Петър има повдигнато обвинение за държане и предаване на друг на огнестрелни оръжия, боеприпаси и взривни вещества.На 20 октомври сутринта органите на реда са претърсили дома на 52-годишния С.Д от шуменското село Салманово. В помещение на къщата, полицаите откриват арсенал от 2 огнестрелни оръжия без номера и модели, взривни вещества - тротилови пресовки, и боеприпаси. 52-годишният мъж също е обвинен. Той обяснил пред разследващите, че откритото в дома му оръжие, боеприпаси и взривове са му дадени от Петър.Намерените огнестрелните оръжия, взривни вещества и боеприпаси били иззети от екип на СОБТ- Варна. Районната прокуратура в Шумен назначила балистични експертизи на иззетия арсенал.Петър е осъждан многократно и е изтърпявал ефективни присъди. Последно той е бил в затвора за 9 години.Ако бъде осъден сега, законът предвижда наказание лишаване от свобода от 2 до 8 години.", "date": "2017.10.23", "title": "Арестуваха мъж държал боен арсенал у дума"}
{"url": "https://news.bg/crime/delata-sreshtu-stroitelnata-zabrana-v-bedechka-okonchatelno-zagubeni.html", "text": "Заведените преди година дела срещу строителната забрана в старозагорския парк \"Бедечка\" са окончателно загубени, според информация, публикувана на сайта на Върховния административен съд.Магистратите от ВАС оставят в сила решенията на Административния съд в Стара Загора. С тези решения са отхвърлени жалбите срещу Заповедта на Община Стара Загора за налагане на пълна строителна забрана. Ограниченията са за времето, необходимо за изменение на устройствените планове на парка - Общия устройствен план (ОУП) и Подробния устройствен план (ПУП).Делата бяха заведени от собственици на терени в парка и от строителни фирми след решение на Общинския съвет на Стара Загора от 2016 година за започване процедура по промяна на устройствените планове. Промяната целеше запазване на стотиците декари зелена площ с алеи и хиляди дървета. Заедно с началото на процедурата беше въведена и забрана за строителство.На 28 септември новият общ устройствен план на парка (ОУП) бе приет от Общинския съвет на Стара Загора. По този начин над 300 декара реална паркова територия бяха отново отредени за парк, след като години наред фигурираха в плановете на града като петно за застрояване.Припомняме, преди сегашното решение на ВАС имаше две решения на общинския съвет, решение на комисия, проведе се  и поредица от граждански акции в защита на парка на Стара Загора. Кметът Живко Тодоров и председателят на Общинския съвет Таньо Брайков потвърдиха наскоро, че стоят зад решенията на Общинския съвет за запазване на парка, и че те са законосъобразни. В общината е задействана процедура по прехвърлянето на военни имоти, с които да се заменят реституирани в зелената площ терени.Защитниците на парка привеждат пример и с едно от делата:http://www.sac.government.bg/court22.nsf/d6397429a99ee2afc225661e00383a86/7ada1e74ee7fb734c22581ad00274d17?OpenDocument", "date": "2017.10.23", "title": "Делата срещу строителната забрана в Бедечка окончателно загубени "}
{"url": "https://news.bg/world/kafyava-mechka-rani-dvama-nasred-grad-v-rumaniya.html", "text": "39-годишен мъж и 14-годишно момиченце са били транспортирани по спешност до болница, след като са били ранени от кафява мечка в централните части на Румъния.Инцидентът е станал по-рано днес в планинския град Фъгъраш, съобщи breakingnews.ie. Двамата са били ухапани и драскани от мечката.Предполага се, че кафявата мечка е напуснала гората и се отправила към града, за да търси храна. След като ранила двамата души, мечката избягала отново към гората - тя се уплашила от виковете на хората.По думите на говорителя на румънската служба за спешни случаи атаките от мечки в окръга Брашов се случват често. В района е най-голямата популация на кафяви мечки в страната. На територията на цялата ни северна съседка има между 5 и 6 000 диви мечки.", "date": "2017.10.23", "title": "Кафява мечка рани двама насред град в Румъния "}
{"url": "https://news.bg/int-politics/nay-propazarnata-partiya-v-germaniya-zove-za-vdigane-na-danatsite-na-korporatsiite.html", "text": "Международните корпоративни гиганти като Apple трябва да плащат повече данъци. Това настоя лидерът на най-пропазарната и бизнес ориентирана партия в Германия, призовавайки за по-задълбочено сътрудничество в рамките на Европейския съюз и в групата на Г-20 - водещите 20 световни икономики, за да стане това, съобщава \"Ройтерс\".Най-известни като защитници на данъчните облекчения, Свободната демократическа партия (FDP) в момента преговарят с канцлера Ангела Меркел за сформиране на коалиционно правителство с нейните консерватори и със Зелената партия.Способността на международните компании да минимизират данъчните си задължения чрез прехвърляне на печалбите си в юрисдикции с по-ниски данъци, попадна под светлината на прожекторите през последните години, докато закъсалите с парите държави се борят да финансират нарастващите си социални разходи, както и тези, свързани със сигурността.Отстъплението на шефа на свободните демократи Кристиан Линднер открива възможна обща основа със зелените, чийто призив за увеличаване на разходите за опазване на околната среда и инфраструктура е в разрез с призивите на FDP за строга фискална дисциплина.\"Мога да си представя увеличение на данъците\", изтъкна Линднер, добавяйки: \"За компании като Apple. На европейско равнище и в Г-20 структурирането на техните данъци трябва да бъде най-високо в дневния ред.\"Въпреки че той отново се противопостави на увеличаването на данъците на хората с най-високи доходи, предложението да се преследват данъчните практики на корпорациите създава повече пространство за безпрецедентно сложното тристранно споразумение.Това също така може да освободи финансиране за други приоритети.Християндемократическият съюз (ХДС) изчисли в свой вътрешен доклад, че различните предложения, представени по време на коалиционните преговори, ще струват до 100 млрд. евро, пише в. \"Велт\".Това е повече от три пъти от сумата, която е на разположение в проекта на експертите на ХДС за нови проекти през следващите четири години, и четири пъти повече от сумата от 23 млрд. евро, включена в коалиционния договор, подписан със социалдемократите през 2013 г.\"Балансиран бюджет и ограничения на дълговете ... изискват ясно приоритизиране на предложенията, които трябва да бъдат приети\", се изтъква в доклада на ХДС.", "date": "2017.10.23", "title": "Най-пропазарната партия в Германия зове за вдигане на данъците на корпорациите "}
{"url": "https://news.bg/world/planove-na-london-da-registrira-grazhdanite-na-es-bili-nezakonni.html", "text": "Вътрешният министър на Великобритания Амбър Ръд е предупредена от европейски депутати, че плановете й за принудително включване имената на граждани на ЕС в регистър през преходния период след Брекзит ще бъдат незаконни и отхвърлени от Европейския парламент, пише \"Гардиън\".Депутати от Европа пишат до Ръд след предложенията й пред Комисията за вътрешни работи към парламента, че ще очаква гражданите на ЕС да се регистрират в периода веднага след Брекзит. Брюксел настоява през преходния период, Великобритания напуска ЕС през март 2019 г., без изключение Лондон да продължи да спазва законодателството на ЕС.\"\", отбелязват депутатите.Европейският парламент ще има право на вето върху всяко споразумение между Великобритания и ЕС, включително и върху условията относно преходния период. Докато някои страни членки настояват за регистри с имената на гражданите на ЕС, законите им не дискриминират между гражданите им и тези от други страни членки.", "date": "2017.10.23", "title": "Планове на Лондон да регистрира гражданите на ЕС били незаконни"}
{"url": "https://news.bg/world/napadatel-rani-v-efir-vodeshta-na-radio-ehoto-na-moskva.html", "text": "Мъж, въоръжен с нож, нахлу в редакцията на радиостанция \"Ехото на Москва\" на Новия Арбат в Москва. При нападението е ранена водещата Татяна Фелгенгауер, съобщава се на сайта \"Ехото на Москва\", цитирано от ТАСС.\"Нахлулият в сградата на радиото мъж удари с нож в гърлото водещата Татяна Фелгенгауер. Той е задържан от охраната и е предаден на полицията. По думите на лекарите, няма опасност за живота на Татяна. Единствено й е поставен катетър и тя е хоспитализирана\", се казва в съобщението.Нападателят е задържан от охраната на радиостанцията и е предаден на полицията. Според една от версиите, мотивът за нападението е конфликт между водещата и арестувания.\"По предварителни данни нападението не е свързано с журналистическата дейност на Татяна Фелгенгауер. Като основна версия се води хулиганство\", заяви източник на \"Интерфакс\" от полицията.Самият задържан е информирал, че нападението му не е свързано с нейната работа, а с това че помежду им има някакъв конфликт. Полицаите ще проверят всички версии на случая, още повече че Татяна Фелгенгауер, както и други журналисти от \"Ехото на Москва\" не веднъж са получавали заплахи за своята професионална дейност.Главното следствено управление на Русия квалифицира нападението над журналистката като опит за убийство и образува наказателно дело. По данни на следствието заподозреният е 48-годишен мъж, роден в Груция, живял в последно време в Израел.Според официалния представител на Главна прокуратура Александър Куренин, надзорното ведомство е \"възмутено от произшествието и ще вземе разследването под свой контрол\". Директорът на столичния департамент на Москва Алексей Хрипун лично наблюдава лечението на водещата, съобщи зам.-кмета на Москва Леонид Печатников.", "date": "2017.10.23", "title": "Нападател рани в ефир водеща на радио \"Ехото на Москва\" "}
{"url": "https://news.bg/crime/s-protest-iskat-dozhivoten-zatvor-za-ubietsa-na-mlada-zhena-v-plovdiv.html", "text": "С протест в Пловдив настояват за доживотен затвор за убиеца на 26-годишната Милена Динова, съобщава Нова.Близки и приятели на младата жена се събраха на протест пред съдебната палата в Пловдив. Те искат доживотен затвор за годеникът на Милена, който я уби жестоко миналата зима.Протестиращите носеха плакати с надписи \"Искаме доживотна присъда\", \"Доживотна за убиеца на Милена\".Припомняме, че Милена беше открита  миналата година в пловдивското село Куртово Конаре. Тялото й е намерено близо до дома, в които живеела с годеника си Илиян Рангелов. Същата вечер е трябвало Милена да отиде за нощтна смяна на работа в съседмото село. В нощта на убийството, когато Милена тръгвала за работа, Илиян я догонил, съборил я на земята и забил нож с върцето й. Първоначално се укрил, но след това отишъл и направил пълни самопризнания.Днелото започва днес в Пловдив. Законът предвижда за престъплението на Илиян наказание между 10 и 20 години лишаване от свобода. Близките на Милена искат той да получи доживотен затво. \"Убийството беше прекалено жестоко, за да се нарича нелеп инцидент. Настояваме за доживотна присъда. Той е един истински убиец и не трябва да излезе на свобода, обясни пред репортер на телевизията майката на убитото момиче Ангелина. ", "date": "2017.10.23", "title": "С протест искат доживотен затвор за убиеца на млада жена в Пловдив"}
{"url": "https://news.bg/crime/do-45-dela-godishno-se-vodyat-za-meditsinski-greshki.html", "text": "Ежегодно над 2 200 000 пациенти лежат в болница. На този фон делата за лекарски грешки варират между 25 и 45 годишно. Това съобщи пред БНТ адвокат Мария Шаркова, изследвала съдебната практика по медицински дела от последните 10 години.18% от 240 разгледани дела за период от 10 години, са все още висящи. Всяко трето заведено дело от пациент е уважено в съда, показва изследването на адвокат Шаркова.Между 500 до 700 са жалбите до Медицински одит на година. Шаркова коментира, че в България все още няма  в лечебните заведения и няма как да се съпостави броят на жалбите с общия брой на нежеланите събития, които ежегодно се осъществяват в лечебните заведения.Увеличава се броят на заведените дела през последните 5 години, отчете Шаркова. Според нея, това вероятно се дължи на по-добра информираност у пациентите, както и на увеличения брой пациентски организации.По думите ѝ най-често пациентите водят дела заради твърдения за некачествени постоперативни грижи, неправилна диагноза или неправилно лечение. Много по-рядко дела се водят заради отказ от лечение или ненужно извършена манипулация. Според юриста, около 35% от делата се водят заради \"лоша комуникация\".Сред рисковите специалности са хирургията, акушеро-гинекологията, денталната грижа.", "date": "2017.10.23", "title": "До 45 дела годишно се водят за медицински грешки"}
{"url": "https://news.bg/int-politics/tramp-kaza-na-frantsiya-i-germaniya-da-prodalzhat-da-pravyat-pari-s-iran.html", "text": "Американският президент Доналд Тръмп обяви, че не възразява Германия и Франция да продължат търговията си с Иран, въпреки отказа му да потвърди ядреното споразумение с Техеран, съобщава \"Франс прес\".\"Казах им да продължат да печелят пари\", изтъкна милиардерът в интервю за любимата си телевизия Fox News, допълвайки: \"Не се притеснявайте. Не се нуждаем от вас по този проблем.\"\"Те са мои приятели. Те действително са. Аз съм в добри отношения с всички тях, било то с Еманюел или Ангела\", посочи Тръмп, имайки предвид френския президент Еманюел Макрон и германския канцлер Ангела Меркел.\"Не знам какво ще се случи с това споразумение\", каза Тръмп за историческото споразумение от 2015 г. между Иран и световните сили, което на 13 октомври той отказа да потвърди, оставяйки съдбата му в ръцете на Конгреса на САЩ.\"Когато купуват тези неща, това е малко по-трудно\", натърти Тръмп за френските и германските търговски отношения с Иран.Ала говорейки пред журналисти на дипломатическо посещение в Саудитска Арабия, американският държавен секретар Рекс Тилърсън коментира, че САЩ се надяват, че европейските компании и страни \"ще се присъединят към САЩ, когато въведем санкции\".\"Онези, които извършват бизнес с Иранската революционна гвардия, европейски компании или други компании по целия свят, действително го правят с голям риск\", предупреди Тилърсън.В петък американският първи дипломат подчерта, че администрацията на Тръмп няма намерение да прекъсва търговията на Европа с Иран.", "date": "2017.10.23", "title": "Тръмп каза на Франция и Германия да продължат да правят пари с Иран"}
{"url": "https://news.bg/world/rusiya-obmislya-zamrazyavane-na-chlenstvoto-v-evrosada-po-pravata-na-choveka.html", "text": "Москва обмисля възможността за замразяване участието си в Европейския съд по правата на човека (ЕСПЧ) и съкращаване вноската си за организацията. Това пише руският вестник \"Известия\", позовавайки се на източници в Държавната дума.Според изданието окончателно решение ще бъде взето на 27 октомври, когато в долната камара на руския парламент ще се проведе първо четене на бюджета на държавата за 2018 г.Единият от източниците отбелязва, че ако на Русия не бъде върнато правото да изразява позицията си при избор на съдии в ЕСПЧ, Москва ще блокира вноската си и ще замрази членството си.Информацията за възможно прекратяване на членството официално е потвърдена и в Комисията по международни въпроси към Съвета на федерацията.Ако тенденциозното отношение към Русия продължи, ще замразим вноската си и ще напуснем ЕСПЧ, предупреди заместник-председателят на комисията Владимир Джабаров.Според него все още е твърде рано да се предприемат такива стъпки, но вероятността с всеки изминал ден се увеличава.", "date": "2017.10.23", "title": "Русия обмисля замразяване на членството в евросъда по правата на човека"}
{"url": "https://news.bg/health/bolnitsata-v-pomorie-otnovo-otvarya-vrati.html", "text": "От днес в Поморие се подновява работата на Клиничната лаборатория към МБАЛ Поморие. Това даде основание на управителя на болницата д-р Женя Караилиева да издаде заповед за възстановяването на приема на пациенти.\"Отделенията започват приема в 12.00 часа, защото ни е нужно технологично време за оформяне на необходимите документи, а не желаем да губим цял ден преди да започнем работа с пациенти\", коментира д-р Караилиева.Успешното отваряне на болницата идва след близо седмица търсене на решение на проблемите на лечебното заведение. Кметът на община Поморие Иван Алексиев и ръководството на болницата многократно разговаряха за бъдещето на болницата.Припомняме в Поморие беше създадена подписка адресирана до премиера Борисов. Тя беше подписана от на 4000 души, които се застъпиха за запазването на лечебното заведение. Подкрепа се очаква и от общините Руен и Несебър.\"Искрено благодаря на съгражданите ми за оказаната подкрепа, която ме задължава, но и стимулира занапред. Самочувствието, че зад мен, в тази борба, стоят хиляди хора ми дава надежда, че пътят пред нас, макар и труден, е верният\", каза кметът на града Иван Алексиев.Той благодари на лекарите и персонала от болницата в Поморие, защото големият компромис бил техен. Кметът Алексиев изрази разочарованието си от здравната ни система и от отказа на здравния министър да прояви съпричастност към поморийци.Припомняме, че хората от Поморие излязоха на протест пред затвореното болнично заведение. По думите на кмета на града, болницата затвори врати не защото е фалирала, а защото не са изплатени заплатите на докторите и на служителите. ", "date": "2017.10.23", "title": "Болницата в Поморие отново отваря врати"}
{"url": "https://news.bg/int-politics/unilata-tereza-mey-zagubi-sanya-si-obyavi-yunker.html", "text": "Британският премиер Тереза Мей изглеждаше \"унила\", с тъмни кръгове под очите си. Това е заявил председателят на Европейската комисия Жан-Клод Юнкер пред свои сътрудници, след като вечеря с Мей през миналата седмица, пише германският в. \"Франкфуртер алгемайне цайтунг\".В материала на изданието се отбелязва, че Юнкер смята, че Тереза Мей е \"белязана\" от битките във връзка с Брекзит със собствените си министри консерватори, докато тя помоли Европейския съюз за помощ, за да има повече пространство за маневри у дома.Изтъква се, че Мей, която вечеря в Брюксел с председателя на Европейската комисия миналия понеделник преди срещата на върха на ЕС в Брюксел в четвъртък и петък, изглеждала в очите на Юнкер \"разтревожена, унила и обезсърчена\", \"жена, която не се доверява на почти никой, но също така не е готова да се освободи от тези хора, за да се освободи\".Както по-късно направи по време на вечерята в четвъртък с колегите си от ЕС, Мей поиска помощ за преодоляване на разделенията във Великобритания.\"Тя посочи, че вкъщи приятели и врагове се опитват да я свалят от власт\", посочва изданието и допълва: \"Мей заяви, че няма място за маневриране. Европейците трябва да го направят за нея.\"\"Лицето и външният вид на Мей говореха много, каза по-късно Юнкер на колегите си\", добавя \"Франкфуртер алгемайне цайтунг\". \"Тя има дълбоки тъмни кръгове под очите си. Тя изглежда като човек, който не може да спи\", изтъкнал шефът на ЕК.", "date": "2017.10.23", "title": "\"Унилата\" Тереза Мей загуби съня си, обяви Юнкер"}
{"url": "https://news.bg/crime/bivshi-shefove-v-mvr-iskat-prochistvane-ot-nekompetentni-hora.html", "text": "В МВР от години се назначават хора с ниска компетентност на високи постове. Това заяви пред bTV бившият директор на ЦСБОП Тихомир Стойчев.Той е категоричен, че служителите трябва да бъдат защитени за част от исканията си, защото са справедливи. Също така смята, че системата трябва да се прочисти отвътре.Ресурсът на МВР трябва да се ръководи грамотно. От години начело застават министри, зам.-министри, директори, хора с ниска компетентност или с лоша умисъл, смята той.Относно случая от началото на септември, когато за издирването на обвинен за убийство  високопроходима техника на 68-ма бригада \"Специални сили\", и Тихомир Стойчев, и бившият секретар на МВР Николай Радулов бяха категорични, че подобна тенденция е опасна.\"Аз виждам опитите на министъра на отбраната да вмени, че полицията е заменима с армията. Това е опасно, това е първият признак на диктатурата\", заяви проф. Николай Радулов, бивш секретар на МВР в кабинета \"Костов\".Според Тихомир Стойчев не се работи достатъчно с Жандармерията, която е тежко въоръжения отряд на МВР. \"Вътрешните органи за сигурност, инспектората, не обръщат внимание, че  се пренесе много дълбоко в системата. От години се култивира насилието, назначават се служители, които видимо изглеждат здрави\", допълни Стойчев.Николай Радулов допълни още един нюанс на промяна на системата на МВР. \"Аз имам информация, че групировки, които са произвеждали наркотици, пращат децата си в школата Симеоново\", допълни Николай Радулов.", "date": "2017.10.23", "title": "Бивши шефове в МВР искат прочистване от некомпетентни хора"}
{"url": "https://news.bg/world/kataluniya-nyama-da-sledva-narezhdaniyata-na-madrid-a-na-naroda-si.html", "text": "Каталунските власти няма да изпълняват заповедите на испанското правителство. Това заяви местният министър на външните работи, информира БиБиСи.Коментарът идва на фона на решението на Мадрид да поеме контрол над района.Раул Ромева подчерта пред БиБиСи, че основният въпрос не е независимостта, а демокрацията.В събота испанският премиер Мариано Рахой обяви планове за сваляне на местното каталунско правителство.\"\", подчерта Ромева.\"Никой освен народа няма право да променя тези институции\", продължи той.Ромева изтъкна още, цитиран от Ройтерс, че ЕС ще изгуби доверието си, ако позволи на Мадрид да наложи пряко управление над Каталуния.В същото време вицепремиерът на Испания Сорая Сантамария предупреди, че регионалният лидер Карлес Пучдемон ще изгуби властта си и повече няма да получава заплата, ако Сенатът одобри задействане на член 155 от конституцията, което ще доведе до поемане на пряк контрол над Каталуния.Тя поясни пред радио, че Мадрид може временно да назначи управител на Каталуния след одобрението на Сената, който се очаква да гласува в петък.По думите й правителството не се е свързвало с каталунските власти от събота.", "date": "2017.10.23", "title": "Каталуния няма да следва нарежданията на Мадрид, а на народа си"}
{"url": "https://news.bg/world/srabska-lista-pobedi-v-obshtinite-sas-srabsko-mnozinstvo-v-kosovo.html", "text": "Коалиция \"Сръбска листа\" обяви победа на провелите се в неделя местни избори във всички общини със сръбско мнозинство в Косово и Метохия, информира сръбската медия b92.Според коалицията и първите резултати кандидатът за кмет на Косовска Митровица Горан Ракич печели убедително.Ще има втори тур, но след четири години, каза той.Представители на коалицията заявиха пред телевизия \"Пинк\", че Ракич е спечелил 80% от гласовете в Косовска Митровица, а също така коалицията спечели във всички 10 общини в Косово със сръбско мнозинство, според сайта KoSSev.Президентът на Сърбия Александър Вучич поздрави победителите.Той подчерта, че \"тези, които искаха да ни разделят и да ни победят, не успяха\".", "date": "2017.10.23", "title": "\"Сръбска листа\" победи в общините със сръбско мнозинство в Косово"}
{"url": "https://news.bg/politics/plevneliev-preduprezhdava-che-mnogo-globalni-sili-ne-spyat-na-balkanite.html", "text": "Много глобални сили действат и не спят на Балканите. Затова и според президента 2012-2017 г. Росен Плевнелиев това, че България постави като приоритет за председателството си темата с перспективите на Западните Балкани е не само много добре, но и много други държави ще оценят това.\"Днес преди да е започнало председателството вече всички благодарят за това, че ние издигнахме смислен приоритет\", заяви Плевнелиев, който откри форум на тема \"Българските идеи за Европа: Диалог между НПО сектора и правителството\".Основното, по думите на Плевнелиев, е че страната ни е поставила смислен приоритет за председателството, без да поставя тясно национални интереси на масата на ЕС.\"На нас ни прилича, като държава която стои здраво на Балканите, да поставим европейските въпроси и да търсим тяхното решение в режим на консенсус\", обясни президентът. Той припомни, че е водил активна проевропейска политика в мандата си, с която се гордее и се надява тя да бъде надградена: \"Като политик дълбоко вярвам, че България може и трябва да допринесе за единството и бъдещето на това уникално семейство на ЕС, на което имаме шанса да сме член.\"Росен Плевнелиев посочи, че си е давал сметка за рекордния брой кризи в ЕС.И в момента Българското председателство идва в момента на сериозни исторически процеси, включително и продължаващата миграционна вълна към ЕС, когато държави членки на Шенген затварят границите си.\"За да бъде успешно председателството, трябва да си повярваме, че можем да бъдем успешни\", беше обаче категоричен Росен Плевнелиев, като допълни, че трябва да вложим усилия да допринесем за общото европейско бъдеще.Той обясни, че поставяме в дневния ред не е един а няколко проблема, които са от историческа важност - решаването на миграционната криза, европейски банков съюз, обща европейска отбранителна политика, общ европейски цифров пазар.Плевнелиев изказа и вярата си министър Лиляна Павлова, която \"когато се е хванала за нещо - дали са магистрали, дали са председателство на ЕС, го е докарала далеч\".", "date": "2017.10.23", "title": "Плевнелиев предупреждава, че много глобални сили не спят на Балканите"}
{"url": "https://news.bg/world/tsru-razshiryava-operatsiite-si-za-likvidirane-na-talibani-v-afganistan.html", "text": "Централното разузнавателно управление (ЦРУ) на САЩ разширява тайните си операции в Афганистан за преследване и ликвидиране на талибани. Това пише американското издание \"Ню Йорк таймс\".Вестникът отбелязва, позовавайки се на двама високопоставени американски източници, че паравоенният отдел на ЦРУ е изпратил в Афганистан малки екипи с опитни служители и частни сътрудници, които са се присъединили към афганистанската армия.Операциите се ръководят от специално звено към ЦРУ.Изданието коментира, че новата задача е последният признак за нарастващата роля на ЦРУ в стратегията на президента Доналд Тръмп за борба с тероризма.Американската разузнавателна агенция отказва коментар за разширената си роля в Афганистан.Преди агенцията предимно беше съсредоточена върху разгромяването на \"Ал Кайда\" и подпомагане на афганистанските служби в борбата с талибаните.Но през август Тръмп обяви, че ще смекчи ограниченията при преследване на екстремисти.През последните седмици САЩ значително засилиха въздушните удари в Афганистан.", "date": "2017.10.23", "title": "ЦРУ разширява операциите си за ликвидиране на талибани в Афганистан"}
{"url": "https://news.bg/int-politics/britanskite-boytsi-bieshti-se-za-islyamska-darzhava-tryabva-da-badat-ubiti-zove-ministar.html", "text": "\"Eдинственият начин\" за справяне с британските бойци на ДАЕШ (\"Ислямска държава\") в Сирия е \"в почти всеки случай\" да ги убием. Това обяви британският министър за международното развитие Рори Стюарт, цитиран от британските медии.По думите на Стюарт, отдалите се на ДАЕШ вярвали в \"доктрина, която сее изключителна омраза\" и са се отказали от каквато и да е вярност към Великобритания.Те могат да очакват да бъдат убити заради \"сериозната опасност\", която представляват за сигурността на Обединеното кралство, подчерта министърът.Правителството изтъкна, че коментарите на Стюарт били в съответствие с позицията на Великобритания.Стюарт направи изказванията си, след като Брет Макгърк, който е най-високопоставеният представител на САЩ в международната коалиция, сражаваща се с ДАЕШ, заяви, че неговата задача е да гарантира, че всеки чуждестранен боец в Сирия умира там.Запитан за коментарите, Стюарт, който е бивш дипломат, заяви, че те били \"много трудни морални проблеми\".\"Те са абсолютно отдадени, като членове на ДАЕШ, на създаването на халифат. Те вярват в изключително човеконенавистна доктрина, която включва самоубийство, избиване на другите и опит за използване на насилие и жестокост, за да се създаде държава от 8 век, или от 7 век. Затова се опасявам, че трябва да бъдем сериозни относно обстоятелството, че тези хора са сериозна опасност за нас, и за съжаление, единственият начин да се справим с тях ще бъде, в почти всеки случай, да ги убием\", изтъкна министърът.Говорител на правителството заяви, че коментарите на Стюарт били в съответствие с позицията, изложена от военния министър Майкъл Фалън по-рано този месец.Наскоро беше съобщено, че британската джихадистка Сали-Ан Джоунс, известна като \"бялата вдовица\", е била убита при удар на американски дрон в Сирия през юни. По-рано този месец шефът на Ми-5 разкри, че повече от 130 британци, които са пътували до Ирак и Сирия, за да се бият за ДАЕШ, са били убити. ", "date": "2017.10.23", "title": "Британските бойци, биещи се за \"Ислямска държава\", трябва да бъдат убити, зове министър"}
{"url": "https://news.bg/finance/dalgat-na-balgariya-za-2016-g-zakova-na-29-03-ot-bvp.html", "text": "Бюджетният дефицит през 2016 г. за сектор \"Държавно управление\" е 36 млн. лева или 0.04% от БВП. Това отчитат окончателните данни на Националния статистически институт (НСИ) за 2016 г.По-голям е дефицитът в подсектор \"Централно управление\" - 130 млн. лева, което е 0.14% от БВП.В подсектор \"Местно управление\" е отчетен излишък от 73 млн. лв. В другия подсектор - \"Социалноосигурителни фондове\" излишъкът е 21 млн. лева.Дългът на страната за 2016 г. е в размер на 27 322 млн. лв., или 29.03% от БВП.Според показателите, през 2013 година БВП е бил 82 166 млн. лева, през 2014 - 83 634 млн. лева, през 2015 г. - 88 571 млн. лева, през 2015 г. - 94 130 млн. лева. Най-високият дефицит в сектор \"Държавно управление\" е регистриран през 2014 година - -4561, което е -5.45%.Дългът на сектор \"Държавно управление\" е бил най-голям през 2016 година - 27322 млн. лева. За сравнение през 2013 г. е бил 13978, през 2014 г. - 22554 млн. лева, през 2015 г. - 23024 млн. лева.Статистическата информация за сектор \"Държавно управление\", включително за дълга, дефицита и излишъка, се изчислява към 31 март на следващата година, а окончателните данни се получават към края на септември.", "date": "2017.10.23", "title": "Дългът на България за 2016 г. закова на 29.03% от БВП"}
{"url": "https://news.bg/world/kndr-i-zastaryavashtoto-naselenie-prioriteti-na-yaponiya.html", "text": "След решителната победа на парламентарните избори японският премиер Шиндзо Абе обеща да изведе страната от двете национални кризи: военната заплаха от страна на КНДР и застаряващото и намаляващо население, информира АП.Японските медии информираха, че Либералдемократическата партия на премиера Абе и малък коалиционен партньор, заедно са си осигурили най-малко 312 места в долната камара на парламента. Общо тя има 465 места, а бариерата за мнозинство от две трети е 310 места.Абе заяви на пресконференция, че е ангажиран да защити просперитета и мира на японския народ при всяка заплаха, включително и отвличането на японски граждани от КНДР., обеща той.Според него резултатът от вота показва \"силна подкрепа\". Той благодари на хората, които са подкрепили стабилност и неговите правителствени политики.Шиндзо Абе също обеща приемане на голям пакет от мерки до края на годината за справяне с демографските предизвикателства, включително инвестиции в образование, подобряване на продуктивността и реформа в пенсионната система.", "date": "2017.10.23", "title": "КНДР и застаряващото население – приоритети на Япония"}
{"url": "https://news.bg/politics/na-124-godishninata-si-vmro-pozhela-da-ne-zabravyame-koi-sme.html", "text": "От ВМРО отбелязаха 124 години от основаването си пред Паметника на българските революционери от Македония, Одринско и Беломорието в София.На събитието присъстваха  - военен министър и лидер на ВМРО, Волен Сидеров - председател групата на Обединени патриоти в НС и лидер на партия \"Атака\", евродепутатът Ангел Джамбазки и депутати от групата на Обединени патриоти, патриотични организации и гости. Тържеството започна с изпълнение на българския химн и на химна на ВМРО \"Изгрей звезда на свободата\".Лидерът на патриотите Красимир Каракачанов направи исторически преглед на заслугите на ВМРО за българското обединение. \"Да бъдем сплотени, за да бъдем силни. А когато сме силни ще побеждаваме\", призова той и пожела да не забравяме кой сме, от къде идваме и къде отиваме.Той отбеляза, че има една кауза и един морал и това е каузата на българската нация. Каракачанов беше категоричен, че българският интерес е над всичко.Евродепутатът Ангел Джамбазки приветства присъстващите с думите: \"124 години ВМРО - 124 години - слава, себеотрицание и битка за България\".Председателят на ПГ на обединените патриоти в парламента Волен Сидеров заяви, че патриотичните формации са нужни на България. \"Те са тези, които са алтернатива на либералната политика, защото Европа не може да \"продължава така, не може да се превърне в разграден двор\", заяви той. \"Нашето присъствие в правителството е доказателство за това, че България може да бъде самостоятелна и да върви напред\", допълни Сидеров.Събитието завърши с поднасяне на венци и цветя.", "date": "2017.10.23", "title": "На 124-годишнината си ВМРО пожела да не забравяме кои сме"}
{"url": "https://news.bg/world/islyamska-darzhava-izbila-blizo-130-dushi-v-siriyski-grad.html", "text": "Сирийският център за наблюдение на човешките права съобщи, че ДАЕШ (\"Ислямска държава\") e убила най-малко 128 души в сирийския град Ел Карятейн в централната провинция Хомс, информира Ройтерс.От центъра допълват, че групировката ги е избила за период от около 3 седмици преди сирийската армия да си върне града в събота.Сирийски активисти информираха, че най-малко 65 тела са открити в града. Активисти публикуваха имената на убитите. Най-малко 35 от жертвите са застреляни и телата им са хвърлени в шахта.", "date": "2017.10.23", "title": "„Ислямска държава” избила близо 130 души в сирийски град"}
{"url": "https://news.bg/press/skok-na-taksa-smet-novata-tehnika-za-armiyata-shte-se-pravi-u-nas.html", "text": "Делото на годината! Борисов поведе на Йончева с 690 000 лева Епичната битка между журналистката и депутатка от БСП Елена Йончева и премиера Бойко Борисов и партия ГЕРБ логично се пренесе от парламентарната трибуна и телевизионния екран в съдебната зала.Двамата, разбира се, не лично, а чрез адвокати вече мерят сили и в Софийския районен съд. Депутатката съди премиера, че я оклеветил, казвайки, че държавата е платила милиони за нейните филми.Новата техника за армията ще се прави у нас\"Новата техника, с която ще се превъоръжава войската ще се произвежда и у нас. Това каза за \"Труд\" началникът на отбраната Ген.-лейтенант Андрей Боцев.Става дума за новите бойни машини за сухопътните войски и патрулните кораби за ВМС. Това ще е и едно от основните изисквания към чуждестранните фирми и компании, които ще кандидатстват за реализация на двата проекта.По план сухопътните войски трябва да придобият близо 230 бр. колесни бойни бронирани машини от нов тип – с повишена огнева мощ и по-висока бронезащита. Стойността на този проект е около 1,2 млрд. лв. Проектът за модернизация на ВМС пък предвижда превъоръжаване на флота с 2 нови модулни патрулни кораба. Стойността на тази поръчка е 820 млн. лв.Освен това идеята е 2-та проекта, заедно с този за новия изтребител, да стартират успоредно догодина, като ще се разплащат във времето възможно най-дълго. За да стане това факт обаче, през 2018 г. ще са нужни около 400 млн. лв. на МО, които няма да са от военния бюджет, а ще са целево отпуснати средства.След изборите: Скок на такса смет в крайните кварталиТакса смет за гражданите ще скочи от 2020 г. като най-голямото увеличение ще бъде за хората в крайните квартали на градовете.Това става с промени в Закона за местните данъци и такси, които бяха приети окончателно от парламента. Като депутатите решиха новите текстове да влязат в сила през 2020 г., т.е. сред провеждането на местните избори през 2019 г. Така предстоящото повишаване на такса смет за гражданите няма да окаже съществено влияние на гласоподавателите по време на изборите.Старо Търново се срутва, Варна потъва в свлачищеВелико Търново се срутва, а част от Варна потъва в свлачище. Такава най-общо е картината в двата големи български града, чиито сгради са в опасност - едни от старост, а други - заради действащи свлачища.Десетки къщи на 100-150 години в старата част на Велико Търново са застрашени от срутване, показа репортерска проверка. Най-голям е техният брой на улиците \"Гурко\" и \"Опълченска\". Част от къщите се необитаеми от десетилетия, а в други живеят възрастни старци самотници, забравени от синове и внуци. Бабите и дядовците признават, че се страхуват от жилищата, които могат да се превърнат в техни ковчези, но пари за ремонт нямат. А ако дадат на общината да ги събори, те ще трябва да останат на улицата. \"Зная, че тази къща един ден ще стане моя ковчег, ще се събори и ще ме затрупа, но изход няма. Така ще си отидем две старици, никому ненужни вече - аз и тя\", с тъжна въздишка споделя възрастна жена от ул. \"Гурко\". Тя разказва, че синът й заминал да учи в София преди повече от 40 години и там си останал. Искал да вземе и майка си, но тя отказала. \"Тук съм се родила, тук искам и да си умра\", категорична е жената. От общината във Велико Търново признават, че проблемът със старите къщи - убийци е сериозен.Университетите все още очакват първокурснициВъпреки че академичната година започна за повечето университети, над 40% от местата за първокурсници в родните държавни и частни вузове все още стоят празни. Това показва справка на просветното министерство за реализирания план-прием към края на септември, предоставена на \"Сега\".Нинова предлага ново данъчно облаганеКонгресът на БСП да се обяви за нов модел на данъчно облагане на доходите. За това се обяви лидерът на партията Корнелия Нинова пред XIII конференция на столичните социалисти. Тя е категорична, че партията трябва да настоява за необлагаем минимум върху минималната заплата, за прогресивна скала на облагане и семейно подоходно облагане на младите семейства.\"Не е достатъчно да сме алтернатива на ГЕРБ, а да се заявим като алтернатива на модела. Ще предложа на конгреса този път да минем от приказки и лозунги към действия\", заяви Нинова.Държавата да плати 500 милиона за държавните и общинските болници, да ги прекрати като търговски дружества и да ги запише като такива по закона за лечебните заведения, настоя Нинова.\"Динамо софтуер\": цена 50 млн. долара, 10 млн. за служителитеСлед продажбата на софтуерната \"Телерик\" в края на 2014 г. много експерти от сектора прогнозираха, че тепърва ще има и други многомилионни сделки за български IT компании. И наистина в следващите години няколко местни разработчици смениха собствениците си с чуждестранни, макар и стойността на транзакциите да беше далеч по-малка от платените рекордни 262.5 млн. долара за \"Телерик\". Активността през тази година обаче е значителна и вече приключиха две големи сделки. Едната беше продажбата през лятото на платформата за обработка на големи бази авиоданни Vayant Travel Technologies за 35 млн. долара.", "date": "2017.10.23", "title": "Скок на такса смет, Новата техника за армията ще се прави у нас"}
{"url": "https://news.bg/world/venetsiya-i-lombardiya-iskat-poveche-svoboda.html", "text": "Водещета в Италия икономическа област Венето с център Венеция иска повече свобода от централната власт, отбелязва АП.Проведеният референдум е събрал достатъчно гласоподаватели, за да могат неговите решения да са легитимни. Лошото време не разколеба жителите на областта и те гласуваха.\"Надявам се, че нашето послание ще се чуе в Рим. Нашият регион се нуждае от по-голяма автономия, както административна и икономическа.\"Аз знам, че този референдум не е необвързващ и промените няма да приложат веднага, но искам да вярвам, че нашите гласове в крайна сметка ще бъдат чути в столицата\", - сподели жена по име Беатрис.\"Смятам, че ще спечелим\", отбеляза София, момиче, което току-що даде глас. \"Ние сме уморени и заслужаваме да получим някаква по-голяма независимост\", поиска София.Традиционните сепаратистки настроения на местното население са в основата на високата избирателна активност.Местните власти твърдят, че този референдум е първата стъпка към по-нататъшно самоопределяне на региона. Всеки признава, че този процес е дълъг и всъщност почти нищо няма да се промени веднага. Но сепаратистките настроения във Венето традиционно се разпространява - от момента на премахване на Венецианската република от Наполеон през 1797 г.Поддръжниците на истинската независимост на Венето обвиняват губернатора Лука Зайю за лицемерието. През 2014 г. вече беше организиран онлайн публичен референдум за независимостта на региона. В него бяха участвали 2.3 милиона жители на региона (63.2%), от които 89% гласуваха за независимост.Малко по-късно стана известно, че и в Ломбардия са подкрепили исканията за по-широка автономия. Избирателната активност е била 40%. 95% от тях са поискали Ломбардия да има по-широка автономия.Над 90 процента от гласувалите избиратели в двете области, които са управлявани от клонящата към сепаратизъм Северна лига, подкрепиха по-широка автономия, при която да имат повече правомощия в сферите на имиграцията, сигурността, образованието и околната среда, както и да използват по-голяма част от данъчните си приходи.В тези две области е съсредоточена една трета от икономиката на Италия.Референдумите не са обвързващи за централното правителство, отбелязва Ройтерс.", "date": "2017.10.23", "title": "Венеция и Ломбардия искат повече свобода"}
{"url": "https://news.bg/world/tilarsan-zove-za-sdarzhanost-v-irak.html", "text": "Всички страни в Ирак трябва да показват сдържаност за ставащото в Иракски Кюрдистан. Този призив отправи от Катар държавният секретар на САЩ Рекс Тилърсън.\"Ние не насърчавахме референдума в иракски Кюрдистан, защото сега не е най-доброто време за него, особено в светлината на борбата срещу\" Ислямска държава \", - каза Рекс Тилърсън. - Ние насърчаваме сдържаност по отношение на това, което се случва в Северен Ирак\" , Ръководителят на американската дипломация също призова всички страни в Ирак да \"се придържат към предишните граници и диалог\".В нощта от 16 октомври, министър-председател на Арабска република Хайдар ал Абади нареди началото на кампания за възстановяване на сигурността и стабилността в спорните райони, включително и Киркук, в иракски Кюрдистан. Ситуацията около този град рязко се ескалира след референдума за независимост, проведен в автономията на 25 септември, на която Киркук се присъедини едностранно.За по-малко от един ден военните си възвърнаха контрола над града и околностите му, след като кюрдските паравоенни сили от Пешмерга се бяха оттеглени оттам. Под управлението на центъра бяха прехвърлени и всички нефтени находища в Киркук, разработени от Северна нефтена компания (NOC). Междувременно ситуацията остава напрегната, а през последните дни многократно е била получена информация за сблъсъците между кюрдската милиция и проправителствените сили.", "date": "2017.10.23", "title": "Тилърсън зове за сдържаност в Ирак"}
{"url": "https://news.bg/crime/kradat-tsyala-kola-za-edin-far.html", "text": "Последни модели автомобили, които са на пазара от 2-3 месеца, вече се крадат само заради фарове, прагове или калници, разкрива в. \"Телеграф\". Причината е, че при някои японски или корейски марки доставката на части отнема месец, докато дойдат в България.Тъй като собствениците отказват да чакат, за да се качат отново на колите си, само няколко часа след приемане на поръчката крадците доставяли не само фар или навигация, но и цяла кола в сервиза. Заради напредването на технологиите кражбата на цялата кола при някои марки вече става по-бързо от свалянето на самите фарове.", "date": "2017.10.23", "title": "Крадат цяла кола за един фар"}
{"url": "https://news.bg/world/v-ep-obsazhdat-ubiystvoto-na-dafne-galitsiya.html", "text": "Европейският парламент ще обсъди във вторник убийството на малтийската журналистка Дафне Галиция.Тя загина при атентат с кола-бомба малко, след като напусна дома си.Дафне Галиция беше известна с острите си статии политици и корупцията, ръководеше разследването на \"Панамските документи\" в Малта.Властите в Малта предлагат $1 млн. награда за залавянето на убиеца на журналистката.", "date": "2017.10.23", "title": "В ЕП обсъждат убийството на Дафне Галиция"}
{"url": "https://news.bg/politics/rumen-radev-gotvi-smyana-na-nachalnika-na-nso.html", "text": "Президентът Румен Радев е информирал правителството за намерението си да смени шефа на Националната служба за охрана Ангел Антонов. Държавният глава искал да назначи на поста сегашния зам.-шеф на полицията с ресор \"Охранителна полиция\" Тодор Гребенаров. Според Закона за НСО президентът назначава шефа на службата след съгласуване с кабинета, пише в. \"Дума\".Президентът не бил доволен от управлението и кадровата политика на Антонов, имало оплаквания срещу него и от лица, които ползват услугите на НСО. Сред охранителите на властта също вече се носела информацията, че началникът им ще бъде сменен.Засега обаче няма коментар по въпроса нито от президентската институция, нито от страна на шефа на НСО. Вътрешният министър Валентин Радев не отрече информацията, в телевизионно интервю той витиевато каза: \"Това е в кръга на нещата, няма интрига. Това е работа на президента\".Ангел Антонов бе назначен за началник на НСО от предишния президент Росен Плевнелиев през май 2014 г. по предложение на правителството на Пламен Орешарски. Преди това дипломираният икономист е бил шеф на националната полиция, а в МВР работи от 1993 г. Още при назначаването му тръгна слухът, че Антонов е изключително близък с депутата от ДПС Делян Пеевски. Смятан е за близък и до ГЕРБ, още повече, че второто правителство на Борисов не го уволни.", "date": "2017.10.23", "title": "Румен Радев готви смяна на началника на НСО"}
{"url": "https://news.bg/disasters/momche-s-bradva-vilnya-vav-flums.html", "text": "Седемнайсетгодишно момче нападна и рани няколко души с брадва в градчето Флумс, в североизточна Швейцария, предаде АП.Нападателят е латвиец, живеещ в Швейцария. Той е арестуван от полицаи, които използвали срещу него огнестрелно оръжие и го ранили, съобщи полицията в кантона Сент Гален.Властите в момента водят разследване. Не са известни точните мотиви за нападението", "date": "2017.10.23", "title": "Момче с брадва вилня във Флумс"}
{"url": "https://news.bg/comments/denyat-k.html", "text": "Седмицата ще бъде ключова за бъдещето на Каталуния, така и за оставането на Корнелия Нинова начело на БСП.Парламентът на Каталуния най-вероятно ще обяви едностранно независимостта на областта на 27 октомври, твърди в. \"Расон\".Според изданието каталунският премиер Карлес Пучдемон и неговият заместник Ориол Жункерас са обсъдили ситуацията в автономната област и са се разбрали идната седмица да обявят излизането й от състава на Испания.Каталунските власти предприемат тази стъпка, след като през уикенда испанският премиер Мариано Рахой заяви, че задейства член 155 от конституцията, който не е прилаган никога досега. Така Мадрид иска да разпусне каталунското правителство и да се организират избори в областта до половин година.На 1 октомври в Каталуния се проведе референдум за излизане от състава на Испания. Участваха 2,28 млн. от общо 5,31 млн. гласоподаватели, но 90,18% от тях се обявиха за независимост. Мадрид обяви референдума за незаконен и не признава резултатите му.На 28 октомври Корнелия Нинова ще се опита да обедини социалистите около себе си на свикано за целта заседание на конгреса на БСП.Конгресът на БСП не се свиква, за да се види кое лоби е по-силно в партията, а за да се обсъди каква алтернатива може да бъде БСП, припомни лидерът на социалистите.\"Вече не е достатъчно БСП да е алтернатива на ГЕРБ и управляващите - трябва да се заявим като алтернатива на модела, изграждан в последните няколко десетилетия. Модел, чиято еманация е лицето на ГЕРБ, лицето на този модел е ГЕРБ. И той е много повече от секторните им политики, напоследък той е рушене на държавността, нефункциониране на институциите, посегателство върху принципите на правовата държава, посегателство върху демократични принципи, използване на държавната машина и на институциите не в услуга на хората, а в услуга на една партия, на един човек и път към една партия, една държава- това ни се случва напоследък. За да не се разбере това, се минаха всякакви граници\", призова Корнелия Нинова.Европейският парламент ще обсъди във вторник убийството на малтийската журналистка Дафне Галиция, показва програмата на седмичното заседание в Страсбург.В понеделник вечер евродепутатите ще разискват доклад за минималните доходи в ЕС. Очаква се те да призоват всички държави в ЕС да въведат подходящи минимални доходи като средство за борба с бедността.Във вторник Европейският парламент ще обсъди резултатите от последното заседание на Европейския съвет, когато бяха приети заключения в областта на отношенията с Турция, Великобритания, Иран, Северна Корея.В сряда ЕП ще обсъди въвеждането на единна система за проверки по външните граници. Предвижда се в тази система да бъдат записвани имената, пръстовите отпечатъци и снимките на преминаващите чужденци, включително датата и мястото на влизане в ЕС.", "date": "2017.10.23", "title": "Денят К"}
{"url": "https://news.bg/world/evakuatsiya-v-yaponiya-zaradi-tayfun.html", "text": "Повече от 81 000 жители на японската префектура Фукушима в североизточната част на главния остров Хоншу получиха в понеделник инструкции за аварийна евакуация поради заплахата от наводнения, причинени от тайфуна Лан.Спасителните екипи се изпращат до наводнени райони. В някои случаи хората се спасяват от покривите на къщи с хеликоптери.В резултат на различни инциденти, причинени от Лан, двама души загинаха в Япония, а други 86 бяха ранени.Тайфунът Лан удари основната част на Япония рано сутринта в местното време в понеделник. След като премина през Токио, мина през северната част на остров Хоншу и се насочи в океана. Тайфунът губи силата си, но все още причинява проливни дъждове в много части на Япония.", "date": "2017.10.23", "title": "Евакуация в Япония заради тайфун"}
{"url": "https://news.bg/world/transseksualen-komandva-batalyon-v-germaniya.html", "text": "Германското министерство на отбраната за първи път назначи транссексуален за командир на батальон. Това съобщават от германския телевизионен канал RBB 24.Подполковник Анастасия Бифанг е назначен за командир на 381-ия батальон за комуникация и поддръжка в град Щорков, който има персонал от 750 души.Според нея, подчинените спокойно са приели решението на висшето ръководство.Бифанг каза, че винаги е изпитвала някаква непълноценност, но до 40 години се е примирявала. Но след това се е решила да премине курс от хормонална терапия и да направи няколко операции, сега Бифанг се смята за жена.В края на август министърът на отбраната на САЩ Джим Матис прекрати забраната на президента Доналд Тръмп от своята страна да служи в армията за транссексуалните хора.", "date": "2017.10.23", "title": "Транссексуален командва батальон в Германия"}
{"url": "https://news.bg/regions/zhalt-kod-za-valezhi-v-11-oblasti.html", "text": "Обявен е жълт код за валежи в 11 области в страната, съобщиха от Националния институт по метеорология и хидрология към БАН. Областите са Видин, Враца, Монтана, Плевен, Ловеч, Благоевград, Кюстендил, Перник, София-град, София област и Пазарджик.В останалите области, извън изброените, не се очакват сериозни валежи.Максималните температури ще са в широки граници - от 13-14 градуса в западните райони до 23-24 градуса на места в Източна България. През нощта срещу вторник валежите ще продължат и в източната половина на страната.Над планините ще е облачно, около обяд в масивите от Западна България ще започнат валежи от дъжд, на височина над 2500 метра ще преминават в сняг. В отделни райони ще прегърми.Ще духа умерен до силен южен вятър. Максималната температура на височина 1200 метра ще е около 12 градуса, на 2000 метра - около 6 градуса, като по-топло ще се задържи над изток.", "date": "2017.10.23", "title": "Жълт код за валежи в 11 области"}
{"url": "https://news.bg/int-politics/shindzo-abe-pecheli-izborite-v-yaponiya.html", "text": "Японският лидер Шиндзо Абе отбеляза голяма победа на националните избори. Властта остава в ръцете на неговата коалиция, съобщава АП.Японските медии информираха, че Либералдемократическата партия на премиера Абе и малък коалиционен партньор, заедно са си осигурили най-малко 312 места в долната камара на парламента. Общо тя има 465 места, а бариерата за мнозинство от две трети е 310 места.Победата засилва шансовете на Абе да спечели още тригодишен мандат през септември като лидер на Либералдемократическата партия. Това от своя страна би могло да удължи премиерския му мандат до 2021 г.", "date": "2017.10.23", "title": "Шиндзо Абе печели изборите в Япония"}
{"url": "https://news.bg/society/prodavat-ni-voda-na-tsenata-na-maslo-spored-aktivni-potrebiteli.html", "text": "Груби нарушения в 5 марки масло сочат данни на \"Активни потребители\", съобщава БНТ.Изследвани са 10 марки масло и половината от тях са с груби нарушения на качеството, обясни Богомил Николов от асоциацията.Проверките са направени на Черноморието по време на активния летен сезон.\"Решихме да направим проверка в Несебър и Бургас, тъй като заведенията по морето зареждат основно от там\", заяви Николов.Според него почти всички марки са проверени. Наблюденията от изследванията са леко влошаване на качеството, в следствие на влагането на повече вода и немлечни мазнини.Той изтъкна, че всички търговци искат да продават вода на цената на масло.Богомил Николов смята, че в магазините можем да се защитим чрез избора - можем да четем етикетите - но в детски заведения, училища, болници нямаме контрол, там се яде това, което се предлага и няма избор и контрол.", "date": "2017.10.23", "title": "Продават ни вода на цената на масло според \"Активни потребители\""}
{"url": "https://news.bg/int-politics/london-prizova-oon-da-vavede-termina-bremenen-chovek-zaradi-transseksualnite.html", "text": "Британското правителство иска промяна в документите на ООН, с която терминът \"бременна жена\" да се промени на \"бременен човек\", за да бъдат включени и транссексуалните хора. Това пише британският в. \"Таймс\", позовавайки се на източник от Министерството на външните работи.Уточнява се, че британското външно министерство е предложило да бъде изменен Международният пакт за граждански и политически права на ООН. Документът, който е подписан и ратифициран от 168 страни, се основава на Всеобщата декларация за правата на човека от 1948 г.Изданието отбелязва, че тази инициатива е предизвикала негативна реакция сред феминистите.\"Обидно е, че жените са лишени от правото да се наричат жени под страх да бъдат наречени фанатички\", оплаква се писателката Сара Дитум.От \"Форин офис\" (британското външно ведомство) обаче са уверили, че не са против жените.\"Обединеното кралство не е против използването на термина \"бременна жена\". Ние изцяло подкрепяме правото на живот на бременните жени и поискахме от Комитета по правата на човека към ООН да не изключва бременните транссексуални хора от това право\", коментирала служителка на \"Форин офис\".Освен това британското правителство обсъжда възможни промени в законодателството, които ще позволят на британските граждани самостоятелно да удостоверяват смяна на пола си, без да представят медицински доказателства.", "date": "2017.10.23", "title": "Лондон призова ООН да въведе термина \"бременен човек\" заради транссексуалните"}
{"url": "https://news.bg/health/strategiyata-za-bolnitsite-ne-e-panatseya.html", "text": "\"Тази стратегия няма да бъде панацея.\" Така коментира стратегията за управление на болниците здравният министър проф. Николай Петров в ефира на БНТ. По негови думи това ще бъде опит за внедряване на добрите управленски модели.От фалиралите болници всички са на различна фаза. \"Мениджъри, управителите на тези болници полагат доста усилия\", призна Петров.\"Враца и Ловеч станаха нарицателно\", съгласи се министърът. \"Не ми се ще да преекспонираме темата в тази посока\", обясни проф. Петров и добави, че болницата в Димитровград не е в списъка на фалиралите.Петров се съгласи, че съществуват порочни практики, за които от министерството чакат становището на компетентните институции.Относно бюджета министърът на здравеопазването потвърди, че официално в системата на здравеопазването ще влизат доста повече пари. \"От една страна е чудесно, от друга страна е много по-голяма отговорност\", коментира мин. Петров.Проблемът на бюджета бил, че \"знаем че трябват повече, но нямаме аргумент да кажем колко\". Министърът обясни, че има клинични пътеки, които трябва да бъдат преостойностени.\"Нашата цел не е икономия на пари. Нашата цел е преразпределяне на парите\", категоричен е здравният министър.Сред приоритетите на ведомството са регистър, цени, яснота. Работи се активно и по електронната система. \"Да престанем с хартиени рецепти, епикризи със здравните книжки, с които се ходи в аптеката\", иска Петров и добави, че трябва да бъде ясно, че пациентът има достъп до здравното си досие.Министър Николай Петров обясни, че вицепремиерът Томислав Дончев се занимава активно с проекта за спешна помощ. \"Трябва да стане - вече всички точки са финализирани\", обясни Петров за ситуацията с бърза помощ.\"Подписването на анекса и старта на работа, ще отвори възможността да стартираме обществените поръчки\", обясни още Петров.", "date": "2017.10.23", "title": "Стратегията за болниците не е панацея"}
{"url": "https://news.bg/int-politics/upravlyavashtite-v-arzhentina-pechelyat-parlamentarnite-izbori.html", "text": "Управляващата дясноцентристка коалиция на президента Маурисио Макри печели най-много гласове на парламентарните избори в Аржентина. Това показват предварителните резултати, цитирани от \"Франс прес\".По този начин управляващата коалиция \"За промяна\" ще увеличи представителството си в двете камари на парламента.На второ място е Гражданският съюз на бившия президент Кристина де Кирхнер и съюзниците ѝ. Кирхнер, на която са повдигнати обвинения в корупция, вероятно ще бъде избрана за сенатор и ще получи имунитет, полагащ се на членовете на парламента.33 млн. аржентинци имаха право на глас във вчерашните избори за подновяване на половината от Камарата на депутатите (257 мандата) и на една трета от Сената (72 места). Избирателната активност е била 78 процента, като гласуването е задължително.", "date": "2017.10.23", "title": "Управляващите в Аржентина печелят парламентарните избори"}
{"url": "https://news.bg/politics/nedim-gendzhev-podkrepya-ideite-na-darzhavata-sreshtu-radikalniya-islyam.html", "text": "Бившият главен мюфтия Недим Генджев одобрява идеята на държавата да наложи финансов и образователен ценз за имамите, тъй като това щяло да предотврати навлизането на радикалния ислям в България.Генджев коментира в сутрешния блок на Нова телевизия намерението на държавата да промени финансирането на вероизповеданията у нас и да прекрати чуждестранните парични потоци в българските духовни училища.\"В момента НАП слага ръка на основните вакъфския имоти в \"Малинова долина\" и други места. Даже правителството да им даде някакви пари, те отново ще се върнат в нашата държава\", посочи бившият главен мюфтия.Той изчисли, че мюфтийството не е плащало данъци върху имоти за над 6 млн. лв.По думите на Генджев, у нас идват да преподават имами, обучени в Турция. А имамите, които се обучават в България, заминавали да работят в чужбина. Причината била, че например в Германия получавали по 3000-4000 лева.\"В България затвориха 666 джамии, защото не плащат заплати на имамите. Затова те заминаха да работят на запад\", заяви бившият главен мюфтия.", "date": "2017.10.23", "title": "Недим Генджев подкрепя идеите на държавата срещу радикалния ислям "}
{"url": "https://news.bg/politics/atakite-na-korneliya-ninova-sblizhavali-gerb-i-patriotite.html", "text": "Нормално е опозицията да заплашва с предсрочни избори. Дали ще има такива зависи от един фактор - дали коалицията ще се разпадне. Атаката на Корнелия Нинова не води до разделяне на управляващите, а напротив - притиска ГЕРБ и Патриотите един към друг.Това коментира социологът Андрей Райчев в сутрешния блок на Нова телевизия.От своя страна Георги Харизанов от Института за дясна политика изтъкна, че проблемът с атаките на Корнелия Нинова е, че липсва усещането за автентична кауза и за това защо БСП би била по-добра управляваща партия.\"Няма такова усещане. Извънпарламентарните партии може да нямат политическа тежест, но имат правдива кауза. Там има хора, които имат пълното основание да говорят за борба с корупцията. Докато Корнелия Нинова да говори за борба с корупцията е странно - според мен тя влага някаква ирония или ехидност в това\", коментира Харизанов.\"Десните правеха две неща едновременно - Борисов ту беше мутрата, ту техният любимец, с който заедно ще победят комунизма. Това изяде главата на синьото. Това е шизофрения и се дължи на манията им за свръхвеличие. Сега обаче най-после отиват на стабилната позиция \"Долу Борисов\". Това е перспективно, но трябва да наберат сила\", коментира още Андрей Райчев.", "date": "2017.10.23", "title": "Атаките на Корнелия Нинова сближавали ГЕРБ и патриотите"}
{"url": "https://news.bg/health/borisov-pozhela-na-med-sestrite-v-pirogov-da-stoyat-bez-rabota.html", "text": "\"Пирогов\" не е ремонтиран, откакто е построен. С този коментар министър-председателят Бойко Борисов призна вината, която има обществото пред най-малките герои - децата пациенти на УМБАЛ \"Пирогов\".Министър-председателят Бойко Борисов заедно със здравния министър проф. Николай Петров в присъствието на Н.Пр. Ерик Рубин, посланик на САЩ в България, откриха ремонтираното детско отделение. Борисов покани две от сестрите в детското отделение, с които дружбата му датира от преди повече от 15 години, да застанат до него и заедно да открият ремонтираното отделение пред медиите.Ремонтът се осъществи благодарение на инициативата на фондация \"Америка за България\" - \"Малките герои\". Със средствата са ремонтирани 65 стаи и над 2500 кв. м. застроен площ. След ремонта в отделението разполагат с нова шокова зала, три етажа стационари, гръдна и коремна хирургия. Изцяло нова е и детската площадка в двора на лечебното заведение. Ремонтът на отделенията струва 400 хиляди лева. В DMS кампанията за \"Малките герои\" са се включили и над 8 000 души.Министър-председателят благодари на всички, които са отделили средства в лицето на Фондация \"Америка за България\" и другите донори. \"Знаете, че в притчата е казано: \"Няма значение кой колко е дал, важното да е от сърце. Откакто е построено не е ремонтирано - с това приключвам коментара\", посочи Борисов.Борисов си спомни и трагедията в Индиго, при която загинаха седем деца, а други 12 пострадаха тежко. \"Радвам се, че като по-възрастни ще имат накрая да работят на хубаво място\", посочи Борисов. По думите му тук е мястото, където идват най-травмираните хора.\"Няма по-лошо от това нещо да се случи с детето ти. Затова важно е поне обстановката, а вече и апаратурата, а и квалитетът, който имат лекарите и сестрите, за да бъдат хората по-спокойни. Защото, когато и средата е лоша и се случило нещастие на детето, ти е виновен целият свят\", констатира още той.\"А ние си бяхме виновни, защото откакто е построен \"Пирогов\", тези клиники, които сега ще ги видите - не са пипани. Желая да нямате клиенти, желая да стоите без работа\", обърна се още веднъж към медицинските сестри той и пожела така да се работи в държавата, че децата да не идват в \"Пирогов\". \"Ако се наложи да си излизат живи, здрави и щастливи\", каза още Борисов.Директорът на Пирогов д-р Асен Балтов заяви, че проектът за обновяването на клиниките не би бил възможен без подкрепата на българското правителство, финансовата подкрепа на Фондация \"Америка за България \" и социално отговорния бизнес. Проф. Николай Петров припомни, че на година през детското отделение преминават 3 000 пациенти. \"Трябва да бъде ясно, че най-голяма концентрация на медицинска грижа се осъществява в Детската клиника на \"Пирогов\", заяви здравният министър.\"Това показва ангажиментът на държавата и на правителството в грижата за децата\", обяви проф. Петров.", "date": "2017.10.23", "title": "Борисов пожела на мед.сестрите в \"Пирогов\" да стоят без работа"}
{"url": "https://news.bg/world/filipinite-obyaviha-kray-na-5-mesechna-ekstremistka-okupatsiya-na-grad-maravi.html", "text": "Филипинското правителство обяви, че е прекратило екстремистката обсада на южния град Марави, продължила пет месеца, информира АП.По време на боевете загинаха повече от 1100 души. Битката за града доведе до опасения, че ДАЕШ (\"Ислямска държава\") се е разпространила до Югоизточна Азия.На ежегодна среща на военните министри на страните от региона министърът на отбраната на Филипините Делфин Лорензана заяви пред журналисти, че военните операции в Марави са приключили, след като армията е извадила 42 тела на джихадисти.Той поясни, че в града повече няма екстремисти и че са победили тероризма във Филипините.По думите му успехът показва как регионалното сътрудничество може да спре разпространението на тероризъм.На срещата на военните министри във Филипините една от основните теми е борбата срещу тероризма.Стотици екстремисти, много от тях носеха знамето на ДАЕШ, атакуваха Марави на 23 май. При боевете загинаха 1 131 души, включително 919 екстремисти и 165 полицаи и войници. Най-малко 1 780 заложници бяха спасени.", "date": "2017.10.23", "title": "Филипините обявиха край на 5-месечна екстремистка окупация на град Марави"}
{"url": "https://news.bg/politics/za-edinna-i-silna-evropa-sled-predsedatelstvoto-ni-mechtae-lilyana-pavlova.html", "text": "Искаме в резултат от българското председателство единна, силна, дигитална Европа. Това каза ресорният министър Лиляна Павлова по време на дискусия: \"Българските идеи за Европа: Диалог между НПО сектора и правителството\".Министър Павлова призна, че правителството няма да може да се справи без експертизата, която неправителствения сектор мобилизира. Тя определи приоритетите, които си поставя страната ни в този ключов момент за Европа като неизбежни, наследени, неочаквани и специфични.По думите й Европа може да постигне сигурност, стабилност и солидарност единствено обединена. Така най-важният резултат произлиза от мотото на българското председателство - \"Съединението прави силата\". Павлова бе категорична, че България може да го сложи на европейския дневен ред като отправи послание към бъдещето на Европа, което не може да бъде завършено без Западните Балкани.Във видеообръщение еврокомисарят Мария Габриел отбеляза като свой приоритет свободното споделяне на данни. Тя бе категорична, че бъдещето принадлежи на една свързана Европа. По думите й в момента достъпът до интернет в рамките на Съюза е неравномерен, особено по отношение на малките населени места.По програмата 8000 общини, детски градини, училища могат да се възползват от безплатен безжичен интернет. \"Свързаността трябва да обхване не само страните от ЕС. Трябва да подадем ръка на европейските съседи\", настоя Габриел.Еврокомисарят Габриел изрази надежда инициативата Wi-Fi4EU да има успех. До края на мандата си ресорният еврокомисар очаква икономиката на данни да удвои своя обем и да достигне БВП в рамките на ЕС в размер на 739 млрд. евро. Едно от предизвикателствата в това отношение са дигиталните умения. Констатира се, че в момента едва 45% от европейците ги имат. Еврокомисарят Мария Габриел оцени високо приоритетът, свързан със Западните Балкани по време на председателството.Като успех в тази връзка бе изтъкната работата по пътна карта за намаляване на таксите за роуминг за страните от Западните Балкани. \"Трябва да подадем ръка това е наша българска отговорност\", заяви Мария Габриел.", "date": "2017.10.23", "title": "За единна и силна Европа след председателството ни мечтае Лиляна Павлова"}
{"url": "https://news.bg/education/superhrani-i-promenen-gramazh-v-noviya-retsepturnik-za-detskite-gradini.html", "text": "В новия рецептурник за хранене в детските градини включват и храни като киноа, авокадо, чиа, сушени боровинки, броколи и брюкселско зеле. Той ще бъде одобрен в началото на 2018 година, съобщи пред БНР Иванка Харбалиева, директор на целодневна детска градина.С промените ще въведат и по-голям грамаж на порциите за по-големите деца. В същото време намаляват количествата на солта и захарта. Новите рецепти, по които ще се приготвя храната за децата в детските заведения, ще изключат пържените храни и колбасите, за които и сега има забрана да бъдат използвани като основна храна.Според Харбалиева, въвеждането на т. нар \"суперхрани\" е мода и желание да покажем нещо по-различно. Диетолозите препоръчват хората да консумират плодове и зеленчуци, които традиционно растат в региона. За нея сред българските суперхрани са например тиквата и хлябът от лимец, както и хлябът със семена от слънчоглед, тиква и орех.За психолога към асоциация \"Родители\" Яна Алексиева важно е качеството на храната, а не дали в менюто ще има суперхрани.Всяка нова тенденция първо е модерна преди да стане нещо по-традиционно. Аз не виждам проблеми, не виждам нужда да се противопоставяме, ако в част от менюто на децата е включено нещо от тези храни, защото те са вкусни. Вече доста родители много преди детската градина захранват децата си с някои от тези продукти, вярват в тях. Очевидно, за да се говори толкова за тях, все пак зад тях стоят доказателства, смята Алексиева.", "date": "2017.10.23", "title": "\"Суперхрани\" и променен грамаж в новия рецептурник за детските градини"}
{"url": "https://news.bg/crime/konfiskuvaha-korab-prenasyal-kontrabanda.html", "text": "Комисията за незаконно придобито имущество конфискува кораб, информират от БНТ. Това се случва за пръв път в България. Корабът \"Балканска принцеса\" работил като ресторант в Русе. Към момента плавателният съд се намира на пристанище Видин.Обвиненията на комисията са, че корабът е използван за незаконен пренос на гориво. Контрабандата е закупувана от кораби от други страни и е внасяна нелегално в България.Собственикът на \"Балканска принцеса\" Васил Кънев има влязло в сила съдебно решение за конфискация. Стойността му е малко над 300 хил. лв.Комисията ще отнеме от Кънев не само кораба, а и дялове от дружеството и пари.Кънев е осъден и има присъда за лидер на организирана престъпна група за контрабанда на гориво. ", "date": "2017.10.23", "title": "Конфискуваха кораб, пренасял контрабанда"}
{"url": "https://news.bg/society/140-hil-dka-nasazhdeniya-sa-zasegnati-ot-gradushki-tova-lyato.html", "text": "Градушките все повече заплашват страната ни. Поради измененията на климата през последните години във все повече области у нас започва да се наблюдава тенденцията за по-чести валежи на градушки. Валежи има и в области, където до сега градушките не са често срещано явление.Само през това лято 141 400 декара са били засегнати от градушки. Около 8 000 дка от земеделските засаждения са били напълно унищожени.За това от 2019 година в борбата срещу градушките у нас ще участват и самолети. По този начин ще се покрие 90% от територията на страната ни. Това заяви пред БНР директорът на агенция \"Борба с градушките\" инж. Ваньо Славеев.Според разказа на производител последната градушка е съсипала 95% от реколтата му, което било посочено и в констативен застрахователен протокол.Специалисти от агенцията \"Борба с градушките\" посочват, че според новата схема за борба с природната стихия се предвижда производителите сами да сключват задължителна застраховка на площите си от 2018 година.", "date": "2017.10.23", "title": "140 хил. дка насаждения са засегнати от градушки това лято"}
{"url": "https://news.bg/society/vav-fotoizlozhba-so-otchita-progresa-za-desetiletieto.html", "text": "Как се е променила столицата през годините показват фотографиите част от изложба: \"Виж София - където строителството среща историята с бъдещето\". Фотографиите представят ключови обекти за последните десет години от строителството в София.Изложбата е традиционна и се организира за четвърта поредна година от Камарата на строителите в България, която тази година чества своя 10 годишен юбилей. Изложбата откриха инж. Николай Станков, председател на строителната камара и кметът на София Йорданка Фандъкова.\"Показваме знакови обекти, реализирани през последните десет години\", посочи инж. Станков. Той подчерта доброто сътрудничество със Столична община, което е доказано от реализацията на големите строителни обекти.Столична община е един от основните възложители за строителния сектор. Фотографиите представят модернизирани улици, детски градини, училища, новата сграда на Софийския районен съд, както и фотоси от строителството на столичното метро.Инж. Станков изтъкна, че тази година за полугодието секторът отчита ръст. \"Секторът излиза от кризата\", увери още той.Кметът Йорданка Фандъкова посочи, че изложбата е своеобразен отчет за работата през последните десет години. Столичната община е най-големият възложител, защото ние успяваме да намерим и финансиране и да защитим проекти, посочи Фандъкова.\"София се развива. Названието на изложбата е много знаково и показателно. Да можем да видим доказателства за това, че заедно със строителството на нови обекти и с развитието на града и отговора на очакванията на младите хора, успяваме да съхраним културно-историческото наследство, но названието показва и предизвикателствата\", заяви столичният кмет.", "date": "2017.10.23", "title": "Във фотоизложба СО отчита прогреса за десетилетието"}
{"url": "https://news.bg/world/vvs-na-sasht-privezhdat-yadrenite-bombardirovachi-v-24-chasova-boyna-gotovnost.html", "text": "Военновъздушните сили на САЩ се подготвят да поставят ядрените бомбардировачи под 24-часова бойна готовност. Подобно нещо не е нареждано от края на Студената война през 1991 г., информира Defense One.Това означава, че на близо 4-километрова писта с формата на коледно дърво ще бъдат разгърнати стратегически бомбардировачи B-52 с ядрени оръжия и готови веднага да излетят при заповед.В интервю по време на шестдневен тур в базата Барксдейл (намира се Главното ударно командване - б.р.) и в други военновъздушни бази главнокомандващият военновъздушните сили на САЩ генерал Дейвид Голдфейн заяви, че това е още една стъпка към пълната подготвеност на силите.Той поясни, че допълнителните мерки не са планирани заради някакво конкретно събитие, а предимно заради ситуацията по света.Голдфейн и други висши военни подчертаха, че все още не е издадена заповед за пълна бойна готовност, но са предприети подготвителни дейности в случай, че бъде обявена.Решението трябва да бъде взето от генерал Джон Хайтън, командир на Стратегическото командване на САЩ (STRATCOM) или от генерал Лори Робинсън, командир на Северното командване (NORTHCOM).STRATCOM отговаря за ядрените сили, докато NORTHCOM защитава Северна Америка.", "date": "2017.10.23", "title": "ВВС на САЩ привеждат ядрените бомбардировачи в 24-часова бойна готовност"}
{"url": "https://news.bg/crime/stolichnite-politsai-poluchiha-60-novi-mototsikleta.html", "text": "Столичните полицаи получиха 60 нови мотоциклета на официална церемония в Главната дирекция \"Национална полиция\".По-мобилни и по-уверени и активно да работят полицаите по охраната на Българското председателство. Това пожела зам.-министър Стефан Балабанов при официалното връчване на моторите.Зам.-директорът на Националната полиция старши комисар Константин Димитров пожела безаварийна работа на колегите си, които ще ползват новите мотоциклети.Новите машини имат технически системи, които позволяват по-бърза реакция при необходимост. 50 от машините са предназначени за отдел \"Специализирани полицейски сили за опазване и възстановяване на обществения ред\" при СДВР. Останалите са за отдел \"Пътна полиция\" при СДВР.На церемонията на връчването на новите мотори присъстваха зам. -министърът на вътрешните работи Стефан Балабанов, зам.-главният секретар Георги Арабаджиев, зам.-директорът на Национална полиция старши комисар Константин Димитров и директорът на СДВР старши комисар Ивайло Иванов.", "date": "2017.10.23", "title": "Столичните полицаи получиха 60 нови мотоциклета "}
{"url": "https://news.bg/world/uvazhavame-kyurdite-no-da-pregovaryat-s-bagdad-prizova-moskva.html", "text": "Русия уважава желанието на Иракски Кюрдистан да отстоява идентичността си, но това трябва да стане в диалог с иракското правителство. Това заяви руският външен министър Сергей Лавров по време на среща с иракския си колега, информира Ройтерс.Отношенията между Иракски Кюрдистан и централното правителство в Багдад са в криза от проведения през септември референдум за независимост. Иракската армия си върна богатия на петрол Киркук от кюрдските сили през миналата седмица.Разбираме надеждите на кюрдския народ що се отнася до стремежа им за укрепване на тяхната идентичност и самосъзнание, каза Лавров по време на пресконференция с иракския външен министър Ибрахим Джафари., добави той.Срещата между двамата дипломати идва след информацията, че руската петролна компания Роснефт се е съгласила да поеме контрол над основния петролопровод в Иракски Кюрдистан.Лавров поясни, че Москва ще продължи да поддържа икономическите си връзки с Иракски Кюрдистан и с останалите части от Ирак. Той каза още, че Русия няма да затваря консулството си в Ербил, но мисията е към руското посолство в Багдад.", "date": "2017.10.23", "title": "Уважаваме кюрдите, но да преговарят с Багдад, призова Москва"}
{"url": "https://news.bg/int-politics/stranite-ot-es-ne-uspyaha-da-se-razberat-za-novite-trudovi-pravila-predlozheni-ot-makron.html", "text": "28-те страни членки на Европейския съюз не успяха да постигнат съгласие в първия кръг от преговори днес относно реформата на трудовите правила на Общността, които според по-бедните страни са от съществено значение за поддържане на лоялна конкуренция, съобщава \"Ройтерс\".Казусът противопоставя едни срещу други по-богатите страни срещу по-бедните членове на ЕС, които искат да запазят действащите правила и които позволяват на техни граждани да работят другаде в Общността за по-високи заплати в сравнение с тези, които те ще получават в собствените си страни, но все пак по-ниски от тези на местната работна сила.Някои критици разглеждат правилата като форма на \"социален дъмпинг\".Френският президент Еманюел Макрон постави на преден план в дневния ред на ЕС реформирането на директивата за командированите работници и беше подкрепен от Германия, Белгия и Холандия, както и от други страни членки.\"Става дума за справедливост на пазара на труда\", изтъкна Мариан Тийсен, еврокомисар по заетост, социални политики, умения и мобилност, при пристигането си за преговорите с 28-те министри на труда в Люксембург.\"Аз изцяло подкрепям свободата на движение, но то трябва да бъде организирано по справедлив начин... Вътрешният пазар се основава на правила, не е джунгла\", подчерта Тийсен.Ала след първия кръг разговори, в който почти всички страни членки на ЕС са говорили по темата, не е било постигнато съгласие.Една от основните теми на спора е международният автомобилен транспорт. Испания, Ирландия и няколко бивши комунистически страни от Източна Европа настояват да бъдат изключени от новите правила.Друга ябълка на раздора, по която министрите търсят съгласие в днешните разговори, е максималният период за изпращане на командировани работници в чужбина, преди да станат обект на трудовото законодателство на приемащата страна.", "date": "2017.10.23", "title": "Страните от ЕС не успяха да се разберат за новите трудови правила, предложени от Макрон"}
{"url": "https://news.bg/education/uvelichavat-profesionalnite-paralelki-za-srednoshkoltsi-ot-dogodina.html", "text": "Предвижда се увеличение на броя на професионалните паралелки в плана за прием на ученици за следващата учебна година. Това съобщи министърът на образованието и науката Красимир Вълчев на среща с работодателски организации в Стара Загора.Той уточни, че през настоящата година 46% от всички паралелки са професионални. От Министерството на образованието и науката (МОН) обмислят да обвържат средните общообразователни училища с професионалните. Целта е учениците от по-малките населени места да бъдат насочвани към най-близките професионални гимназии като разходите за транспорт на учениците да бъдат за сметка на министерството.Според просветния министър има необходимост от създаване на обединени училища в малките населени места. \"Ако до десети клас учениците изучават професии, сходни с тези в близките професионални гимназии в големите градове, ще намалим отпадането и ще увеличим интереса към професионалното образование\", каза Вълчев.Той обясни като драматичен недостигът на кадри със средно-техническо образование за сметка на кадри с висше. Завършилите средно професионално образование понякога получават в пъти по-високи заплати от тези с висше, призна образователният министър и допълни, че политиката на МОН е да разширява дуалното обучение.Според Вълчев, в МОН подготвят обвързване на професионалното и на висшето образование. По този начин учениците ще могат да валидират кредитите си от гимназията по време на следването си. Същевременно висшите училища ще улеснят приема си за ученици от професионалните училища.С проекта на бюджет за 2018 г. от образователното министерство предложиха механизъм за допълнително финансиране на професионалното образование. Той предвижда увеличение на средствата за паралелките, които обучават по професии с очакван недостиг на кадри за пазара на труда.Министър Вълчев призова бизнесът да е по-близо до образователните институции. \"В момента популяризираме дадени професии най-вече чрез проекта \"Твоят час\". Имаме и кариерни центрове, които училищата трябва да използват повече. Работодателите също трябва да се включват в този процес, за да се обърнат обществените нагласи към професионалното образование\", подчерта министърът.Работодателите от своя страна поискаха ограничаване на профилираните паралелки в езиковите гимназии, защото завършилите в тези училища напускат страната. На друго мнение е кметът на Стара Загора Живко Тодоров - според него такива рестриктивни мерки няма да дадат резултат. \"Когато една компания иска да инвестира в Стара Загора или в друг град, търси подготвени хора с езици\", поясни той.", "date": "2017.10.23", "title": "Увеличават професионалните паралелки за средношколци от догодина"}
{"url": "https://news.bg/world/ek-nahlu-v-germanski-avtomobilni-proizvoditeli-zaradi-monopol.html", "text": "Европейската комисия потвърди, че нейни представители са провели инспекция в офиси на автомобилни производители в Германия.Припомняме, миналата седмица стана ясно, че Европейската комисия е проверила германския автомобилен гигант BMW вследствие на обвинения в картел срещу германската автомобилна индустрия.Днес Брюксел поясни, че инспекцията е свързана с безпокойството на Европейската комисия, че няколко германски автомобилни производителя може да са нарушили антимонополните правила на ЕС, които забраняват образуването на картели и ограничават някои бизнес практики.При проверката представителите на ЕК са били придружени от германските компетентни органи.Инспекциите са първа стъпка от разследване на антимонополни практики. ЕК отбелязва, че инспекциите не означават, че засегнатите компании са виновни за нарушаване на правилата.Няма краен срок за приключване на разследването.", "date": "2017.10.23", "title": "ЕК нахлу в германски автомобилни производители заради монопол"}
{"url": "https://news.bg/world/tramp-zabravi-imeto-na-sapruga-mi-oplaka-se-vdovitsa-na-zaginal-amerikanski-voynik.html", "text": "Вдовицата на убит в Нигер американски войник заяви, че президентът на САЩ Доналд Тръмп не е успял да си спомни името на съпруга й, когато е провел телефонен разговор, за да поднесе съболезнования, съобщава БиБиСи.Маиша Джонсън, вдовица на Дейвид Джонсън, обяви пред ABC, че е \"най-много наранена\" от \"затруднението\" на президента., попита тя.Преди няколко дни конгресменът Фредерика Уилсън обвини Тръмп в безчувственост. Президентът направи коментара пред съпругата на Джонсън малко преди да бъде докаран ковчегът с тялото, каза демократът от Флорида.Маиша Джонсън потвърди думите на Фредерика Уилсън, че Тръмп е казал по време на телефонния разговор, че \"\".\"\", продължи Джонсън.Той е имал пред себе си информацията за съпруга ми...Усетих го, че се затруднява при опитите си да запомни името на съпруга ми, оплака се вдовицата.Но президентът Тръмп оспори коментара на жената и се защити със съобщение в \"Туитър\".\"\", написа той в социалната мрежа.Джонсън беше един от четиримата американски войници, които бяха убити при засада на 3 октомври.Доналд Тръмп беше разкритикуван, че не се е свързал със семействата на убитите войници веднага след атаката.", "date": "2017.10.23", "title": "Тръмп забрави името на съпруга ми, оплака се вдовица на загинал американски войник"}
{"url": "https://news.bg/regions/katastrofa-mezhdu-tir-i-mikrobus-zatvori-patya-sofiya-varna.html", "text": "Пътят I-4 София-Варна е временно затворен заради катастрофа между микробус и тир.Преминаването е преустановено в участъка между селата Брестница и Български извор, след разклона за село Дерманци.Катастрофата в района е възникнала малко след 16 часа. В инцидента са участвали тежкотоварен камион и микробус. По първоначални данни вследствие на удара има пострадали хора. На мястото са пристигнали екипи на полицията, пожарната и бърза помощ, които спомагат за бързото възстановяване на движението в района и за изясняването на обстоятелствата около катастрофата.Обходният маршрут е през път III-305 Боаза - Торос - Дерманци, по пътя III-307 Дерманци - Угърчин - Микре.", "date": "2017.10.23", "title": "Катастрофа между тир и микробус затвори пътя София-Варна"}
{"url": "https://news.bg/world/filmat-koyto-razbuni-duhovete-v-rusiya.html", "text": " е надеждно скрита. Нищо не показва, че има премиера - нито плакат, нито програмна брошура. Вместо това в програмата на прочутия Мариински театър е обявен гастрол на естонския национален балет. И нищо друго.Едва ли някой подозира, че на 23 октомври 2017 се показва премиера с национално значение - премиера, която от месеци държи в напрежение цялата страна. Това е историята за Матилда - главната героиня в едноименния филм на руския режисьор Алексей Учител. Матилда Кшесинская се е наричала красивата танцьорка от полски произход, която преди сто години завърта главата на руския цар Николай II. Аферата за малко не му струвала трона. В последния момент монархът се отказва от своята любима и се завръща при съпругата си - недотам красивата принцеса от германски произход Алис фон Хесен-Дармщат, известна в Русия като Александра (Алиса) Фьодоровна. Тронът е спасен, но не за дълго...Този сюжет, заснет по маниера на холивудски опус с пищни исторически костюми, от вече близо година е трън в очите на Руската православна църква, а за войнствените ѝ последователи - повод да сеят омраза и насилие. Междувременно скандалите станаха толкова шумни, че множество киносалони не желаят да показват филма, а германският актьор Ларс Айдингер, който изпълнява главната роля, дори се отказа от посещението си в Русия поради страх от физическа разправа. В Русия клеветят Айдингер и го наричат \"гей и порно-изпълнител\".Наталия срещу МатилдаИнициатор на клеветническата кампания е една нежна блондинка: Наталия Поклонская - една от най-пъстрите птици в руската политика. Бившата прокурорка от полуостров Крим и сегашна депутатка в Думата преди около година откри кампанията срещу \"Матилда\", превръщайки я в своя лична кауза. Обвинението е следното: царят, който е свален от власт по времето на Октомврийската революция от 1917 и убит от болшевиките, а после канонизиран за светец от Руската православна църква, бил представен по \"недостоен начин\". А законодателството в Русия предвижда наказания за подобни неща.Депутатката е гледала не филма, а само рекламния клип за него, но твърди, че и той ѝ е бил достатъчен, за да разбере в колко непристойна светлина е представен монархът. Поводът за това явно е една твърде плаха креватна сцена на царя с неговата любима.Безконтролно насилиеПоклонская поведе яростна битка срещу филма: събираше подписи, подаде жалба в прокуратурата, ангажираше всевъзможни експерти. Но всичките ѝ усилия останаха напусто, защото оценките гласяха, че филмът може да бъде показван. До този извод достигна дори и Държавната Дума, чиито членове го изгледаха при закрити врати и отсъдиха, че няма повод филмът да бъде спрян.Но тези оценки дойдоха твърде късно: духът на религиозно мотивираната омраза отдавна вече беше изпуснат от бутилката. Прекалено дълго властите бездейно слушаха заплахите на групировката \"Свещена Русия - Християнска страна\" и на депутатката Поклонская.През февруари тази година въпросната групировка заплашваше, че ще пали всички кина, които се осмелят да покажат \"Матилда\", защото трябвало да \"защитава честта на царя\". Година по-късно един от водачите на \"Свещена Русия\" бе арестуван, а самата групировка - забранена. Но и тази мярка дойде твърде късно, както личи от хрониката на последвалите събития. На 4 септември, няколко дни преди предпремиерното представление в Екатеринбург, малък бус се вряза в киното, което трябваше да покаже филма. Киното изгоря до основи. Шофьорът-подпалвач обясни, че по този начин искал да изрази протеста си срещу филма.В нощта срещу 12 септември в Москва беше подпалена колата на адвоката, който защитава режисьора на филма. Задържани бяха трима души, единият от които е член на религиозно-екстремистката групировка \"Свещена Русия\". По време на обиските в дома на единия от задържаните са намерени лепенки с призива \"Да подпалим Матилда\".Серията от насилие не можа да бъде спряна и от личната молба на режисьора Алексей Учител, отправена към руския президент Путин. Провокации и атентати не са изключени, независимо че филмът за царя дори не фигурира в официалната програма на Мариинския театър.", "date": "2017.10.23", "title": "Филмът, който разбуни духовете в Русия"}
{"url": "https://news.bg/tourism/12-vineno-kulinarni-marshruta-shte-privlichat-turisti-tselogodishno.html", "text": "България ще привлича туристи с 12 винено-кулинарни маршрута, предаде БНТ. Идеята е разработена съвместно от две министерства - на туризма и на земеделието.Предвижда се след създаването на маршрутите, в средата на следващата година, България да стане туристическа дестинация за четири сезона и това да допринесе за развитие на винения и кулинарния сектор у нас.Представените днес 12 винено-кулинарни дестинации тепърва ще бъдат обсъждани с местния бизнес и общините. След одобряването им през юли 2018 година те ще бъдат включени в платформата \"Аз обичам България\", която рекламира 100-те национални туристическа обекти.Така според министъра на туризма Николина Ангелкова ще се популяризират българските традиции и култура, като се наблегне на местната храна, виното и обичаите.\"Целта е по този начин да привлечем вниманието към вътрешността на страната. Знаете , че основно туризмът се концентрира предимно по Черноморието . Искаме да насочим вниманието към крилата на сезона, да представим България като страна-дестинация за 4 сезона.\" - коментира министър Ангелкова.Освен с виното и храната, маршрутите ще бъдат съчетани и с многото природни и исторически забележителности у нас.\"Важно е кметовете да са активни и когато вече се предложи един маршрут откъде да мине, съобразно с това да се изберат туристите - наши и чужди, откъде да минат и какво да дегустират.\" - посочи министърът на земеделието Румен Порожанов.Кметове от страната, които присъстваха на срещата, посрещнаха инициативата с огромно одобрение.Тя беше приета особено радушно от кмета на Копривщица Генчо Герданов: \"Този проект ще има голям успех не само в Европа , но и в света. Хората от Копривщица и аз като кмет ще направя всичко възможно този проект да се осъществи.\"На представянето присъства и китайска делегация, която прояви голям интерес към износа на български вина за Китай.\"Годишно в Китай консумираме над милиард и половина литра вино, предимно от Франция и Южна Африка, на стойност близо 2 и половина милиарда долара. Дори малък дял от този пазар да е с България, това ще е ценно за страната ви.\" - заяви Яо Чаоиънг, съветник по търговските въпроси на китайското посолство у нас.През първите осем месеца на годината над 6.5 млн чуждестранни туристи са посетили България, което е с 8% повече от миналата година. Очакванията са с новите винено-кулинарни дестинации, броят им значително да нарасне.", "date": "2017.10.23", "title": "12 винено-кулинарни маршрута ще привличат туристи целогодишно "}
{"url": "https://news.bg/bulgaria/obsazhdat-palna-zabrana-za-karutsi-v-sofiya.html", "text": "Столичният общински съвет може да въведе пълна забрана за движение на каруци в София, предаде нова телевизия.Общинарите обсъждат мярката във връзка с българското европредседателство.Предвиждат се и по-строги санкции за нарушителите.В момента каруците са често срещано явление в крайните квартали. Във всеки столичен район има регистрирани по 10-15 подобни превозни средства. Общо в града те са над 400. Голяма част от каруците по улиците обаче не са част от тази статистика, тъй като не са регистрирани.Ако предложените промени в наредбите станат факт, санкциите ще се увеличат драстично. Освен конфискуване на самата каруца, каквото предвиждат сегашните правила, ще се отнема и конят.Санкциите ще влязат в сила, ако наредбата и свързаните с нея промени в Закона за движение по пътищата бъдат приети до края на тази година.От общината изчисляват, че събирането на рециклируеми отпадъци ощетява местния бюджет с над 10 милиона лева годишно.Вносителите на забраната за каруци уточняват, че атракциите с каляските и файтоните ще са позволени с предварително разрешение и уточнен маршрут.", "date": "2017.10.23", "title": "Обсъждат пълна забрана за каруци в София"}
{"url": "https://news.bg/int-politics/britanskiyat-biznes-nastoyava-za-yasnota-po-brekzit.html", "text": "Пет от най-големите британски бизнес организации изпратиха до министъра по брекзит Дейвид Дейвис писмо с призив да бъде договорен преходен период след излизането на Великобритания от ЕС, предаде Би Би Си.В правителството се обсъжда необходимостта от такъв период, но сред министрите няма единство по отношение на неговата продължителност.ЕС от своя страна настоява първо да бъде постигнат напредък по изпълнението на ангажиментите на Лондон към общността и едва след това да се обсъждат бъдещите взаимоотношения.От гледна точка на Брюксел засега не е постигнат такъв напредък.Междувременно представител на британското правителство заяви, че преговорите с ЕС дават реални резултати.В британските бизнес среди обаче се задълбочава впечатлението, че преговорите между Лондон и Брюксел са в задънена улица.\"Едно от главните послания на компаниите към двете страни е \"направете нещо\". Това е реално, това е спешно, постигането на договореност към края на годината ще помогне да се запазят инвестициите и работните места. \" - коментира генералният директор на Конфедерацията на британската индустрия Карълайн Феърбърн.", "date": "2017.10.23", "title": "Британският бизнес настоява за яснота по брекзит"}
