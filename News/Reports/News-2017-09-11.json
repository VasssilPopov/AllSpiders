{"url": "https://news.bg/int-politics/desnitsata-pecheli-mnozinstvo-v-parlamenta-na-norvegiya.html", "text": "Дясноцентристката коалиция, оглавявана от премиера Ерна Солберг, се очертава като фактически победител на парламентарните избори в Норвегия, които се проведоха днес, предаде Дойче веле.В нея влизат Консервативната партия, начело със Сулберг, и консервативно-либералната Партия на прогресаСлед преброяване на една трета от подадените гласове се очертава десницата да получи между 88 и 91 места в 169-местния еднокамарен парламент.За да бъде съставено правителство, дясната коалиция трябва да получи подкрепа от Християнската народна партия и либералната партия \"Венстре\".Най-голям процент гласове, както и на изборите през 2013 г., печели социалдемократическата Работническа партия - 27.5 % , но тя не може да сформира правителство, тъй като не получава мнозинство в парламента и не може да състави коалиция.Дясната коалиция получава 25.6%, а Партията на прогреса - около 15%.", "date": "2017.09.11", "title": "Десницата печели мнозинство в парламента на Норвегия"}
{"url": "https://news.bg/disasters/potop-v-harvatskiya-grad-zadar.html", "text": "Проливни дъждове заляха адриатическото крайбрежие на Хърватия, предизвиквайки наводнения, които затвориха пътища и оставиха обширни райони без електричество, съобщава \"Асошиейтед прес\".Пороят в централния адриатически град Задар е довел до преустановяване на училищните занятия и е наводнил къщи и болници. Мост над река е бил разрушен от придошлите води.Бурята се движи от север на юг, след като предизвика хаос на полуостров Истрия през уикенда.Метеоролозите изтъкват, че това най-силният пороен дъжд в този участък от адриатическото крайбрежие от 1986 г. насам.Местните власти в Задар призоваха жителите да не шофират по наводнените пътища.В неделя пороен дъжд в Италия предизвика наводнения, при които загинаха най-малко шестима души, а двама души се водят за изчезнали.", "date": "2017.09.11", "title": "Потоп в хърватския град Задар"}
{"url": "https://news.bg/regions/vertolet-ot-vvs-pomaga-za-potushavane-na-pozhar-v-trudnodostapna-mestnost-v-pirin.html", "text": "Локализиран е пожарът в труднодостъпна местност в Пирин планина. Към момента няма пряка опасност за населени места и хора в района. В гасенето се очаква да се включи и летателна техника от ВВС, съобщиха от полицията.50 пожарникари и служители на горското стопанство погасяват пожар в труднодостъпна местност в Пирин. Огънят е обхванал около 50 дка борова гора между санданските села Илинденци и Плоски.Към момента пожарът е ограничен и няма пряка опасност за населени места и хора в района. Действията по погасяването са затруднени от силно пресечената местност. Очакват наземните екипи да бъдат подпомогнати в работата си от летателна техника на ВВС.Малко по-късно вертолет Ми-17 от авиобаза Крумово се включи в потушаването на пожара района между селата Илинденци и Плоски, община Сандански, област Благоевград. Хеликоптерът излетя в 16.53 ч.", "date": "2017.09.11", "title": "Вертолет от ВВС помага за потушаване на пожар в труднодостъпна местност в Пирин "}
{"url": "https://news.bg/crime/razkriha-banda-retsidivisti-grabila-v-haskovsko.html", "text": "В следствие на проведени следствени дейности под ръководството на окръжна прокуратура Хасково, криминалисти от полицията са събрали доказателства, за извършени престъпления от 29-годишния Николай. Б., 28-годишния Христо Х. и 20-годишния Митко М.Лицата са известни на службите за сигурност, във връзка с извършвани от тях престъпни деяния, за които се разследват.На 20 май в РУ Свиленград е получен сигнал от 43-годишния С. М., че около 4 часа пред дома му на ул. \"В. Левски\", след като е обезвреден с елктрошок и пребит от маскирани, са му отнели дамска чанта, в която е имало крупна сума.Чантата е принадлежала на съпругата му 42-годишната С. Х., която по същото време отключвала входната врата на жилището им. По данни на потърпевшия сумата е била около 55 000 евро и 5 000 лв. При разследването на случая са извършени множество огледи на местопроизшествия, камери, извършени са разпити на свидетели, при които са иззети доказателства по случая, които безспорно сочат вината на заподозрените.На задържаните лица е повдигнато обвинение, като на единия от окръжен съд Хасково е наложена мярка за неотклонение \"Задържане под стража\", а другите двама са с мярка \"Домашен арест\" по друго досъдебно производство. Работата по случая продължава.", "date": "2017.09.11", "title": "Разкриха банда рецидивисти, грабила в Хасковско"}
{"url": "https://news.bg/int-politics/merkel-i-putin-damgosvat-severna-koreya-za-othvarlyaneto-na-rezolyutsiite-na-oon.html", "text": "Руският президент Владимир Путин и германският канцлер Ангела Меркел са обсъдили положението на Корейския полуостров, като категорично осъдиха пренебрегването от страна на Пхенян на резолюциите на Съвета за сигурност на ООН, съобщава \"Ройтерс\".\"Беше подчертано, че такива стъпки противоречат на принципите на неразпространението на ядрени оръжия по света и създават сериозна заплаха за мира и сигурността в региона\", се посочва в изявление на Кремъл след телефонен разговор между Путин и Меркел.\"Беше потвърдено, че разрешаването на тази остра криза е възможно само и единствено чрез политически и дипломатически средства, чрез рестартирането на преговорите между всички замесени страни\", добавят от Кремъл и изтъкват, че двамата държавни ръководители са се разбрали да продължат контактите си във връзка с кризата на Корейския полуостров чрез своите външни министри.На 5 август Съветът за сигурност на ООН единодушно прие резолюция 2371, която допълнително затяга санкциите срещу Северна Корея в отговор на изстрелването на балистични ракети от страна на Пхенян, извършено в края на юли. Въпреки това рестриктивните мерки не успяха да спрат Северна Корея да извърши още изпитания на ракети и ядрени оръжия. През миналата седмица Северна Корея обяви, че успешно е тествала водородна бомба, която може да бъде разположена на междуконтинентална балистична ракета. ", "date": "2017.09.11", "title": "Меркел и Путин дамгосват Северна Корея за отхвърлянето на резолюциите на ООН"}
{"url": "https://news.bg/regions/simitli-izbra-iztochniya-variant-za-novo-trase-prez-kresnenskoto-defile.html", "text": "Един от петте варианта, предложени за трасе на АМ \"Струма\" през Кресненското дефиле е подкрепен от жителите на Симитли - Източният вариант, съобщиха от агенция \"Пътна инфраструктура\".По-рано през деня бе проведено обществено обсъждане в спортната зала \"Септември\" в града. Там бе представен Докладът за оценка на въздействието върху околната среда /ОВОС/ на инвестиционното предложение за обект: \"Подобряване на трасето на лот 3.2 на АМ \"Струма\".На срещата, на която присъстваха представители на неправителствени, бизнес и обществени организации. С тях бяха коментирани петте варианта за преминаване на магистралата през дефилето, като бяха представени различните възможности.Мнението на проектантите и експертите, изготвили доклада по ОВОС, е че т. нар. \"източен вариант\" е най-компромисното решение за реализиране на проекта по отношение на опазване на околната среда, сигурността и безопасността на жителите, както и от икономическа гледна точка. При реализацията на проекта ще бъде предпазван живота и движението на животинските видове.Набелязани са мерки за защита от шума на граждани, както и пътни връзки, които да улеснят движението в посока Банско и София. Този вариант гарантира и чистотата на въздуха, тъй като трафикът се разделя в две платна.Източният вариант на трасе през Кресненското дефиле предвижда в посока София пътят да минава по ново трасе, а в посока Сандански да остане по стария път Е-79. Връзката между двете платна ще бъде осъществена чрез напречни връзки, като ще се използват съществуващите пътища и ще се изграждат нови пътни възли. Предвидени са общо 5 пътни възела - \"Симитли\", \"Полето\", \"Мечкул\", \"Стара Кресна\" и \"Кресна\". Ще бъде построена пътна връзка и със съществуващия път Е-79 в началото на обходния път на Кресна.Според проекта на отсечката ще има и две големи площадки за търговия и отдих - с площ 17 декара на обходния път на Кресна в посока Кулата и 19 декара по новото трасе към София. Там хората от региона ще могат да продават продукцията си от мед, мляко и т. н., както го правят и в момента.\"Ако не реализираме строежа на АМ \"Струма\" от Симитли до Кресна, рискуваме да връщаме на ЕС над 1,2 млрд. лв., усвоени за строителството на участъците до момента, а Кресненското дефиле ще остане както е сега - път с огромен трафик и тежки катастрофи\", заяви председателят на АПИ инж. Дончо Атанасов.Специални изходи и входове ще се направят и за любителите на рафтинг спортовете по река Струма, като на среща с представители на клубовете ще се обозначат нужните подходи, които да залегнат в проекта. На дискусията бе обяснено, че вариантът с изграждането на 15-километров тунел е неподходящ, тъй като районът около Кресна е най-сеизмично активният в България. Преди 100 години там е регистрирано земетресение с магнитут над 7-ма степен. Освен това, по първоначални оценки изграждането на съоръжението би струвало около 3 млрд. лева.Според инженери, наличието на радиоактивни елементи в скалите ще доведе до тежки екологични последици. Причината е, чеза прокопаването на такъв тунел ще се изкара земна маса над 4 млн. куб. м, която не може да се използва за строителни цели и трябва да се депонира в специално депо, а строителството на такова би отнело най-малко 4 години. Отделно от това, от замърсяване с радиоактивни елементи са заплашени подземните води и реките.Подкрепа на проекта в Симитли заяви и Владимир Тодоров от Асоциацията на пострадалите при катастрофи. За 5 години в този участък от 15 км по данни на МВР са загинали 29 души, 130 са ранени. \"Категорична подкрепа бе дадена и от Камарата на строителите в България. От нейно име Мирослав Мазнев заяви, че ако не започне строителството на лот 3.2 на АМ \"Струма\" само след година трафикът от лот 3.1. на магистралата ще влезе в града и ще причини тапи и задръствания. Той посочи, че избраното трасе е екологично и икономически изгодно, а това се гарантира от техническите разработки, каквито никога не са правени за ОВОС у нас.Областният управител на Благоевград Бисер Михайлов, заяви че с общественото обсъждане се решава съдбата на региона и на бъдещите човешки животи, чиято защита е най-важна.\"За мен разумният вариант е източният и трябва да го приемем, за да може в утрешния ден да пътуваме безопасно. Хората, които създават работни места и поминък в региона, също трябва да получат своята защита и гаранция, защото, докато ние говорим, в Сърбия, Македония и Гърция се строи и ако се забавим, транзитният трафик може да ни заобиколи\", посочи Михайлов.", "date": "2017.09.11", "title": "Симитли избра Източния вариант за ново трасе през Кресненското дефиле"}
{"url": "https://news.bg/society/okolo-200-dushi-pred-ns-iskat-da-go-razpusnat.html", "text": "Около 200 души демонстрират пред Народното събрание с искане да се разпусне, правителството да подаде оставка и да се премине към президентска република, съобщава БНР.Протестът е с мотото \"Има такава държава\", а организацията му тече от дни във Фейсбук.Исканията на недоволните са превръщане на страната ни в пълноправен член на ЕС и изпълнение на всички реформи, забавени в последните десет години.Протестиращите искат още прекъсване на порочните връзки между бизнес и политика, както и търсене на отговорност от всички партии, участвали в управлението през последните 20 години.Настояват за създаване на национален план за спасение на страната и въвеждане на пазарните принципи във всички сфери на икономиката.Целят разпускане на парламента и правителството, закриване на всички политически партии и канят наблюдатели от ЕС, които да гарантират европейското развитие на България.За около 20 минути протестиращите блокираха е движението пред сградата на парламента.", "date": "2017.09.11", "title": "Около 200 души пред НС искат да го разпуснат"}
{"url": "https://news.bg/int-politics/amerika-ne-mozhe-da-bade-splashena-otseche-tramp.html", "text": "САЩ са решени да постигнат справедливост за жертвите на терористичните атаки на 11 септември 2001 г. Това обяви американският президент Доналд Тръмп на годишнината от събитието, което предизвика военна намеса на САЩ в Афганистан, а впоследствие и в Ирак.Говорейки в Пентагона, Тръмп подчертал, че силата на враговете никога не била виждана преди, но че те \"няма къде да се скрият\" на планетата.\"Никаква сила не може да ни пречупи\", добави Тръмп и заяви, че няма \"тъмен ъгъл\" извън обсега на САЩ.\"Терористите се опитаха да сломят решимостта ни. Това няма да стане\", отсече американският държавен глава.", "date": "2017.09.11", "title": "Америка не може да бъде сплашена, отсече Тръмп"}
{"url": "https://news.bg/crime/tsvetanov-ne-izklyuchva-da-ima-naglite-2.html", "text": "Недопустимо е да се връщаме към времена, които смятахме, че са забравени и са отминали. Убеден съм, че ще бъде реализирана тази група. Това заяви бившият вътрешен министър в първия кабинет \"Борисов\" Цветан Цветанов пред bTV в предаването \"Лице в лице\". Той призова от ръководството на министерството да не дават информация по случая.Припомняме, след 11-дневно отвличане около полунощ жив и здрав синът на бизнесмена Тони Златков бе открит край Панчаревското езеро.Според Цветанов, може да се направи припокриване между групата, отвлякла Адриан Златков, и начина на действие на \"Наглите\". \"С детайлите, които са установени вече, ще се стигне до извода, че става дума за друга група, която е сформирана и е създала предпоставки да се прави такова нещо\", каза председателят на ПГ на ГЕРБ и зам.-председател на партията Цветан Цветанов.Според него, това е само хипотеза и не смята, че трябва да се извежда като основна версия.\"Най-важното от тази развръзка е, че Адриан е жив и здрав в добро състояние. Психическата травма ще остави траен белег върху неговото съзнание и неговото близки. Тук трябва да се даде шанс на българската правоохранителна система да си свърши работата\", каза Цветанов.Цветанов припомни, че в такива ситуации трябва да се събере огромна по обем информация и не трябва да се избързва. Доказателствата трябва да бъдат толкова безспорни, за да са достатъчни като мотиви, за да може съдът да ги реши за постоянна мярка за задържане.Цветанов припомни освобождаването на Румен Гунински-син, за когото също е бил платен откуп. Можехме да пристъпим към реализация, но тогава се реши, че трябва да съхраним на първо място човешкия живот. Ние вече знаехме, в рамките на месец-два събрахме необходимите доказателства и пристъпихме към реализация, допълни той.В отговор на въпрос за политиката Цветанов каза: \"Няма безгрешни хора, няма безгрешно правителство\".", "date": "2017.09.11", "title": "Цветанов не изключва да има \"Наглите\" - 2"}
{"url": "https://news.bg/int-politics/irakskata-armiya-e-otvoyuvala-90-ot-teritoriite-kontrolirani-dosega-ot-daesh.html", "text": "Иракските правителствени сили са отвоювали над 90 процента от териториите, които досега бяха под контрола на терористичната групировка ДАЕШ (\"Ислямска държава\"). Това обяви говорителят на иракския премиер Хайдер ал Абади, съобщават световните осведомителни агенции.\"Положението се промени значително. От отбраната на Багдад и на южните провинции преминахме към офанзива и започнахме да освобождаваме градове и региони един по един, въпреки нашите ограничени отбранителни възможности в сравнение с периода преди сформирането на правителството. Това са иракски войници от различни бойни подразделения. Те са готови да сложат решителен край на тероризма, след като отвоюваха 90 процента от териториите, които бяха под контрола на терористите. Окончателната победа е близо\", се изтъква в изявлението от канцеларията на иракския премиер.Иракската армия загуби част от оръжията и оборудването си след офанзивата, които попаднаха в ръцете на терористите от ДАЕШ, добави говорителят.Според данните на правителството над 2,2 млн. бежанци са се завърнали в иракските региони, освободени от терористите.През 2014 г. ДАЕШ превзеха обширни територии в северната и западната част на Ирак, което провокира нова вълна на насилие и нестабилност в страната. Иракските правителствени войски успяха да отвоюват обратно по-голямата част от тези територии, включително градовете Мосул и Тал Афар наскоро.През последните дни армията провежда масирани бомбардировки по позиции на терористите в град Хавиджа в провинция Киркук, където са се окопали около 2000 терористи.", "date": "2017.09.11", "title": "Иракската армия е отвоювала 90% от териториите, контролирани досега от ДАЕШ"}
{"url": "https://news.bg/int-politics/saakashvili-planira-da-obedini-opozitsiyata-v-ukrayna-sreshtu-poroshenko.html", "text": "Ден след като влезе незаконно в Украйна от Полша, бившият президент на Грузия Михаил Саакашвили обяви, че ще обедини украинската опозиция срещу бившия си съюзник, президента Петро Порошенко и планира да започне кампания за набиране на подкрепа, съобщава \"Ройтерс\".Саакашвили иска да свали от поста Порошенко на следващите избори, обвинявайки президента, че се е отказал от обещанията си да изкорени корупцията и да извърши реформи, направени по време на протестите на Майдана в Киев в началото на 2014 г., при които беше свален проруският президент Виктор Янукович.Понастоящем изглежда малко вероятно, че Саакашвили, който е учил в Украйна и говори свободно украински, ще дойде на власт. Неговото украинско гражданство, предоставено му от Порошенко, когато го направи губернатор на Одеса през 2015 г., беше отнето, а социологическите проучвания показват слаба подкрепа за неговата партия \"Движението на новите сили\".\"Аз се боря срещу необузданата корупция, срещу факта, че олигарсите отново имат пълен контрол над Украйна, срещу факта, че Майданът беше предаден\", коментира Саакашвили по време на пресконференция в западния украински град Лвов.Саакашвили разделя мненията. Поддръжниците го виждат като безстрашен кръстоносец срещу корупцията, но критиците изтъкват, че зад бурната му реторика има малко съдържание.", "date": "2017.09.11", "title": "Саакашвили планира да обедини опозицията в Украйна срещу Порошенко"}
{"url": "https://news.bg/regions/obnovyavat-sas-100-evropeyski-sredstva-dve-yasli-i-detska-gradina-v-yambol.html", "text": "С церемонии по \"първа копка\" днес е даден символичен старт на строително-ремонтните дейности по обновяване на три детски заведения в Ямбол. Детска ясла \"Мечо Пух\", Детска градина \"Свобода\" и яслата към ДГ \"Пламъче\" ще бъдат изцяло реновирани по проект \"Устойчиво и интегрирано развитие на образователната инфраструктура на община Ямбол\", изпълняван по Оперативна програма \"Региони в растеж\".Ремонтът на три от най-старите и големи детски заведения в града е крайно належащ, като се има предвид, че от построяването им през 70-те години на миналия век, сградите не са били обновявани изобщо досега в такъв мащаб, изтъкна кметът Георги Славов.Целта е да осигурим съвременни условия за отглеждане и възпитание на децата на Ямбол, защото те са бъдещето на нашия град, допълни още той. И за трите обекта кметът потвърди, че общината ще упражнява стриктен контрол строително-ремонтните работи да бъдат извършени качествено и в договорения с фирмите-изпълнителки срок. От своя страна директорите на детските заведения изразиха своето задоволство от предстоящото реновиране и изказаха благодарности към община Ямбол за защитения проект от името на родителите и екипите на съответните детски градини.Заложените дейности включват цялостен ремонт на фасадите, покривните конструкции и вътрешните помещения на сградите, както и обновяване на дворните пространства. Финансирането е на 100 процента по Оперативна програма \"Региони в растеж\" 2014 - 2020 г., съфинансирана от Европейския съюз чрез Европейски фонд за регионално развитие.Тази безвъзмездна помощ от ЕС е изключително ценна, защото дава възможност публичните средства на общността да бъдат вложени в други, не по-малко значими инфраструктурни обекти на територията на града, изтъкна по време на церемониите кметът Георги Славов.Освен трите детски заведения, проект \"Устойчиво и интегрирано развитие на образователната инфраструктура на община Ямбол\" включва обновяване базата и на Средно училище \"Климент Охридски\", където ремонтните работи ще стартират на по-късен етап.Проектът се осъществява с финансовата подкрепа на Оперативна програма \"Региони в растеж\" 2014 - 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2017.09.11", "title": "Обновяват със 100% европейски средства две ясли и детска градина в Ямбол"}
{"url": "https://news.bg/int-politics/stotitsi-hilyadi-v-barselona-nastoyavat-za-nezavisimost-ot-ispaniya.html", "text": "Стотици хиляди каталунци се събраха в централната част на Барселона, развявайки червено-жълтите знамена на североизточния испански регион, в подкрепа на независимостта от Испания, след като Мадрид се опитва да блокира планирания референдум за отцепването на 1 октомври, съобщава \"Ройтерс\".11 септември е националният ден на Каталуния, известен като \"Диада\", който отбелязва попадането на Барселона под властта на Испания през 1714 г. и традиционно е използван от активистите, които желаят независимостта на областта, за призив за отцепване от Испания.Тазгодишното събитие обаче има особено значение като демонстрация на сила на движението за независимост само три седмици преди референдума по въпроса, който властите в Мадрид обявиха за незаконен и предприехй стъпки за блокирането му в съдилищата.Демонстрантите са носили плакати и транспаранти, на които е било изписано \"Ние ще бъдем свободна страна!\" и \"Изпълнени с надежда\", носейки жълти флуорисцентни тениски, на които е била изписана думата \"да\".Властите не са предоставили данни за броя на присъстващите.Протестиращите заявиха, че се надяват, че гласуването ще бъде осъществено, както е планирано на 1 октомври.\"Ние се надяваме, че ще можем да проведем референдума по нормален начин, защото в демокрацията е нормално да можем да гласуваме\", коментира 42-годишен инженер, който е бил на демонстрацията заедно със семейството си.Конституционният съд на Испания миналия четвъртък отмени референдума след обжалване от испанския премиер Мариано Рахой. След решението полицията е претърсвала офиси на вестници за признаци за подготовка на референдума.", "date": "2017.09.11", "title": "Стотици хиляди в Барселона настояват за независимост от Испания"}
{"url": "https://news.bg/regions/vodata-v-chetiri-varnenski-sela-ne-stava-za-bitovi-nuzhdi.html", "text": "Водата във варненските села Дъбравино, Казашка река, Садово и Червенци не е препоръчителна за битови нужди, съобщава БНТ. Нарушени са микробиологичните показатели, като ВиК Варна са предприели мерки за профилактика и почистване на водоемите, както и дезинфекция на водата.\"То информацията е от петък... събота и неделя хората - никой не е поискал водоноска\", коментира Севдалина Димитрова, кмет на село Садово, община Аврен.Според здравни инспектори, замърсяването се дължи на високи подпочвени води, валежи и неефективна дезинфекция на водоемите.\"Там имат недостиг на питейна вода, там не може да се хлорира автоматично с хлоратори, хлорира се ръчно с дозатори в самите водоеми и при спирането и пускането вероятно е станала аномалия за спиране на това ръчно дозиране\", допълва инж. Дора Славчева, ръководител на лабораторно изпитателния комплекс на ВиК-Варна.ВиК съобщава, че след предприети мерки, водата е годна за пиене, но е добре да се изчака до 15 септември, когато ще са готови резултатите от последните анализи.", "date": "2017.09.11", "title": "Водата в четири варненски села не става за битови нужди"}
{"url": "https://news.bg/society/bdzh-puska-predvaritelna-prodazhba-na-bileti-za-vsichki-barzi-vlakove.html", "text": "За удобство на всички клиенти, които предвиждат да пътуват с влак по време на почивните дни около 22-и септември - Деня на Независимостта на България, \"БДЖ - Пътнически превози\" ЕООД въвежда предварителна продажба на билети за всички бързи влакове.Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди.По този начин \"БДЖ - Пътнически превози\" ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак.Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната от днес (11-и септември) до 24-и септември.Клиентите на \"БДЖ - Пътнически превози\" ЕООД могат да получат подробна информация за свободните места във влаковете от служителите на билетните каси и гишетата \"Информация\" в железопътните гари, както и на националния информационен телефон 0700 10 200.За почивните дни по повод Деня на Независимостта на България, \"БДЖ - Пътнически превози\" ЕООД предвижда да осигури и допълнителни вагони за влаковете, които пътуват по основните направления в страната.За определени влакове може да се закупят билети и онлайн, напомнят от Националния железопътен превозвач.", "date": "2017.09.11", "title": "БДЖ пуска предварителна продажба на билети за всички бързи влакове"}
{"url": "https://news.bg/bulgaria/nezakonnoto-stroitelstvo-pri-kaliakra-prodalzhava.html", "text": "Незаконното строителство край Калиакра не е преустановено,предаде bTV.Изграждането на административна сграда в защитената зона продължава. Вече е издигната ограда около терена, а самият строеж е опакован, така че да не се вижда какво се строи вътре.В края на август екоинспекцията във Варна и общината в Каварна установиха, че строежът е незаконен, тъй като разрешението за него е изтекло.Първи се появи изкопът, а след това, за една нощ, и бетонната плоча.\"Думи нямам. Това е вече според мен лично нагло поведение\", коментира главният архитект на община Каварна Камен Жейнов.Седмица след това строежът продължава да се разраства.От предишна проверка на кмета на Каварна съвместно с полицията не стана ясно кой е наел работниците.Самите те казват само, че е \"някой от Варна\".Стопаните на обекта живеят извън страната и така въпреки проверките незаконният градеж не спира.", "date": "2017.09.11", "title": "Незаконното строителство при Калиакра продължава"}
{"url": "https://news.bg/disasters/nay-malko-10-zaginali-zaradi-uragana-irma-v-kuba.html", "text": "Най-малко 10 души са загинали, след като ураганът \"Ирма\" връхлетя Куба през уикенда. Това обявиха кубинските власти, като с това жертвите на стихията на Карибите стават общо 38 души.В изявление на местните служби за гражданска защита се уточнява, че жертвите са загинали по различни причини като инциденти, разрушени сгради и неподчинение на заповедите за евакуация в четири кубински провинции, където \"Ирма\" удари най-тежко.По-рано беше съобщено, че \"Ирма\" е отслабнал до тропическа буря, докато се придвижва над американския щат Флорида в посока Южна Джорджия. Поривите на вятъра са паднали под 110 км/ч, но бурята все още е животозастрашаваща.В същото време отслабва силата на урагана \"Хосе\". Според Националния център за наблюдение на ураганите на САЩ ураганът е отслабнал до категория 2. Поривите на вятъра са със скорост около 160 километра в час.", "date": "2017.09.11", "title": "Най-малко 10 загинали заради урагана \"Ирма\" в Куба"}
{"url": "https://news.bg/politics/konsensus-i-spravedlivo-pravosadie-sa-v-osnovata-na-programata-na-predsedatelstvoto-ni.html", "text": "В Министерството на икономиката приеха Проекта на Програма на българското председателство на Съвета на Европейския съюз. Това стана по време на редовното заседание на Националния икономически съвет (НИС), съобщиха от Министерството на икономиката.В рамките на срещата стана ясно, че по време на Председателството на Съвета на Европейския съюз България ще се стреми към постигането на ориентирани към бъдещето реални резултати, следвайки принципите на прозрачност и отчетност, реализирайки \"отвореност към гражданите\".Водещ принцип ще бъде запазването на единството и солидарността между държавите членки. По време на нашето Председателство България ще отправи три основни послания: консенсус - свързан със сигурността и миграцията, бъдещето на Западните Балкани в ЕС, е първото.Второто е устойчив интегриран подход за Дунавския и Черноморския регион, както и ефективно, бързо и справедливо правосъдие.Третото е конкурентоспособност с фокус върху Единния пазар, насърчаване на предприемачеството и социалните иновации, укрепване на икономически и паричен съюз, устойчива и ориентирана към бъдещето около среда, стабилен енергиен съюз и кохезионна политика след 2020 г. опростяване и модернизиране на Общата селскостопанска политика (ОПС) и включване на културата като стратегически ресурс за по-доброто бъдеще на ЕС.Акцент върху новата индустриална стратегия на ЕС са препоръките към Програмата, приета в МИ, информират от ведомството на Емил Караниколов.На заседанието бе разгледано и предложението за облекчаване на процедурата по отчитане потреблението на природен газ за стопански нужди. Финансовото министерство подкрепя исканите промени и ще внесе мерки за промени в Закона за акцизите и данъчните складове (ЗАДС) за 2018 г.Очаква се лицата, които продават природен газа за битови и промишлени нужди вече да не предават данни от съответните измервателни и контролни устройства, стана ясно от думите на зам.-финансовия министър Бойко Атанасов.В края на заседанието членовете гласуваха създаване на работна група, която да подготви Стратегия за участието на България в Четвъртата индустриална революция, като членовете на НИС да предложат в секретариата му участници за включване в групата. Бе решено още на следващо заседание да се обсъдят нови мерки по Закона за насърчаване на инвестициите (ЗНИ).Дневният ред на заседанието бе воден от министъра на икономиката Емил Караниколов. Участие в него взеха още заместник-министърът на икономиката Лъчезар Борисов, заместник-министърът на финансите Бойко Атанасов, представители на Министерството на енергетиката и на работодателските организации.", "date": "2017.09.11", "title": "Консенсус и справедливо правосъдие са в основата на Програмата на председателството ни"}
{"url": "https://news.bg/disasters/klimatat-na-badeshteto-vse-po-moshtni-i-opasni-uragani.html", "text": "Дали \"Харви\" и \"Ирма\" са само едно предупреждение за това, което тепърва ни очаква? Дали мега-ураганите ще се превърнат един ден в \"нормално явление\"? И дали с тях природата си отмъщава за безобразията, които ние, хората вършим с нея?Турболентен сезон на ураганитеТропическите циклони се делят на пет степени от 1 до 5, в зависимост от интензивността. При това става дума за скоростта на вятъра, количеството валежи и разрушителната сила на ураганите. Най-опасни са ураганите от пета степен. И докато \"Харви\" в своя апогей беше от четвърта степан, \"Ирма\" със скорост на вятъра от 285 километра в час е един от най-силните регистрирани атлантически урагани. През последните години хората в САЩ и Карибския регион се отърваваха сравнително леко, но \"сегашният сезон на ураганите е изключително активен\", казва Андреас Фридрих от германската метеорологична служба във Франкфурт. \"Това може да се обясни донякъде с ефекта Ел Ниньо. В момента имаме по-дълга фаза Ел-Ниньо и това е времето, когато отново се образуват повече и по-силни урагани над Атлантическия океан\", казва експертът.Ел Ниньо е метеорологичен феномен, който се проявава средно на четири години в различни интервали. Покачващите се температури на морската вода обаче допълнително усилват този ефект. \"Освен това морската повърхност в региона на Мексиканския залив и в Карибския басейн е значително по-топла, около 30 градуса. А това е още една от причините за появата на силни урагани\", казва Андреас Фридрих. 26 е магическата цифра, тоест температурата, от която нагоре се образуват ураганите и другите тропически циклони. Колкото водата е по-топла, толкова повече изпарения има във въздуха. И ураганът става още по-интензивен, когато може да засмуче повече изпарения, посочва експертът.По-мощни, но не и по-честиИма доказателства, че тропическите циклони ще стават все по-интензивни. Но учените се въздържат да твърдят, че те ще стават по-чести с глобалното затопляне. \"Още през 1970-те години имаше такива години като сегашната. Тогава имахме много силни урагани. В момента не се вижда ясна тенденция в метеорологичните данни, че броят на ураганите се е увеличил\", казва Андреас Фридрих. \"При тропическите циклони, които все още са рядко явление, е трудно да се открият статистически доказателства за увеличаване на броя им с течение на времето\", казва Моджиб Латиф от Центъра за проучване на океаните в Кил. Латиф обаче казва, че се забелязва тенденция по отношение на интензивността на тропическите циклони. \"Изглежда, че тропическите бури ще стават все по-чести. И това се отнася както до ураганите в Карибския регион, така и до тайфуните и циклоните в други части на света\", казва той.През 2008 година учени от университета във Флорида са установили, че тропическите циклони в Атлантическия океан стават все по-мощни и скоростта на вятъра се увеличава значително. \"Когато температурата на морската вода се повишава, моретата отделят повече енрегия за развитието на тропически циклони\", пишат те в спициализираното списание \"Природа\". Моджиб Латиф споделя това становище. \"Разрушенията, които предизвикват тропическите циклони, стават все по-големи. Ураганът \"Харви\" постави рекорд по огромните валежи. \"Ирма\" също постави рекорд. Никога досега не сме наблюдавали толкова високи скорости на вятъра на такова голямо пространство\", посочва той.Климатичните промени ли са виновни?Според Латиф, е трудно да се каже, че глобалното затопляне е единственият виновник за всеки отделен случай като ураганът \"Ирма\" или \"Харви\". \"Никога не можем да кажем, че един или друг ураган възниква вследствие на климатичните промени. Вярвам обаче, че ураганите ще стават все по-интензивни във връзка с промяната на климата\", казва той. Вече съществуват климатични модели, които прогнозират, че в бъдеще ураганите ще стават все по-мощни и по-чести.Тери Динън от бюджетната служба на Конгреса във Вашингтон е изследвал потенциалното увеличаване на щетите от ураганите в САЩ от днес до 2075 година. Той установява, че климатичните промени и развитието на крайбрежието ще доведат до това, че пораженията от ураганите ще се увеличават по-силно, отколкото може да расте американската икономика. \"Освен това броят на засегнатите хора ще се увеличи осемкратно през следващите 60 години\", пише той в списанието \"Ecological Economics\".\"Това, което преживяваме понастоящем, е само предвестник на това, което ни очаква според климатичните симулации. Може би е крайно време да се подготвим за бъдещите мега-урагани, вместо да водим дискусии за климатичните модели\", заключава метеорологът Андреас Фридрих.", "date": "2017.09.11", "title": "Климатът на бъдещето – все по-мощни и опасни урагани? "}
{"url": "https://news.bg/health/uvolniha-direktorkata-na-fonda-za-lechenie-na-detsa.html", "text": "Уволниха директора на Фонда за лечение на деца д-р Тинка Троева, предаде Нова телевизия.От Министерство на здравеопазването отказват да коментират. Няма яснота дали ще организират брифинг, на които ще се дадат разяснения по случая. Очаква се обаче от пресцентъра на ведомството да излязат с официална позиция по-късно днес. На 11 септември в късния следобед д-р Троева е била повикана в здравното министерство, за да подпише заповед за уволнение, съобщи Пенка Георгиева от Обществения съвет на фонда.Д-р Троева обаче е отказала да направи това и е пожелала среща с ресорния министър проф. Николай Петров, на която да й бъдат разяснени мотивите за отстраняването й.Според клауза в договора за назначение, директорът на Фонда за лечение на деца може да бъде уволнен без предупреждение.Самата д-р Троева отказа да потвърди, но и не отрече новината за уволнението й.Тя зае поста през март, след като предшественикът й проф. Владимир Пилософ напусна по искане на служебния здравен министър д-р Илко Семерджиев.", "date": "2017.09.11", "title": "Уволниха директорката на Фонда за лечение на деца"}
{"url": "https://news.bg/politics/otkrivame-evropredsedatelstvoto-na-stsenata-na-narodniya-teatar.html", "text": "Българското председателство на Европейския съюз ще бъде открито на сцената на Народния театър, предаде bTV.В церемонията по откриването ще има културна програма, посветена на кирилицата, българските златни съкровища и българските традиции, съобщи министърът по европредседателството Лиляна Павлова.Тя представи и приоритетите на страната ни за времето, в което е председател на ЕС - интеграцията на Западните Балкани, борбата със социалната несправедливост и бедността, свободата, сигурността и правосъдието, както и кохезията и конкурентноспособността.", "date": "2017.09.11", "title": "Откриваме европредседателството на сцената на Народния театър"}
{"url": "https://news.bg/int-politics/gabriel-iska-prekratyavane-na-pregovorite-s-turtsiya-za-chlenstvo-v-es.html", "text": "Брюксел трябва да прекрати преговорите с Анкара за приемането на Турция в ЕС. Както заяви външният министър на Германия Зигмар Габриел в публикуваното в понеделник интервю в портала t-online.de, с това е съгласен и лидера на Социал-демократическата партия на Германия (СДПГ) Мартин Шулц, предаде ТАСС.\"Съгласен съм с позицията (на Шулц). Аз също смятам, че почти всички граждани на ФРГ се придържат към виждането, че Турция в нейното положение никога няма да бъде приета в ЕС\", заяви Габриел.\"Президентът Ердоган въобще не се стреми към това, той го заяви пред мен още преди няколко години\", съобщи външният министър на Германия. Според него, \"Турция се движи към установяване на авторитарен режим\". Окончателният разрив с Европа ще стане, ако се върне смъртното наказание, подчерта Габриел.Същевременно министърът заяви, че ФРГ не се готви да разтрогва дипломатическите отношения с Анкара, но \"значително повишава икономическото давление на Турция\".\"Ние никого не призоваваме да се откаже от своите инвестиции, това решение е на компанията, но сега в Турция е съпроводено с рискове\", заяви той.", "date": "2017.09.11", "title": "Габриел иска прекратяване на преговорите с Турция за членство в ЕС"}
{"url": "https://news.bg/bulgaria/uchitelite-da-razpredelyat-semeynite-pomoshti-predlaga-valchev.html", "text": "Семейните помощи за деца да се разпределят от учителите, а не от родителите. За това настоя министърът на образованието и науката Красимир Вълчев, който изнесе доклад на тема \"Демография на необразоваността\" по време на кръгла маса \"Демография и образование\", организирана от Софийски университет \"Св. Климент Охридски\".Министър Вълчев заяви, че значителна част от необразованите родители са развили култура да живеят на социални помощи, без да им се налага да работят и да се грижат за образованието на децата си.\"Неотпускането на помощи в парична форма не означава лишаване на децата от подкрепа. Редица деца не посещават училище и детска градина поради социални причини, въпреки че родителите им получават семейни помощи за деца. Необходимо е в този случай подпомагането да минава през училището и детската градина като формата на помощта се определя от учителя. Учителят ще насочи помощта към това, от което има нужда детето, докато родителят може да изхарчи средствата за алкохол\", заяви Вълчев. По думите му следва политиката на социално и семейно подпомагане да не бъде фокусирана само върху текущата подоходна подкрепа, а към подпомагането на децата.Той отбеляза и значението на санкциите за родителите, чиито деца не посещават училище. \"Такива съществуват в Закона за предучилищното и училищно образование, но за съжаление често не се прилагат напрактика\". По думите му общините се въздържат да ги налагат поради месни и политически съображения и с аргумента родителите нямат пари. \"Дори да нямат пари, родителите трябва да чувстват неотложността на санкцията\", категоричен бе министър Вълчев. Така освен с глобата, родителите трябва да бъдат наказвани и с лишаване от социални права. По думите му, ако един родител осакати детето си физически, то ще му бъде отнето и ще се задейства целият механизъм за защита, включително родителят ще бъде съден, но ако родителят осакати детето си интелектуално - родителят не получава никакви наказания.По думите на министъра основната причина за непосещаването на училище се оказва не икономическа, а културна и визира отношението на семейството към образованието. Така от разговорите на мултидисциплинарните екипи за пълен обхват на децата в училище ставало ясно, че най-честият отговор на родителите, чиито деца не посещават училище, е че \" те не искат\".Просветният министър бе категоричен, че за да се справим със спиралата - необразовани родители раждат повече деца, които също на свой ред раждат необразовани деца ни трябват добри и мотивирани учители, които да образоват децата на необразованите родители.Доц. Антоанета Христова от Института за изследване на населението и човека при БАН заяви, че всяка българска жена мечтае да има две деца. За да не реализира този си идеал - значи държавата нещо не прави за нея. Така според данни на НСИ в България жените с висше образование във фертилна възраст между 19 и 49 години раждат 1,2 деца, докато жените без образование изобщо раждат - 2,6 деца. Доц. Христова отчете като обща тенденцията за намаляване на раждаемостта. Така средно за Европа за жена във фертилна възраст коефициентът е 1,5 деца, докато у нас сега имаме намаляване на този коефициент, достигащ 1,3 средно за страна. По думите й 85% е броят на населението, самоопределило се към ромския етнос, 80,6% от тях посочват, че страдат от тежки материални лишения и не говорят български език вкъщи.Като феномен задълбочаващ дезинтеграцията на ромите, доц. Христова изтъкна обособяването на ромски училища. Проблемът на сегрегираните училища водел до задълбаваме разединението и дезинтеграцията. Неграмотните у нас роми са 21,8%, турци са 7,5%, а българите са 0,9 %. От 1990 г. насам 31,9% от образованите българи са напуснали страната, 47,6% са напусналите със средно образование, а 4,8% са с начално.Така според класацията на индекса на човешкия капитал от 140 държави европейски и извън европейски страни - ние сме на 87-мо място по несходство на уменията, които трябва да притежаваме спрямо необходимостта на работодателите, на 58 място - за потребност от обучение през целия живот. По думите й фокусът на мисленето следва да е словосъчетанието качество на живот. Вицепремиерът Валери Симеонов заяви, че държавата следва да бъде безкомпромисна и да влезе във всяко гето.", "date": "2017.09.11", "title": "Учителите да разпределят семейните помощи, предлага Вълчев"}
{"url": "https://news.bg/world/holandiya-ostava-v-borbata-sreshtu-islyamska-darzhava-i-2018-g.html", "text": "Холандското правителство обяви, че ще продължи да допринася в борбата срещу ДАЕШ (\"Ислямска държава\") в Ирак и Сирия, в мироопазващата мисия на ООН в Мали и в натовските сили в Афганистан, информира АП.Кабинетът информира парламента, че удължава с още една година участието на Холандия във военни мисии.Външното министерство отбеляза в съобщение, че нестабилната международна ситуация със сигурността означава, че \"Холандия ще продължи да поема отговорността си\". Допълва се, че приоритетът в мисиите е \"борбата с тероризма и предотвратяване на нелегална имиграция\".Около 250 холандски войници ще вземат участие в мисията в Мали през 2018 г., около 100 в Афганистан и четири изтребителя Ф-16 в мисията срещу ДАЕШ в Ирак и Източна Сирия от януари 2018 г.", "date": "2017.09.11", "title": "Холандия остава в борбата срещу „Ислямска държава” и 2018 г. "}
{"url": "https://news.bg/int-politics/tsru-iska-chast-ot-opozitsiyata-da-spre-boevete-v-siriya.html", "text": "Американското Централно разузнавателно управление (ЦРУ) е поискало две бунтовнически групировки от опозиционната \"Свободна сирийска армия\" (ССА) да прекратят сраженията в Югоизточна Сирия, съобщава \"Ройтерс\", позовавайки се на собствени дипломатически източници и на опозицията.За исканията да напуснат югоизточната част на страната и да се преместят в Йордания, съобщиха групировките \"Джейш Усуд ал Шаркия\" и \"Шахид Ахмад Абдо\". Нареждането е дошло от ЦРУ и няколко държави, включително Йордания и Саудитска Арабия. Според \"Ройтерс\" двете групировки, в които участват няколкостотин души, ще трябва да предадат тежка артилерия и американски противотанкови ракети.Искането за напускане на Югоизточна Сирия е било свързано с решението на администрацията на американския президент Доналд Тръмп да прекрати програмата на ЦРУ за подпомагане на въоръжени опозиционни групировки в Сирия, които се противопоставят на президента Башар ал Асад.Програмата за подпомагане на сирийската опозиция по линия на ЦРУ беше осъществявана през последните няколко години. За нейния мащаб и резултати от ЦРУ публично не съобщаваха. Паралелно с нея Пентагонът изпълнява своята програма за \"подпомагане и подготовка\" на опозицията в Сирия за борба с терористичната групировка ДАЕШ (\"Ислямска държава\").", "date": "2017.09.11", "title": "ЦРУ иска част от опозицията да спре боевете в Сирия"}
{"url": "https://news.bg/bulgaria/nad-200-hil-t-grozde-za-vino-e-tazgodishnata-rekolta.html", "text": "\"Очаква се преработеното грозде за вино през тази година да бъде над 200 000 тона\". Това съобщи министърът на земеделието, храните и горите Румен Порожанов, който откри гроздобера в с. Черногорово, област Пазарджик.Министърът подчерта, че тазгодишната реколта е с отлично качество, което е предпоставка за добри вина. Увеличаването на относителния дял на виното с по-висока експортна цена също е положителна тенденция по думите на министър Порожанов.\"Лозаро-винарският отрасъл у нас е на много високо ниво, а към момента регистрираните винарски изби са над 260, като постепенно нарастват\", каза още той.На територията на страната ни има над 660 000 дка лозя, като много от тях са направени или реновирани по европейски програми.В България има все повече хора, които проявяват интерес към производството на вино. Основните външни пазари за българското вино са Русия, Китай, Великобритания и други.Около 26 млн. евро годишно до 2024 г. се очаква да получава сектора, което ще даде възможност на производителите да направят преструктуриране на винените лозя.", "date": "2017.09.11", "title": "Над 200 хил. т грозде за вино е тазгодишната реколта"}
{"url": "https://news.bg/economics/ot-bdzh-predlagat-i-onlayn-zakupuvane-na-bileti.html", "text": "За определени влакове може да се закупят билети и онлайн, напомнят от Националния железопътен превозвач. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак.Разплащането става по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.Системата е достъпна на официалната интернет страница на \"Холдинг БДЖ\" ЕАД - www.bdz.bg, както и на електронен адрес - http://bdztickets.com.", "date": "2017.09.11", "title": "От БДЖ предлагат и онлайн закупуване на билети"}
{"url": "https://news.bg/int-politics/ispaniya-globi-facebook-s-1-2-mln-evro.html", "text": "Facebook (\"Фейсбук\") е бил глобен с 1,2 млн. евро от испанския регулаторен орган за защита на личните данни заради нарушаването на правото на неприкосновеност на личните данни на потребителите от страна на технологичния гигант, съобщават местни медии.Най-голямата социална мрежа в света е използвала личните данни на потребителите в Испания, без да информира хората. Според властите \"Фейсбук\" са злоупотребявали с лична информация най-малко три пъти.Испанските институции за защита на личните данни също така заявиха, че социалната мрежа не предоставя ясни правила на политиката си за неприкосновеност на личните данни, като ги определят като \"общи и неясни\".Това не е първият път, когато технологичната компания е била глобявана заради нарушаване на неприкосновеността на личните данни. Белгия също се опита да наложи глоба на социалната мрежа по подобни обвинения, но не постигна успех. Очаква се \"Фейкбук\" да обжалва решението.", "date": "2017.09.11", "title": "Испания глоби Facebook с 1,2 млн. евро "}
{"url": "https://news.bg/world/uraganat-irma-otslabna-nad-florida-do-tropicheska-burya.html", "text": "Ураганът \"Ирма\" отслабна до тропическа буря, докато се придвижва над американския щат Флорида в посока Южна Джорджия. Това съобщи американският Национален център за наблюдение на ураганите, цитиран от АП и \"Гардиън\".Поривите на вятъра паднаха под 110 километра в час. Центърът обяви, че очаква да отслабне до тропическа депресия до вторник следобед.Епицентърът на \"Ирма\" е на около 170 километра северозападно от Тампа, Флорида, и се движи с 30 километра в час.Ураганът \"Ирма\" връхлетя Южна Флорида в неделя с категория четири. Поривите на вятъра достигаха повече от 250 километра в час. Ураганът събори сгради, кранове, изкорени дървета, донесе наводнения и остави милиони хора без ток. 5,8 милиона домакинства в щата останаха без електричество, което представлява 58% от цяла Флорида. Най-засегнати са в Маями.От центъра допълват, че бурята все още е животозастрашаваща.По-рано беше съобщено за най-малко трима загинали във Флорида.Очаква се бурята да се насочи към Джорджия, Алабама и Тенеси.През миналата седмица ураганът отне живота на близо 30 души в Карибите, предизвиквайки невиждани опустошения.Ройтерс информира, позовавайки се на кубинското правителство, че природното бедствие е отнело живота на 10 души на Острова на свободата.В същото време се съобщава, че отслабва силата на урагана \"Хосе\".Според Националния център за наблюдение на ураганите на САЩ ураганът е отслабнал до категория 2. Поривите на вятъра са със скорост около 160 километра в час.", "date": "2017.09.11", "title": "Ураганът „Ирма” отслабна над Флорида до тропическа буря"}
{"url": "https://news.bg/bulgaria/obvinyavat-v-opit-za-ubiystvo-turchina-namushkal-trima-s-nozh.html", "text": "Прокуратурата в Стара Загора обвини 35-годишен турчин за опит за убийство. Йолез М. е направил опит да умъртви другиго, но не е успял по независещи от него причини.На 9 септември в старозагорското село Загоре обвиняемият Йолез е пробол с нож, в областта на корема, 31-годишния П.П., след като се скарали и сбили в заведение.Припомняме, че 35-годишният чужденец се сби с 47-годишен мъж от село Загоре. В скандала са се включили още трима мъже. Те са искали да прекратят свадата.Чужденецът извадил нож и намушкал трима от мъжете. И тримата са получили медицинка помощ. Единият е приет в болница с прободна рана в корема, а ножът е пробил тънкото му черво. Другият нападнат е с прободна рана в областта на гърба, а третият пострадал е с порезна рана на гърдите, той е бил третиран в болница е освободен.И тримата мъже са без опасност за живота.По досъдебното производство са извършват процесуално-следствени действия. 35-годишният мъж е задържан за срок от 72 часа с постановление на наблюдаващия прокурор.Предстои Прокуратурата да внесе искане в съда за постоянен арестЙолез е със статут на постоянно пребиваващ в Република България.", "date": "2017.09.11", "title": "Обвиняват в опит за убийство турчина, намушкал трима с нож"}
{"url": "https://news.bg/disasters/lokomotiv-blasna-pet-vagona-v-shveytsariya-okolo-30-raneni.html", "text": "Около 30 души са били ранени, след като локомотив е блъснал пет вагона в популярния швейцарски ски курорт Андермат, съобщава \"Ройтерс\", цитирайки швейцарската полиция.Катастрофата е станала в района на гарата в Андермат, който се намира в кантона Ури.Никой от пътниците не е с животозастрашаващи наранявания, като на мястото са били изпратени спешни медицински екипи. Местни медии уточняват, че 27 души са ранени. Локомотивът, който трябвало да се скачи с петте вагона вагона, маневрирал в района на жп гарата в Андермат, когато е станал инцидентът. Около 100 души са се намирали във вагоните в момента на сблъсъка. Инцидентът е бил причинен от неизправност, според местните железници.Местната полиция разследва точната причина за инцидента.", "date": "2017.09.11", "title": "Локомотив блъсна пет вагона в Швейцария, около 30 ранени"}
{"url": "https://news.bg/crime/mazh-se-udavi-v-dunav-kray-ruse.html", "text": "При инцидент снощи, се е удавил 43-годишен мъж в Дунав край Русе. Тялото му е намерено днес, съобщава НоваТВ.Издирването му е продължило шест часа с участието на водолази от Велико Търново и Русе. \"По разкази на очевидци мъжът е скачал на няколко пъти от понтон №6 в реката, за да се разхлади. При поредния скок е извикал за помощ и е изчезнал във водите на Дунава\", обяснява директорът на областното управление \"Пожарна безопасност и защита на населението\"-Русе комисар Димитър Павлов.На помощ в пристигнал и специализиран катер на пожарната. Издирването е било затруднено, заради дълбочината на реката, достигаща 6 метра. Имало е и затлачени дървета и клони.Към обяд тялото на мъжа е извадено, като самоличността му е известна. Той е оставил на брега на реката дрехи и документи си.", "date": "2017.09.11", "title": "Мъж се удави в Дунав край Русе"}
{"url": "https://news.bg/world/maae-iran-igrae-po-pravilata.html", "text": "Ръководителят на Международната агенция за атомна енергия (МААЕ) Юкия Амано заяви, че Иран играе по установите в сключеното със световните сили през 2015 г. ядрено споразумение правила, след като Вашингтон намекна, че Техеран не изпълнява условията, информира Ройтерс.Държавният департамент на САЩ трябва да уведомява Конгреса на 90 дни дали Иран изпълнява споразумението. Следващият краен срок изтича през октомври. Президентът на Съединените щати Доналд Тръмп смята, че Вашингтон ще обяви, че Иран нарушава сделката.Амано подчерта, че Иран не е нарушавал нито един от обещанията и не получава специално отношение.Поетите от Иран ядрени ангажименти към споразумението се прилагат, според текст от речта на Амано на среща на 35-членния Управителен съвет на организацията.Повечето санкции срещу Ислямската република бяха отменени преди 18 месеца, което е част от споразумението. Въпреки че наруши ограниченията за съхранение на един химикал, Иран спазва наложените ограничения.През април Тръмп нареди да се направи преглед дали отменените от администрацията на Барак Обама санкции срещу Иран са в интерес на американската национална сигурност. Милиардерът определя сделката с Техеран като \"най-лошото сключвано някога споразумение\".През миналия месец посланикът на САЩ в ООН Ники Хейли пътува до Виена, за да разговаря с Амано за Иран и да попита дали МААЕ планира да инспектира иранските военни обекти, за което й настоява.Иран отхвърли искането на САЩ като \"просто мечта\".", "date": "2017.09.11", "title": "МААЕ: Иран играе по правилата"}
{"url": "https://news.bg/politics/prodalzhete-reformite-savetva-nash-vitsepremier-gruzinski-ministar.html", "text": "\"България винаги е подкрепяла Грузия в европейския й път и ще продължим да го правим. Ние ще направим каквото можем, но вие трябва да направите това, което зависи от вас и да продължите с реформите\".Това заяви вицепремиерът по правосъдната реформа и министър на външните работи Екатерина Захариева пред грузинския държавен министър по въпросите на европейската и евроатлантическата интеграция Виктор Долидзе по време на срещата им в София.Захариева обясни, че приоритет на настоящето Трио, председателстващо Съвета на ЕС, е европейската перспектива на страните от Западните Балкани и Източното партньорство. Това е основен външнополитически приоритет и за българското правителство, не само за предстоящото ни ротационно председателство\", каза вицепремиерът.Единственият начин страните от региона на Западните Балкани и държавите от Източното партньорство да се развиват стабилно и демократично, е да вървят напред е европейското им бъдеще. За гражданите на страните-кандидатки е важно даването на политическо послание, че усилията за реформи, които правителствата им полагат са оценени. Особено важно е това за младите хора, за да видят една ясна перспектива и да разберат смисъла на трудните реформи, подчерта още вицепремиерът Захариева. \"Мисля, че в ЕС има разбиране за това\", допълни тя.Понякога тези реформи не са много популярни, но са ключови за постигането на целите, които сте си поставили, каза Захариева.Българският вицепремиер поздрави министър Долидзе за усилията, които правителството на Грузия полага в областта на конституционната, съдебната и административната реформа. От своя страна министър Долидзе оцени високо подкрепата от страна на България и благодари за положителната оценка за усилията на страната му за реформи.В рамките на срещата си българският вицепремиер и грузинският държавен министър обсъдиха двустранните отношения, енергийната и инфраструктурна свързаност, сигурността в региона на Черно море.От българска страна бе потвърдена и подкрепата за бъдещо членство на Грузия в НАТО.", "date": "2017.09.11", "title": "Продължете реформите, съветва наш вицепремиер грузински министър"}
{"url": "https://news.bg/crime/politsai-razkriha-nelegalen-tseh-za-tyutyun-v-plovdiv.html", "text": "Полицаи разкриха нелегален цех за преработка на тютюн в Пловдив. При акцията, проведена под ръководството на районната прокуратура, са задържани двама мъжеВ хода на специализирана операция, служители на Трето РУ предприели проверка в две складови помещения на ул. \"Рогошко шосе\" в Пловдив. На място са установени 15 работници обработващи тютюн. При последвали процесуални и следствени действия полицаите иззели 11,5 килограма нарязан тютюн без платен акциз. Допълнително били конфискувани 1645 килограма тютюневи листа, половината от които обезжилени, две машини за рязане и два кантара.Като заподозрени за престъпната дейност, за срок до едно денонощие са задържани 35-годишен пловдивчанин и 36-годишен криминално проявен и осъждан мъж от София.Срещу двамата е образувано бързо производство по чл. 234, ал.1 от НК. Пълното документиране на случая продължава под надзора на Районна прокуратура - Пловдив.", "date": "2017.09.11", "title": "Полицаи разкриха нелегален цех за тютюн в Пловдив "}
{"url": "https://news.bg/crime/16-godini-zatvor-za-mazh-bludstval-s-maloletnata-si-dashterya.html", "text": "По внесен обвинителен акт на Окръжна прокуратура - Бургас, съдът наложи ефективно наказание от 16 години \"лишаване от свобода\" спрямо 36-годишния Сава Д.Той е подсъдим за това, че в периода от 1 април 2016 г. до 13 юни 2016 г. в Бургас, многократно блудствал с ненавършилата 14 години В. С., като я принуждавал към това със сила и заплашване.Малолетното момиче е доведена дъщеря на 36-годишния Сава Д.Наказанието трябва да бъде изтърпяно при първоначален \"строг\" режим в затвор.Присъдата на Окръжен съд - Бургас може да бъде обжалвана пред Апелативния съд в града.", "date": "2017.09.11", "title": "16 години затвор за мъж, блудствал с малолетната си дъщеря"}
{"url": "https://news.bg/world/atentator-samoubiets-udari-konvoy-na-nato-v-afganistan.html", "text": "Атентатор самоубиец атакува конвой на НАТО в Афганистан, съобщиха официални представители, цитирани от Ройтерс.Най-малко трима цивилни са пострадали.Не е ясно дали има пострадали сред войниците в конвоя, който е атакуван до военновъздушната база \"Баграм\" до столицата Кабул.От щаба на мисия \"Решителна подкрепа\" в столицата заявиха, че са известени за атаката и ще разкрият подробности по-късно.Губернаторът Абдул Шукор Кодоси съобщи, че трима цивилни са пострадали и един от автомобилите е повреден.В съобщение на талибаните се казва, че 13 американци са убити, а 11 са ранени, три бронирани машини са унищожени.", "date": "2017.09.11", "title": "Атентатор самоубиец удари конвой на НАТО в Афганистан"}
{"url": "https://news.bg/int-politics/oshte-germantsi-arestuvani-v-turtsiya.html", "text": "Още една германска двойка се смята, че е била арестувана в Турция през уикенда, като един от двамата остава в полицейски арест, докато на другия човек му е било забранено да напусне страната. Това обявиха от германското външно министерство, цитирани от \"Ройтерс\".Говорителят на германското външно ведомство Мартин Шефер изтъкна на пресконференция, че Германия няма официална информация за арестите, които са били извършени вчера в Истанбул, но заяви, че продължаващите произволни арести от страна на Анкара са причина за \"най-голямо безпокойство\".\"Продължава кошмарът, пред който са изправени толкова много германски граждани, които не искат нищо друго, а просто да прекарат почивката си в Турция\", подчерта Шефер и допълни: \"Това може да засегне всеки, които смята да влезе в Турция. Човек не вярва, че е в опасност, но изведнъж се озовава в турски затвор.\"", "date": "2017.09.11", "title": "Още германци арестувани в Турция"}
{"url": "https://news.bg/int-politics/oon-vizhda-etnichesko-prochistvane-v-mianmar.html", "text": "Военната операция, насочена срещу мюсюлманите рохинги в Мианмар, \"изглежда христоматиен пример за етническо прочистване\". Това обяви ръководителят на Съвета по правата на човека на ООН, цитиран от световните осведомителни агенции.Зейд Раад ал Хюсеин призова правителството да прекрати \"настоящата си жестока военна операция\".Около 294 хил. мюсюлмани рохинги избягаха в Бангладеш след избухването на насилието в щата Рахин през миналия месец.Военните твърдят, че реагират на нападения от страна на екстремисти рохинги и отричат, че атакуват цивилни.Насилието започна на 25 август, когато екстремисти рохинги атакуваха полицейски постове, избивайки 12 служители по сигурността.Рохингите, които избягаха от Мианмар оттогава, твърдят, че военните са отговорили с брутална кампания, палейки села и биейки и убивайки цивилни граждани.", "date": "2017.09.11", "title": "ООН вижда \"етническо прочистване\" в Мианмар"}
{"url": "https://news.bg/world/kitay-se-nasochva-samo-kam-elektricheski-avtomobili.html", "text": "Китай — най-големият пазар за автомобили в света, обмисля забрана на производството и продажбата на автомобили и ванове с конвенционални двигатели, задвижвани от бензин или дизел, информира БиБиСи, цитирано от Money.bg.Заместник-министърът по индустрията на страната заяви, че е започнал \"съответните изследвания\", но окончателно решение за датата на влизане в сила на забраната все още няма.\"Тези мерки със сигурност ще донесат дълбоки промени за нашата автомобилна индустрия и развитието й\", каза Син Гуобин пред Xinhua.През последната година в Китай са произведени 28 милиона автомобила — около една трета от всички произведени в света.Забрана за продажбата на бензинови и дизелови автомобили вече има във Великобритания и Франция. Тя ще влезе в сила от 2040 г. като част от усилията за справяне със замърсяването на въздуха и вредните емисии.Няколко автомобилни производители пък вече заявиха, че ще направят стъпката напред. Volvo, притежаван от китайската компания Geely, заяви, че всичките й модели ще бъдат задвижвани от електричество от 2019 г. Миналата седмица подобно намерение изрази и Jaguar Land Rover. Renault-Nissan, Ford и General Motors също работят активно по разработването на електрически автомобили в Китай.Автомобилните производители се борят за дял от китайския пазар преди въвеждането на нови правила, които трябва да решат проблема със замърсяването на въздуха. Китай иска електрическите автомобили да отговарят за поне една пета от продажбите на коли до 2025 г. Така от 2018 г. поне 8% от продадените автомобили трябва да са електрически или хибриди, като през 2020 г. този процент ще скочи до 12.Промяната ще има голям ефект и на пазара на петрол. Китай е вторият най-голям консуматор в света след САЩ.", "date": "2017.09.11", "title": "Китай се насочва само към електрически автомобили"}
{"url": "https://news.bg/bulgaria/nap-preseche-21-t-nelegalen-yaychen-zhaltak.html", "text": "Звеното \"Фискален контрол\" в НАП пресече опит за разпространение на течен яйчен жълтък без сертификат на територията на страната.При проверка на камион, които превозвал 21 тона течен яйчен жълтък, служителите на НАП установили, че няма документи за произхода и годността на жълтъка.Камионът е пломбиран от фискалните агенти. Те са сигнализирали служители на Българската агенция по безопасност на храните чрез Междуведомствения координационен център за противодействие на контрабандата и контрол на движението на рискови стоки и товари на ГДБОП.Заради липсата на сертификат, здравните инспектори са наложили възбрана на стоката.Независимо, че яйчният жълтък не попада в Списъка на стоки с висок фискален риск, звеното за фискален контрол в НАП следи движението на тази стока в България. Това се случва откакто станаха ясни случаи на заразени с фипронил яйца в търговската мрежа в Западна Европа.", "date": "2017.09.11", "title": "НАП пресече 21 т нелегален яйчен жълтък"}
{"url": "https://news.bg/world/skok-na-deportiranite-grazhdani-na-es-ot-velikobritaniya-sled-brekzit.html", "text": "Броят на депортираните от британското правителство граждани на ЕС е скочил от референдума за Брекзит, въпреки че министрите на Албиона обещаха да гарантират правата на европейците. Това разкрива британското издание \"Индипендънт\".Анализ на официалните данни на правителството показват, че има 26% скок на депортираните граждани на ЕС от Великобритания през първите три месеца на 2017 г. в сравнение със същия период през миналата година.Почти 5000 граждани на ЕС са депортирани от Острова през последните 12 месеца - за първи път толкова много от събирането на подобни данни и 14% увеличение само през миналата година.Данните са публикувани след изтичане в публичното пространство на меморандум на вътрешното министерство, който разкрива планове за значително ограничаване на имиграцията от Европа, след като Великобритания напусне ЕС.", "date": "2017.09.11", "title": "Скок на депортираните граждани на ЕС от Великобритания след Брекзит"}
{"url": "https://news.bg/education/valchev-nastoyava-zaplatite-na-uchitelite-da-sa-120-ot-srednata-za-stranata.html", "text": "Заплатите на учителите 120% от средната за страната. За това настоя просветният министър Красимир Вълчев по време на кръгла маса \"Демография и образование\", организирана от Софийски университет \"Св. Климент Охридски\".Министър Вълчев изнесе доклад на тема: \"Демография на необразоваността\". Министър Вълчев посочи, че страните с най-високи резултати са тези, в които най-успешните гимназисти стават учители, а у нас в последните години не било така. Той посочи, че за да се преобърне тази тенденция един от факторите са заплатите на учителите.Министър Вълчев изтъкна, че момичетата в развитите страни учат средно 11.8 години, докато в ниско развити страни като Нигер, например 0,8 години, а жените там раждат средно между 7-8 деца.В доклада си министър Вълчев отбеляза, че създаването и разпространението на всеобщо задължително обществено финансирано образование е най-големият фактор за развитие през последните 150 години.\"В редица страни големи социални групи остават извън обхвата му. Възпроизвеждането на неграмотността от едно поколение в друго я прави устойчива и създава културна необразованост. Приносители на тази култура са и майката и бащата, но в малко по-голяма степен майката. Това е така понеже в ранна детска възраст децата прекарват по-голяма част от времето си с тях\", посочи министър Вълчев.По думите му изследване на учени от университета във Вирджиния показва, че необразованите майки много по-често раждат деца със забавено интелектуално и психическо развитие, тоест тези имат дори вродени предпоставки за изоставане. Така в семействата на необразованите родители няма детски книжки, образователни материали и най-вече няма култура.По думите му се стига до това, че на входа на образователната система тези деца са натрупали толкова дефицити, че системата не може да ги компенсира и те отпадат рано от системата. Така спиралата се завърта. Демографската експанзия на необразованите не е териториално затворена, посочи Вълчев.По думите му необразованите мигранти ще заселват нови територии. Той цитира, Самюъл Хънгтънгтън, според който, ако през 20-ти век страните са завладявали с танкове и оръдия през 21-век това ще става с демография и миграция. \"Демографията на необразованите ще се превръща в география на необразованите\", посочи Вълчев.Коефициентът на възпроизводство на майки с образование по-ниско от основно в България е 3,5 по-висок от това на останалите, тук имам предвид и по-ранното раждане, констатира Вълчев. Така нискообразованите имали и по-малък процент на емиграция. Това в комбинация с миграцията на образованите води до увеличаване на дела на хората с по-нисък образователен статус в страната ни. По думите му за 20-30 годни страната ни е преобразена демографски в немалка част от територията си.Необразованите момичета раждат по-рано и повече деца, посочи Вълчев. Не можем да сложим критерий образователен ценз при насърчаване на раждаемостта, посочи той.Развитите страни изсмукват образованите българи, констатира още Вълчев. Той определи това като най-големият демографски проблем. По думите му демографията на необразованите провокира емиграцията на образованите. Така по-големият проблем е демографията на необразованите като фактор за социално икономическо развитие и оцеляването ни като нация.Той изтъкна, че демографията на необразованите задължително свързваме с ромите - липсата на респект към образованието при тях е доминираща културна характеристика. 90% от ромите са с образование по-ниско от средното, а те самите формират значителна част от кохортата на необразованите. По думите му рецептата за спиране на спиралата на неграмотността звучи така - задължително образование и мотивирани учители.Той бе категоричен, че това е заложено в плана на правителството, като държавата с всичките си институции, в това число и на принуда трябва да включи и задържи децата в системата. \"Не посещаването на училище и детска градина в задължителна училищна възраст трябва да се счита за престъпление\", категоричен бе Вълчев .", "date": "2017.09.11", "title": "Вълчев настоява заплатите на учителите да са 120% от средната за страната"}
{"url": "https://news.bg/int-politics/prestapleniya-sreshtu-chovechestvoto-vidya-oon-vav-venetsuela.html", "text": "Ръководителят на Съвета по правата на човека към ООН предупреди, че правителството на венецуелския президент Николас Мадуро може да върви към по-нататъшно смазване на демократичните институции и че престъпления срещу човечеството може вече да са били извършени от неговите сили за сигурност, съобщава \"Ройтерс\".\"Моето разследване показва, че е възможно да са били извършени престъпления срещу човечеството, което може да бъде потвърдено от последващо криминално разследване\", изтъкна Зейд Раад ал Хюсеин пред Съвета по правата на човека на ООН, пред който външният министър на Венецуела трябва да се обърне по-късно днес.През миналия месец от Съвета по правата на човека към ООН обявиха, че силите за сигурност на Венецуела са извършили мащабно и очевидно нарушаване на правата на човека при смазмане на антиправителствените протести и че демокрацията е \"едва жива\".", "date": "2017.09.11", "title": "\"Престъпления срещу човечеството\" видя ООН във Венецуела"}
{"url": "https://news.bg/int-politics/ungariya-spira-da-podkrepya-mezhdunarodnite-initsiativi-na-ukrayna.html", "text": "Унгария няма да подкрепи никакви инициативи на Украйна на международната сцена заради приетия от Киев закон за образованието, съобщиха от външното министерство в Будапеща.Унгарският външен министър Петер Сиярто е привикал посланика на Украйна в Будапеща Любов Непол, за да я информира лично, че този закон е \"срам и позор\".Пресаташето на унгарското ведомство Тамаш Менцер подчерта, че Унгария ще възпрепятства украинските международни инициативи дотогава, докогато законът не бъде изменен.Върховната рада одобри въпросния закон в началото на месеца. Той предполага пълен отказ от преподаване на предмети на всякакви други езици, с изключение на украински, до 2020 г.Сиярто вече критикува този закон заради това, че той ще засегне унгарците, живеещи в Украйна. По думите му, Киев нарушава правата на малцинствата, лишавайки ги от правото да учат собствения си език. За страна, която възнамерява да се сближи с Европа, това е напълно неприемливо, изтъкна той.Безпокойство от приемането на закона изрази също така и Румъния, заявявайки, че той нарушава правата националните малцинства.Законът, приет от парламента, предизвика отрицателни реакции и в самата Украйна. Например \"Опозиционния блок\" поиска да бъде наложено вето върху закона, тъй като неговите норми \"нарушават основните права на украинските граждани и представляват заплаха за разрушаването на страната\".Срещу закона се обяви и губернаторът на Закарпатска област Генадий Москал. Според него редица разпоредби на закона противоречат на двустранните споразумения на Украйна със съседни страни, по-специално, Молдова, Румъния и Унгария.Не е известно правителството на България да е повдигало проблема пред украинските власти заради голямото българско малцинство там.", "date": "2017.09.11", "title": "Унгария спира да подкрепя международните инициативи на Украйна"}
{"url": "https://news.bg/world/ekssavetnik-na-tramp-sravni-kitay-s-germaniya-ot-30-te-g-na-xx-vek.html", "text": "Стив Банън, бившият съветник на президента на Съединените щати Доналд Тръмп, сравни Китай с Германия от 30-те години на XX век, предупреждавайки, че страната може да тръгне по същия мрачен път, ако САЩ не се противопоставят на надигането на китайската държава, информира \"Гардиън\".Пред \"Ню Йорк таймс\" Банън поясни, че САЩ не трябва да позволяват на Китай да доминира в света.Китай в момента е Германия през 1930 г. По-младото поколение е толкова патриотично, почти ултранационалистично, предупреди той.Бившият съветник на Белия дом се подготвя да даде старт на световен антикитайски кръстоносен поход. Самият Банън се нарича \"уличен боец\".Бившият главен стратег на Тръмп е убеден, че съдбата е отредила конфликт между САЩ и Китай.\"\", смята той.По думите му преустройството на икономическите отношения е централен проблем, който може да бъде разрешен само от САЩ.\"\", каза той пред CBS.По-късно тази седмица Банън ще изнесе реч на събитие в Хонконг.През март 2016 г. той обяви, че САЩ ще влязат във война с Китай за Южнокитайско море до 5-10 години.", "date": "2017.09.11", "title": "Екссъветник на Тръмп сравни Китай с Германия от 30-те г. на XX век"}
{"url": "https://news.bg/bulgaria/moderna-balgariya-s-vtakana-traditsiya-iska-radev-ot-studentite.html", "text": "Времето е много динамично. Това заяви президентът Румен Радев, който откри учебната година в УАСГ. Според държавния глава има много предизвикателства пред висшето образование.По думите му не им е било обаче леко и на нашите предшественици, тъй като ВУЗ-ът се открива по време на Втората световна война. Това показвало амбицията страната ни да има модерно техническо образование. Те категорично са успели, заяви Радев. Тук постъпват студенти от България и други държави. Тук се задава бъдещият облик на България, посочи държавният глава.Той иска у нас да се прави наука. Държавата трябва да помогне да има лаборатории за научно-изследователски дейности.Не с готови знания, а да си тръгват с готови компетенции - това иска Румен Радев от студентите. Оставам открит по всички тези въпроси, увери българският президент.Благодари на преподавателите, че с всеотдайност обучават строителите на съвременна България.Вие давате облика на съвременна България, вие сте нашата врата към света обърна се към студентите в УАСГ.Времето е динамично, живеем в глобален свят, предупреди отново президентът и пожела в бъдещите си проекти студентите да втъкават българската традиция.Инж. Валентин Йовев, заместник-министър на регионалното развитие също поздрави бъдещите строители. Той пожела упорство и кураж на студентите. ", "date": "2017.09.11", "title": "Модерна България с втъкана традиция иска Радев от студентите"}
{"url": "https://news.bg/world/germaniya-prodala-orazhiya-na-turtsiya-za-eur25-mln-prez-2017-ta.html", "text": "Германското правителство е одобрило износ на оръжие за Турция на стойност най-малко 25 милиона евро от началото на 2017 г. Това става ясно от документ на икономическото министерство на Германия, цитиран от ДПА.99 оръжейни доставки за най-малко 25,36 милиона евро са одобрени от германското правителство между януари и август, според отговор на министерството на молба на опозиционната Зелена партия.В документа на ведомството не се посочва стойността на две от 99-те поръчки, което означава, че оръжейните доставки може да са за повече пари.\"\", каза \"зеленият\" депутат Йозкан Мутлу, който е отправил молбата до министерството.Количеството доставено оръжие е значително по-малко в сравнение със същия период през 2016 г., когато са одобрени 158 доставки за 69,3 милиона евро, според документа.Турция и Германия обтегнаха отношенията си след вълната от арести във връзка с неуспешния преврат в турската държава миналата година, която засегна и редица германски граждани.\"\", призова Мутлу.", "date": "2017.09.11", "title": "Германия продала оръжия на Турция за €25 млн. през 2017-та"}
{"url": "https://news.bg/int-politics/preduprediha-britanskite-deputati-da-ne-seyat-haos-okolo-brekzit.html", "text": "Британският министър Дейвид Дейвис, който отговаря за излизането на Обединеното кралство от Европейския съюз, обяви, че Брекзит ще се превърне в хаос, ако британските депутати не одобрят законопроекта, замислен да постави законодателната основа за излизането на страната от ЕС, съобщава \"Асошиейтед прес\".Депутатите гласуват законопроекта за излизането от ЕС, който има за цел да превърне около 12 хил. закона и подзаконови актове на ЕС във вътрешни законодателни разпоредби, след като Великобритания напусне Общността през март 2019 г.Дейвид Дейвис изтъкна, че \"гласуването против този законопроект е гласуване за хаотичното излизане от Европейския съюз. Британският народ не гласува за бъркотия, парламентът също не трябва\".Критиците твърдят, че законопроектът дава на правителството притеснителни правомощия да променя закони без парламентарен контрол, който обикновено е необходим, за да бъде създадено или да бъде изменено законодателството.Британските депутати обсъждат законопроекта днес, като гласуването му трябва да бъде проведено утре.", "date": "2017.09.11", "title": "Предупредиха британските депутати да не сеят хаос около Брекзит"}
{"url": "https://news.bg/world/moskva-se-zakani-da-dokara-diplomaticheskite-misii-na-vashington-v-rusiya-do-paritet.html", "text": "Москва ще доведе условията на работа в дипломатическите си мисии в САЩ и тези на Вашингтон в Русия до \"пълен паритет\". Това предупреди руският външен министър Сергей Лавров, цитиран от RT.Руските власти, подчерта министърът, са поискали от американците да направят така, че общият им брой дипломатически служители в Русия да бъде равен на броя на руските дипломати в САЩ.На пресконференция в Аман, Йордания, Лавров поясни, че в тази група влизат и тези, които работят в руската мисия в ООН, но добави, че това е отделен въпрос, който не е свързан с руско-американските отношения.Според него с това решение Москва показва добра воля.Той каза още, че сега руското правителство проверява условията, при които американските дипломатически мисии работят в Русия и обратно.\"\", подчерта той.", "date": "2017.09.11", "title": "Москва се закани да докара дипломатическите мисии на Вашингтон в Русия до паритет"}
{"url": "https://news.bg/bulgaria/otpadat-ezhegodnite-meditsinski-pregledi-za-uchiteli.html", "text": "Министерство на здравеопазването е предприело изменение на Наредбата за определяне заболяванията и отклоненията, които застрашават живота и здравето на децата и учениците. МЗ иска да Отпадат задължителните ежегодни медицински прегледи за учители.В Наредбата са посочени тежки заболявания, за някой от тях периодът на развиване е различен. Обвързването му с фиксирани срокове не е целесъобразно. Това е и причината Министерство на здравеопазването да предприеме промени в Наредбата.Министерството предлага да отпадне периодичността на прегледите. Отпада и срокът, в който да се провеждат прегледите, а именно до 30 септември. В проекта се предвижда работодателят да самостоятелно да може да реши на база необходимостта от медицински прегледи.От министерството искат и различно име за наредбата - \"Наредба № 4 за определяне заболяванията и отклоненията, при които не може да се заема длъжността на педагогически специалист\".Днес проектът за наредбата ще бъде изпратен и до МОН за спешно съгласуване.Съгласно Закона за предучилищното и училищното образование лице, което страда от заболявания и отклонения, които застрашават живота и здравето на децата и учениците, определени с наредба, издадена от министъра на здравеопазването, съгласувано с министъра на образованието и науката, не може да заема длъжност на педагогически специалист.Към момента Наредбата регламентира, че лицата, заемащи длъжността педагогически специалист, подлежат ежегодно на задължителен медицински преглед и представят пред работодателя си документ за проведен преглед, който показва, че нямат такива заболявания.По-късно през деня от Министерство на образованието изрично уточниха, че съгласуват новия проект за изменение на Наредба № 4 от 24.10.2016 г. на Министерството на здравеопазването (МЗ).Съгласно текстовете лице, което страда от заболявания и отклонения, застрашаващи живота и здравето на децата и учениците, не може да заема длъжност на педагогически специалист. Заболяванията и отклоненията се определят с наредба, издадена от министъра на здравеопазването и съгласувано с министъра на образованието и науката,От МОН подчертават и че се предвижда се работодателят да има самостоятелност относно необходимостта от извършване на медицински преглед при промяна на различни обстоятелства.Предстои публикуване на новия проект на Наредба № 4 за обществено обсъждане на сайта на МЗ.", "date": "2017.09.11", "title": "Отпадат ежегодните медицински прегледи за учители"}
{"url": "https://news.bg/energy/simeonov-dava-sdelka-na-mini-maritsa-iztok-na-prokuraturata.html", "text": "Прокуратурата ще проверява сделка в ТЕЦ \"Марица-изток 2\". Щетата за държавата е между 12-15 млн. лева.Това заяви пред журналисти вицепремиерът Валери Симеонов. Той участва в дискусия, посветена на демографските проблеми пред страната.По думите му преди една седмица, на 1-ви септември, е извършена напълно корупционна сделка. Променена е цената от възложителя. Възложител, по думите на вицепремиера, е държавната фирма \"Мини Марица- изток\", които 28 дена са поставили едни условия на борсата. Никой не се е появил да изпълни тези условия за цена 15 лева за тон варовик. \"Изведнъж предния ден вечерта променят цената и на другия ден сключват сделка, без да са уведомени по надлежния начин никой от участниците, освен двамата служебни печеливши. Освен това не е внесен депозит. Всичко това подлежи на една допълнителна проверка\", посочи Валери Симеонов.По думите му най-вероятно нещата ще отидат към прокуратурата. \"Тази сделка трябва да бъде незабавно прекратена, тя е абсолютно корупционна сделка. Смисълът на търсенето на определена цена и количество през борсата е да има състезание, да има конкуренция. Какъв е смисълът на борсата, какъв е смисълът на Закона за обществените поръчки, когато едно държавно предприятие си определя с кого ще сключи договор, вдига цената с 6 лева - това са 35% от цената, която е обявило и сключва договор преди другите изобщо да са разбрали\", коментира още той.По думите му първоначалният размер на сделката е около 46 млн. лв., а тук ставало въпрос за повишение на цената с около 35%. \"Най-общо разбирате, че става въпрос за още около 12 или 15 млн. лв. Това са загуби, които ще плати едно губещо дружество. ТЕЦ \"Марица - изток - 2\" е губещо от няколко години\", посочи Симеонов. Сега управителният съвет на дружеството, за мен хора със съмнителни качества, променят условията на сделката, за да може държавата да загуби още 12-15 млн. лв. Това е безобразие, това няма как да бъде заметено под килима и няма да бъде заметено\", каза още Валери Симеонов.", "date": "2017.09.11", "title": "Симеонов дава сделка на \"Мини Марица изток“ на прокуратурата"}
{"url": "https://news.bg/int-politics/izvestna-zhurnalistka-izbyaga-ot-rusiya-zaradi-palezh-na-kolata-i.html", "text": "Известна журналистка обяви, че е избягала от Русия след подозрения за палеж на колата ѝ, съобщава \"Асошиейтед прес\".Юлия Латинина, която е радиоводещ и колумнист във в. \"Новая газета\", заяви, че е избягала от Русия и е \"малко вероятно да се върне скоро\". Тя не е споделила къде е отишла.Един от най-отявлените критици на Кремъл, Латинина каза пред радио \"Ехото но Москва\", че е била преследвана преди и за кратко и е била осигурена полицейска защита. Латинина изтъкна, че е \"доста уплашена\", след като колата ѝ е била подпалена, когато е била извън града и нейните възрастни родители е трябвало да я гасят.През миналата година неизвестен нападател хвърли кофа с фекалии по нея. След това в. \"Новая газета\" излезе с изявление, че е получила смъртни заплахи.", "date": "2017.09.11", "title": "Известна журналистка избяга от Русия заради палеж на колата ѝ"}
{"url": "https://news.bg/finance/initsiativa-za-diferentsirano-dds-i-otmyana-na-ploskiya-danak.html", "text": "Въвеждане на необлагаем минимум върху доходите на физическите лица и намалени ставки на ДДС за основни и детски храни е инициативата на икономисти, политици, синдикалисти. Те организират подписка, която вече е подкрепена от евродепутата от СИРИЗА Костадинка Кунева - родена и израснала в България.Искането е за намалени данъци на вода, базови медикаменти, учебници и книги и отпадане на т.нар. \"плосък данък\".Дори хората, които получават социални помощи плащат ДДС, когато купуват хляб, мляко. Това са основните причини бедните в България да са толкова много, заяви Ваня Манолова, която е един от организаторите. Според нея, никаква алтернативна политика не може да бъде проведена, ако не бъде сменен данъчния модел в страната.При представената данъчна карта на Европа стана ясно, че в Унгария има необлагаем минимум само за семейства. България е единственото изключение, където не се прилага необлагаем минимум за хората с ниски доходи.Ако отпадне 10-процентния данък, по 40 лева месечно от всеки човек на минимална работна заплата (МРЗ), които отиват за данъци, ще могат да отиват за купуването на един хляб на ден.Според журналиста Димитър Събев българската данъчна система е от африкански тип. В развитите страни косвените, преките данъци и социално осигуряване образуват равен триъгълник.Данъците в България са ниски за най-богатите, за фирмите и корпорациите, които се организират в незаконни данъчни практики, а не са ниски за обикновения човек, каза Събев.Според него за България е нужна голяма данъчна реформа. Тя трябва да започне, но да не се изчерпи с две ключови мерки. Да се въведе диференциран ДДС за стоки от първа необходимост и за книгите. Втората мярка е въвеждане на необлагаем минимум върху доходите. Той смята, че законодателят ще спечели от намаляване на неравенството и от засилване на вътрешния пазар.Плоският данък формира около 15-18% от бюджетните приходи. Всички губим от това, че данъчното магаре са хората със скромни възможности, обясни Събев.Редакторът Ивайло Динев припомни, че в началото на демократичните промени индекс по неравенство е бил 23,4. Сега е нараснал над 13%. \"Всеки има право на достоен живот. За да имаме справедлив живот, трябва да видим дали най-бедните имат тази възможност\", обясни той.Няма яснота колко са хората на минимална работна заплата в страната. Авторите на инициативата обясних, че са срещали данни от 50 до 300 хил. души.Инициативата за отпадане на плоския данък и за различни данъчни ставки на основните храни и на книгите е подкрепена в лично качество от лидера на КТ \"Подкрепа\" Димитър Манолов, от партия \"Движение 21\" Татяна Дончева, от множество икономисти, политици и финансисти.Подписката е озаглавена: \"Да спрем машината на неравенството\" и на адрес във Фейсбук - https://www.facebook.com/spravedliva.bg/?hc_ref=ARTDyyThJtH3NHequsEnhaNk1hV-kKK2wtDamJu4qGVCvAnaY1cfu4OvhWeGrRHxx-M. ", "date": "2017.09.11", "title": "Инициатива за диференцирано ДДС и отмяна на плоския данък"}
{"url": "https://news.bg/int-politics/kanada-deportira-stotitsi-v-strani-opasni-za-tsivilnite.html", "text": "Канадските власти са депортирали стотици мигранти в страни, определени като опасни за цивилното население, предаде \"Ройтерс\".Повече от половината са от Ирак. От януари 2014 г. до 6 септември 2017 г. Канада е изпратила 249 души в 11 такива държави. Причината е, че пристигащите в страната вече са твърде много. Канада е изправена пред рекорден брой мигранти. Канадските власти признават, че това не е лесно решение. Възможностите за обжалване на депортациите са малко, са заявили от Съвета за бежанци на страната. От ООН препоръчват да се избягва връщането на хората в страните им, ако те са считани за прекалено опасни. ", "date": "2017.09.11", "title": "Канада депортира стотици в страни, опасни за цивилните"}
{"url": "https://news.bg/int-politics/tramp-poseshtava-florida-sled-irma.html", "text": "Ураганът \"Ирма\" е голямо чудовище. Това заяви американският президент Доналд Тръмп, предадоха световните информационни агенции. Той оповести, че скоро ще посети ударения от бедствието щат Флорида, където бе обявено извънредно положение. По-рано самият президент призова живеещите в най-застрашените райони да се евакуират незабавно и им припомни, че имоти се възстановяват, но животи - не. Следвайте разпорежданията на властите, препоръча им той. Тръмп призна, че щетите са огромни, но усилията са съсредоточени в спасяването на хората и той призова службите да направят всичко по силите си. Държавният глава подписа указа за предоставянето на 15 млрд. долара за пострадалите. Стана ясно, че \"Ирма\" вече е взела първите си жертви във Флорида. Загинали са най-малко трима души. Без електричество са около 3 млн. домакинства. ", "date": "2017.09.11", "title": "Тръмп посещава Флорида след \"Ирма\""}
{"url": "https://news.bg/world/16-godini-ot-9-11.html", "text": "Днес се навършват 16 години от атентатите на \"Ал Кайда\" в САЩ, причинили срутването на двата небостъргача на Световния търговски център в Ню Йорк, разрушаването на част от Пентагона и падането на пътнически самолет край Шанксвил, Пенсилвания.Жертвите са 2 974 души, без терористите: 246 - на четирите самолета (от които няма оцелели), 2 603 - в кулите в Ню Йорк и на земята, 125 - в Пентагона. Други 24 души са обявени за липсващи. С изключение на 55 военни, убити в Пентагона всички останали жертви са цивилни лица. Сред загиналите има представители на повече от 90 държави.411 служители на спасителните служби, които се отзовават на сигналите, загиват, докато се опитват да спасят хората и да ограничат пожарите.Атаките започват рано сутринта, когато 19 терористи установяват контрол над 4 пътнически самолета, излитащи от Източното крайбрежие на САЩ в посока към Калифорния. Специално са подбрани самолети за далечни направления, тъй като те са заредени догоре с гориво.Петима отклоняват полет №11 на \"Американ Еърлайнс\" (от Бостън за Лос Анджелис) и насочват \"Боинг 767-723\" към Северната кула от Световния търговски център. Самолетът се удря в северната страна на сградата в 8:46:33 часа местно време.В 9:02:59 часа местно време други петима принуждават \"Боинг 767-222\" на \"Юнайтед Еърлайнс\" да се вреже в Южната кула. Сблъсъкът е видян на живо по целия свят, тъй като след първия сблъсък телевизионните канали излъчват пряко от Световния търговски център. Редовният маршрут на полета е трябвало да бъде от Бостън за Лос Анджелис.Друга група от петима терористи превзема \"Боинг 757-223\" на \"Американ Еърлайнс\" (изпълняващ редовен полет от Вашингтон до Лос Анджелис) и го насочва към Пентагона. Самолетът катастрофира и причинява разрушения на сградата.Четвърти самолет - \"Боинг 757-222\", изпълняващ 93 на \"Юнайтед Еърлайнс\" от Нюарк за Токио, е отклонен от четирима терористи. Предполага се, че целта на полета е бил Капитолия или Белия дом, но пътниците се противопоставят на похитителите и осуетяват намерението им. Самолетът се разбива в поле в Югозападна Пенсилвания, на около 240 км северозападно от Вашингтон, в 10:03:11 часа местно време.Бившият афганистански президент Хамид Карзай преди години заяви, че групировката \"Ал Кайда\" е мит и категорично отрече терористичните атаки от 11 септември да са планирани в страната му. В интервю за \"Ал Джазира\", експрезидентът изрази сериозните си съмнения, че тази групировка изобщо съществува, тъй като не се е срещал с нейни членове, не е получавал и каквито и да било доказателства за съществуването й.  Очакват се церемонии във всички американски щати, с които ще бъде отбелязана датата и почетена паметта на жертвите.Саудитска Арабия често е обвинявана заради атаките, тъй като повечето атентатори са саудитци. Закон, приет от САЩ, предвижда възможност роднини на жертви да могат да съдят Рияд. Кралството отхвърля обвиненията в спонсорство на тероризма. ", "date": "2017.09.11", "title": "16 години от 9/11"}
{"url": "https://news.bg/world/medvedev-izborite-v-rusiya-se-provedoha-na-visoko-nivo.html", "text": "Руският премиер и лидер на управляващата партия \"Единна Русия\" Дмитрий Медведев заяви, че е доволен от организирането на изборите сред руснаците в деня на гласуването, съобщи агенция ТАСС.\"Можем да кажем, че изборите се проведоха на високо ниво и могат да бъдат признати за валидни\", каза той на видеоконференция с предизборния щаб на \"Единна Русия\".Според Медведев това е потвърдено както от поддръжниците, така и от наблюдатели, присъствали във всички избирателни секции", "date": "2017.09.11", "title": "Медведев: изборите в Русия се проведоха на високо ниво"}
{"url": "https://news.bg/world/kiev-razsledva-saakashvili-za-nezakonno-pronikvane-v-ukrayna.html", "text": "Украйна започна разследване срещу бившия президент на Грузия Михаил Саакашвили за незаконно влизане в страната, съобщи полицията, цитирана от ТАСС.В съобщение се казва, че полицията в Лвов разследва Саакашвили за незаконно пресичане на украинско-полската граница.Допълва се, че наказанието е до пет години затвор и конфискация на транспорта или други неща, използвани при извършването на престъплението.Вчера вечерта бившият държавен глава на Грузия и негови поддръжници пробиха полицейски кордон на пропускателния пункт \"Шегени\".Според граничната полиция 12 полицаи и петима граничари са пострадали.По-рано полските граничари пуснаха Саакашвили да напусне страната, но предупредиха за възможни проблеми на украинска територия.В неделя вечерта Саакашвили пристигна в Лвов, Западна Украйна, където планира да се срещне с представители на партията си, за да обсъдят бъдещи действия.Саакашвили остана без гражданство, след като Киев му отне паспорта по нареждане на украинския държавен глава Петро Порошенко. Бившият грузински държавен глава се закани да се върне в Украйна, за да си възобнови дадения му преди няколко години украински паспорт.В момента Саакашвили е издирван от Грузия за злоупотреба с власт. Той се премести в Украйна през 2015 г., за да работи за правителството, което го възнагради с губернаторския пост в Одеса. Но през ноември 2016 г. реши да подаде оставка заради противоречия с Порошенко, който през юли тази година му отне гражданството, докато грузинският политик беше извън Украйна.Сега Саакашвили се опитва да оспори решението в съда и да се върне в политиката.Но украинската гранична служба поясни, че няма да допуснат Саакашвили на украинска земя, тъй като е без поданство и няма документи.Саакашвили загуби грузинското си гражданство, когато получи украински паспорт през 2015 г., тъй като страната забранява двойно гражданство.Във вторник Грузия поиска от Киев да екстрадира Саакашвили.", "date": "2017.09.11", "title": "Киев разследва Саакашвили за незаконно проникване в Украйна"}
{"url": "https://news.bg/world/siriya-razglezhda-sasht-kato-vrazhdebna-sila-ako-ne-napusne.html", "text": "Военното присъствие на САЩ е \"незаконно и неприемливо\", тъй като не е позволено от сирийското правителство.Това заяви заместник-министърът на външните работи на Сирия Фейсал Мекдад пред телевизионния канал Al-Mayadeen, цитиран от ТАСС.Той подчерта, че САЩ трябва да изтеглят военнослужещите си, иначе ще бъдат разглеждани като враждебна сила от сирийската армия.\"Действията на САЩ и на водената коалиция са неоправдани, тъй като унищожават Сирия, убиват цивилни по време на бомбардировките и унищожават икономическата инфраструктура\", поясни дипломатът.Според него \"това съответства с плановете на терористите и не е в интерес на сирийския народ\".Мекдад подчерта, че \"всеки, който иска да се бори с терористичните групи трябва да координира действията си със Сирия и съюзниците им\".Той описа боевете за Дейр ез Зор като \"последната голяма битка\".\"Градът и провинцията са много важни за нас, тъй като са разположени до границата с Ирак\", каза Мекдад.САЩ имат три военни бази в североизточната провинция Ал Хасака и друга в Кобани. Около 1 500 пехотинци подкрепят Сирийските демократични сили в битката за Ракка.", "date": "2017.09.11", "title": "Сирия разглежда САЩ като враждебна сила, ако не напусне"}
{"url": "https://news.bg/world/irma-vilnee-v-tsentralna-florida.html", "text": "Ураганът \"Ирма\" вилнее в централната част на Флорида, съобщиха от американския Национален център за наблюдение на ураганите, цитиран от \"Гардиън\".Природното бедствие падна до втора категория. Поривите на вятъра достигат 160 километра в час. Очаква се до края на деня \"Ирма\" да отслабне до тропическа буря, въпреки това заплахата за сериозно унищожение и жертви остава.По-късно центърът информира, че ураганът е отслабнал до първа категория с ветрове между 130 и 190 километра в час.Ураганът се насочва в северна посока между Лейкленд и Тампа.Повече от 3,3 милиона домакинства останаха без електричество във Флорида. По-рано беше съобщено, че най-малко трима души са загинали в щата. Части от Маями са напълно под водата.Президентът на САЩ Доналд Тръмп обеща федерална помощ за Флорида. Тръмп обяви извънредно положение във Флорида, Джорджия, Южна Каролина и Пуерто Рико.Ураганът унищожи част от Карибите и отне живота на около 30 души. Френският президент Еманюел Макрон ще посети Свети Мартин във вторник, за да инспектира пораженията от \"Ирма\".", "date": "2017.09.11", "title": "„Ирма” вилнее в Централна Флорида"}
{"url": "https://news.bg/world/8-dushi-sa-ubiti-pri-strelba-na-parti-v-teksas.html", "text": "Властите в американския щат Тексас съобщиха, че най-малко 8 души са мъртви, включително и нападател при стрелба в дом в град Плейноу, информира Ройтерс.Стрелбата е станала в неделя вечерта по време на парти, където е била гледана среща от американския футбол.Свидетел разкри пред местна медия на \"Фокс нюз\", че в къщата е пристигнал мъж и се скарал с жена отвън преди да извади автоматично оръжие и да започне да стреля.След сигнал за стрелба полицията се конфронтирала със заподозряния и открила огън. Нападателят е убит при престрелката.Други двама души са пострадали при нападението.Все още не е установена самоличността на убитите и дали имат някаква връзка с извършителя на престъплението.", "date": "2017.09.11", "title": "8 души са убити при стрелба на парти в Тексас"}
{"url": "https://news.bg/world/sasht-napraviha-otstapki-na-kitay-i-rusiya-za-da-nalozhat-novi-sanktsii-na-kndr.html", "text": "САЩ разпространиха променен вариант на проекторезолюция за налагане на нови санкции на КНДР. Това съобщиха дипломати, цитирани от АФП.С ревизираната версия Вашингтон прави отстъпки на Русия и Китай, за да убеди Съвета за сигурност на ООН да накаже Пхенян с нови рестриктивни мерки за последния ядрен тест.Очаква се днес Съветът за сигурност на ООН да гласува предложението на САЩ за нови санкции срещу КНДР.В новия проект се смекчават най-тежките части в оригиналното предложение, поясниха дипломатите и добавиха, че ще се търси постепенно налагане на петролно ембарго върху Северна Корея.След четири дни на интензивни преговори с Пекин и Москва САЩ махнаха частта за замразяване активите на лидера Ким Чен-ун, според дипломати.Друга отстъпка в новия текст е далеч по-смекчени мерки от първоначалния вариант по отношение ситуацията със севернокорейските работници в чужбина и инспектиране на кораби със сила, заподозрени, че пренасят забранени от ООН товари.В новия проект е включена забрана за текстилни изделия, което беше заложено и в оригиналния вариант.По-рано днес Северна Корея отправи заплахи към САЩ заради готвените санкции.Ако проектът бъде приет, за осми път ООН ще наложи санкции на Северна Корея.", "date": "2017.09.11", "title": "САЩ направиха отстъпки на Китай и Русия, за да наложат нови санкции на КНДР"}
{"url": "https://news.bg/bulgaria/plazhat-e-teritoriya-na-bezzakonieto-kategorichen-valeri-simeonov.html", "text": "Вицепремиерът по икономическата и демографската политика Валери Симеонов коментира, че не вижда нищо нередно в граничните проверки и изискваните такси. Това заяви той пред БНТ по повод становището на Кати Пири, че български граничари изнудват турски гастарбайтери. \"Това са нормални практики и задължителни изисквания. Ако някой плаща, за да не му се даде винетка - това е нещо друго\", обяснява вицепремиерът.Според него всяка държава използва да събира пари от преминаващите. \"Е, как няма да плащат ще плащат, разбира се\", изтъкна Симеонов и добави, че в България турските гастарбайтери са наболял проблем.Зам.-министър председателя изтъкна предимствата на  - \"не вие и аз да плащаме за ремонтите\", а тези, които най-много експлоатирали пътищата.По повод преместваемите обекти по курортите, вицепремиерът обясни отново за планираните законопроекти. \"Има текстове, които позволяват поставяне на преместваеми обекти по плажовете и в населени места\", информира Симеонов и добави, че според него времето на преместваемите обекти и този вид търговия отдавна е отминало. Валери Симеонов изтъкна още, че бранша също не иска преместваеми обекти в националните курорти.\"Това е лакомия в рамките на един сезон някой да забогатее\", категоричен е вицепремиерът. Според него поставянето на преместваеми обекти е продукт на корупционни сделки с концесионера.Симеонов иска тотална забрана за бараките. По негово мнение курортите предлагат море и плаж, и затова идват туристите. \"Тези обекти приличат буквално на бежански лагер. Те пречат за достъпа на това, за което туристите са дошли-морето и плажа\". Симеонов не иска да \"продължаваме да рушим туризма с актове на министерството\".\"Крайният резултат е наредени като китайска стена бараки, които закриват плажа\", погневи се Симеонов.\"Според мен цялата концепция за концесии на плажовете е тотално сбъркана. България получава 8 млн. лв., на година за всички плажове по Черноморието. \"При всички случаи концесионерите реализират може би десетократно повече\", отговори Симеонов на въпроса какви приходи имат фирмите, взели концесия.\"Плажът е територия на беззаконието\", произнесе се Симеонов. Той иска да могат хората, които идват, да получат това, за което са дошли - плаж и море.На въпрос, Симеонов отговори, че в Албена собствеността е друга. Според вицепремиерът по отношение на националните курорти, трябва да се премахне двойната собственост както в \"Слънчев бряг\" и \"Златни пясъци\".\"Слънчев бряг\" АД е корупционно мнозинство, което прави тротоарите неизползваеми, смята Симеонов. \"Файтони, влакчета с по десет вагони и всякакъв друг вид сган\", се движела по алеите в курорта според вицепремиера.\"Който събира парите, трябва да инвестира. Община Несебър е готова да инвестира\", категоричен е Валери Симеонов.Причината аз да се намеся е спазване на закона по Черноморието, не аз да си направя някак реклама, а защото РЗИ, НАП и полицията не се чувстват сигурни при тези проверки. Проверки не се правят или се правят със страх. Когато хората разбират, че тяхната дейност не е ялова, и обречена на неуспех, всичко върви добре\". По думите на Симеонов, 350 млн. лева повече, ще бъдат доходите от курортите тази година сравнено с миналата. \"Само ДДС от Варна за юли-юни е 14 млн. повече\".За проверките за шума Симеонов каза \"щеше да е една неособено атрактивна новина, ако не беше реакцията на служителите, татуирани до носа и силиконките - те си изиграха ролята, ставаше въпрос за дисциплиниращия ефект\", обясни Симеонов.", "date": "2017.09.11", "title": "Плажът е територия на беззаконието, категоричен Валери Симеонов"}
{"url": "https://news.bg/world/papa-frantsisk-napusna-kolumbiya-s-posineno-oko.html", "text": "Папа Франциск е с посинено око и лепенка на лявата вежда след малък инцидент с папамобила по време на посещението си в Колумбия, съобщават световни агенции.По време на обиколката той призова страната да сложи край след 50 г. на гражданска война.На последния ден от посещението в латиноамериканската страна Франциск залитна и си удари главата, докато се придвижваше с папамобила. След удара лявата му скула е посинена и лявата му вежда е сцепена. Свещеното му расо беше оцапано с кръв.От Ватикана обявиха, че папата е получил лед за натъртеното място и като цяло е добре. Усмихващият се Франциск продължи визитата си.\"\", шегува се 80-годишният духовен лидер на Римокатолическата църква.В края на деня папата говори на меса пред около 500 000 души.Той използва случая да призове за прекратяване на кръвопролитията в Колумбия, заклейми модерното робство, трафика на хора и защити правата на имигрантите.", "date": "2017.09.11", "title": "Папа Франциск напусна Колумбия с посинено око"}
{"url": "https://news.bg/bulgaria/platen-e-otkup-za-adrian-zlatkov.html", "text": "Платен е откуп за отвлечения Адриан Златков, който снощи късно вечерта беше намерен. Това става ясно от думите на баща му Тони Златков пред Нова телевизия.\"Всички сме много щастливи и много благодарни. Не е упражнено насилие. Платен е откуп\", заявява бащата на отвлеченото момче.Ден след като исканите пари са били платени, момчето е пуснато на свобода.Бащата на 25-годишния мъж отказа да коментира каква сума е поискана за сина му и по какъв начин тя е била предадена на похитителите.Стана ясно, че похитителите са се свързали със семейството на отвлечения Адриан още на втория ден след изчезването му, а преговорите водил бащата. Предимно си комуникирали чрез есемеси.Припомняме, че момчето беше открито снощи. Бащата на Адриан - Тони Златков, съобщи, че синът му е добре. \"В добро здраве е, но има нужда от почивка\", допълни бащата.\"Нямаме представа кой ни причини това. Вярвам, че извършителите ще бъдат заловени\", надява се родителят на отвлеченото момче.Адриан е бил изоставен на пътя преди Панчарево. Случайни хора, преминаващи в района, са му помогнали да се придвижи. Те вече са били разпитани. Общото му състояние е добро. ", "date": "2017.09.11", "title": "Платен е откуп за Адриан Златков"}
{"url": "https://news.bg/world/sasht-razrabotvat-novo-yadreno-orazhie-za-sdarzhane-na-rusiya-i-kndr.html", "text": "САЩ разработват ново ядрено оръжие за сдържане на Русия и КНДР, пишат руски медии.То ще представлява \"мини бомби\", различаващи се от традиционните термоядрени оръжия (водородни бомби) по размер и степен на вреда.Администрацията на президента на САЩ Доналд Тръмп разглежда варианти за разработване на нови тактически ядрени оръжия. Предполага се, че по-размер ще бъдат по-малки от традиционните термоядрени оръжия и пораженията при използването им ще бъдат слаби.Според \"Политико\" усъвършенстваните оръжия ще предоставят на командването повече стратегически и дипломатически възможности.Оценката на новия арсенал предоставя различни варианти за създаване на съвременни \"нискодоходни\" бомби. Това ще бъде особено важно за допълнително сдържане на Русия, КНДР и потенциални ядрени противници.Критиците на идеята за създаване на ядрени \"мини ракети\" също трябва да признаят, че въвеждането им в стратегическите отбранителни ресурси на САЩ съществено увеличава вероятността от реалното им приложение.Експерти вярват, че разработката и утвърждаването на такива оръжия ще бележи сериозно отстъпление от политиката на администрацията на Барак Обама, тъй като бившият президент се опитваше да ограничи зависимостта на страната от ядрени оръжия.", "date": "2017.09.11", "title": "САЩ разработват ново ядрено оръжие за сдържане на Русия и КНДР"}
{"url": "https://news.bg/crime/izslushvat-kandidatite-za-predsedatel-na-vas.html", "text": "Започна изслушването на двамата кандидати за председател на Върховния административен съд.Съдиите от ВАС Георги Чолаков и Соня Янкулова се борят за мястото. Един от тях трябва да спечели 17 от гласовете на членовете на ВСС, за да бъде избран.Седемгодишният мандат на сегашния председател - Георги Колев изтича през ноември. Членовете на ВСС започнаха с изслушването на кандидата Георги Чолаков. Една от първите стъпки, които той би предприел, по-добра и качествена тълкувателна дейност.Георги Чолаков има 25 години юридически стаж. Според Комисията по професионална етика той има безукорна репутация на почтен и принципен човек с висок морал и поведение. От комисия допълниха, че съдебните му актове са добре аргументирани.Чолаков е постигнал и добра организация в отделението, на което е председател. Не са постъпвали сигнали и не са извършвани проверки спрямо кандидата. В Инспектората към ВСС не са постъпвали основателни жалби и сигнали срещу него. Срещу Чолаков няма образувани дисциплинарни производства. Относно публикациите в медиите - липсва информация, която да опровергава притежаваните от него качества.Сегашният председател на ВАС Георги Колев посочи, че Чолаков разполага с нужните качества и визия за развитите на административното правораздаване, може да издигне авторитета на ВАС на по-високо равнище. Той се е доказал като професионалист и винаги е бил воден от принципите на върховенството на закона, добави Колев.Кандидатът Георги Чолаков представи концепцията си пред членовете на ВСС. Неговата кауза е качественото административно управление. Той изрази мотивацията си да работи над ефективна оценка на натовареността на съдиите.По отношение на дейността на административния съд - при правораздавателната дейност основният проблем е натовареността. Следва да се работи активно със съдебните служители, добави Чолаков.Една от стъпките, която ще предприеме, е по-добра и качествена тълкувателна дейност. Той ще се постарае да подобри условията на съда, тъй като това влияе според него на мотивацията. Чолаков обърна внимание и на комуникационната политика и стратегия във връзка с дейността на ВАС. Той посочи, че е нужно да се организират срещи с ресорните журналисти, а някой от съдиите да е говорител.След като Чолаков представи концепцията си последваха въпроси към него.\"Моята мисия е да защитавам независимостта на всички магистрати\", каза Чолаков в отговор на въпрос за ролята на председателя на ВАС в рамките на ВСС. Според него следващият ВСС трябва да работи ясно, открито пред обществото и да дава ясни послания за извършените от него действия.На въпрос какви стъпки би предприел за повишаване на доверието в съдебната система и в частност административното правораздаване, Чолаков заяви, че доверието може да бъде повишено само чрез прозрачност и публичност на всички административни действия.Главният прокурор Сотир Цацаров го попита какво е виждането му за мястото на прокуратурата в съдебната власт. Според Чолаков тя трябва да е в рамките на съдебната система, защото само така ще бъде гарантирана независимостта на прокуратурата и следователите.Поощренията са важни, защото по този начин се повишава мотивацията, смята Чолаков.По отношение на участието на пленума на ВАС в законодателната дейност, Чолаков посочи, че досега никога пленумът на ВАС не е изразявал становище по нито един законопроект. Това е недобра практика, допълни той и обеща, че ако бъде избран за председател на съда, пленумът на ВАС ще изразява становище по всички важни законопроекти.Също така Чолаков обеща, че ще се отчита на пленума на ВАС на всеки шест месеца по отношение на това, което е свършил от концепцията си.Калин Калпакчиев попита кандидата относно публикации в медиите за 10 договора за цесия, които той е придобил 10 вземания. Калпакчиев добави, че от регистъра става ясно, че те са обезпечени с договорна ипотека. Защо не сте обявили тези вземания във вашата имотна декларация, запита кадровикът.Чолаков заяви, че тези сделки са били в качеството му на нотариус. По думите му става въпрос за прехвърляне на вземания по облигационен договор, предварителен за продажба на недвижимите имоти. Чолаков каза, че тези негови сделки не са подлежали на деклариране, защото към онзи момент не е собственик. По думите му, когато е встъпил в административния съд, ги е декларирал.Последва изслушването на съдия Соня Янкулова. Тя има 32 години юридически стаж. Докладът на Комисията по атестирането и конкурсите сочи, че Янкулова притежава нужния юридически стаж и необходимите нравствени качества.Съдията отстоява независимостта си и допринася за обогатяването на съдебната практика. Тя е натрупала богат опит и притежава нужните качества и мотивация за длъжността. Становището на Комисията по професионална етика посочва, че съдията се е доказала като добър специалист.Янкулова се ръководи от правилата на професионалната етика и в работата си се отличава с добра правна подготовка, съдебните й актове са добре аргументирани и съдията отстоява своята безпристрастност, показва становището. Срещу нея не са постъпвали сигнали и основателни жалби, няма и образувани дисциплинарни производства.Съдия Соня Янкулова представи концепцията си пред ВСС. Тя заяви, че административното правосъдие е гарант за правова държава. Според нея доброто управление изисква ясно да се отчете ресурсът и да се установи ефективен ли е.Като основна цел Янкулова посочи качественото правосъдие. Съдийската независимост е състояние на духа и това качество на съдията трябва да бъде ценено, добави Янкулова. Тя счита, че основно предизвикателство е осигуряване на среда, в която независимостта на съдиите е гарантирана.Янкулова допълни, че чрез системата за централно разпределение на делата има публичност и прозрачност при разпределението им. Решаващо средство за качествено и ефективно правосъдие е намаляване на натовареността на съдиите, посочи Янкулова.По думите й натовареността е управленски проблем, а председателят трябва да промени обстоятелствата. Възможен подход е увеличаването на броя на съдиите. Този подход е прилаган, но е недостатъчен, смята Янкулова.Вторият е по-балансиране разпределение на натовареността на съдиите. Според Соня Янкулова прекомерната натовареност е предпоставка за противоречивата съдебна практика. Тя добави, че мотивирането на съдиите и непрекъснатото повишаване на квалификацията и опита на съдиите е едно от предизвикателствата.Друго предизвикателство пред председателя на върховния съд е осигуряването на ресурсната потребност на съда. В концепцията си тя спомена и електронното правосъдие. \"Електронното правосъдие не трябва да компрометира човешкия облик на правосъдието\", уточни тя.Един от въпросите към Янкулова касаеше случайното разпределение на делата. \"Всяка система може да бъде манипулирана, но не мисля, че трябва да подхождаме с недоверие\", каза върховният съдия. По думите й тази система работи добре.Главният прокурор зададе и към Янкулова въпроса относно мястото на прокуратурата. Тя посочи, че този въпрос - дали в изпълнителната или съдебната власт, не стои. \"Важно е как се работи\", аргументира се тя.Според нея за ВАС е необходимо да се изготвят допълнителни изисквания за съдебни помощници.Соня Янкулова подкрепя предложението на Министерството на правосъдието за помощ от Службата за подкрепа на структурните реформи към ЕК. На въпрос дали ако стане председател на ВАС, би публикувала на сайта на съда административните актове и заповеди, Янкулова отговори с \"не\". Според нея не е необходимо всички заповеди да бъдат публично достъпни, защото понякога става въпрос за вътрешноорганизационни заповеди. Нейното мнение е, че трябва да бъдат достъпни само заповедите, които са относими за правосъдната функция.На въпрос как би повишила авторитета на ВАС тя отговори, че един от начините това да стане е чрез повишаване качеството на правораздаването.", "date": "2017.09.11", "title": "Изслушват кандидатите за председател на ВАС"}
{"url": "https://news.bg/world/22-500-migranti-sa-zaginali-ili-izcheznali-po-sveta-ot-2014-g.html", "text": "Над 22 500 мигранти са загинали или изчезнали по света от 2014 г. - повече от половината са загинали при опит да прекосят Средиземно море и да достигнат до Европа.Това показва проучване на Международната организация по миграция, цитирана от \"Гардиън\".Затварянето на границите в Източна Европа принуди мигрантите да изберат по-опасни пътища, докато броят на загиналите в Средиземно море продължава да расте, въпреки че има спад на общия брой на пристигащите, става ясно от данните на бежанската агенция на ООН.\".\", се посочва в публикуваното от Международната организация по миграция изследване.Отчасти това увеличение се дължи на по-големия брой мигранти, които избират най-опасния маршрут, а именно да пресекат Средиземно море в централната част. 1 на 49 е загинал по този маршрут през 2016 г., допълва организацията.През първата половина на тази година най-малко 3 110 мигранти са загинали или са изчезнали по света, което е по-малко в сравнение през този период през 2016 г. (4 348).През първата половина на тази година най-малко седем мигранти са загинали при измръзване на Западните Балкани.Повече от 120 000 души са пристигнали в Европа до момента през 2017 г. Повечето са потеглили от Либия към Италия и от Турция към Гърция, а наскоро и от Мароко към Испания. 82% от всички мигранти пътуват от Либия до Италия.През юни италианската брегова охрана е спасила 5000 души за един ден в Средиземно море.", "date": "2017.09.11", "title": "22 500 мигранти са загинали или изчезнали по света от 2014 г."}
{"url": "https://news.bg/bulgaria/tretiyat-most-nad-dunav-e-neobhodim-spored-nankov.html", "text": "Регионалният министър Николай Нанков заяви пред Нова телевизия необходимостта от трети мост между България и Румъния. \"Имаме насрочена среща на 3 октомври между двете правителства. Тогава ще обсъдим и детайлите на бъдещия проект. Логично е този мост да бъде над Русе\", обясни Нанков. Локацията била важна, защото давала възможността за връзката между Европа, Санкт Петербург с Близкия Изток и с Югоизточна Европа.Относно магистрала \"Хемус\" министърът изтъкна, че се работи усилено, за цялостното завършване на оставащите 250 километра от магистралата до 2025 г.\"Започнахме вече първите 9 километра от Ябланица до Тетевен. До края на годината планираме да имаме проект за още 50 км. - до разклона Ловеч - Плевен\", информира Нанков.Коментарът на министъра относно тол таксите беше, че превозните средства до три тона и половина ще останат на винетен принцип. \"Автобуси и камиони над 3,5 тона ще попаднат в тол системата и ще заплащат тол такси. Като автобусите ще бъдат на по-специален режим. Огромната тежест ще бъде поета от големите тирове\", заяви министърът на регионалното развитие и благоустройството.По думите му става ясно, че винетките ще останат, но системата ще се промени към електронна. С това ще отпаднат хартиените стикери, които в момента се залепват на предното стъкло на автомобилите. Нанков обясни, и че се предвижда в пиковите часове и в летните месеци, да се въвеждат по-високи такси за тежкотоварните автомобили.Промените в движението по повод новото трасе на магистрала \"Струма\" в района на Кресна предвиждат пътуващите към Кулата да използват досегашния път край Кресна, като пътят ще бъде разширен до 3-лентов, обясни министърът и добави, че новото трасе, източно от Кресненското дефиле, ще бъде предназначен за автомобилите, пътуващи в посока Кулата-София.", "date": "2017.09.11", "title": "Третият мост над Дунав е необходим според Нанков"}
{"url": "https://news.bg/press/borisov-s-rumaniya-rabotim-za-vtori-most-pri-ruse-bivshiyat-deputat-ot-sudzhukgeyt-bil-natopen-ot-dlazhnik.html", "text": "Намерен. \"Сега\":Откриха отвлечения Адриан ЗлатковОткриха отвлечения Адриан Златков, съобщи БНТ. Златков е бил изоставен на пътя на около 20 км преди Панчарево. Общото му състояние е добро. Случайни минувачи са го качили в кола и са го закарали до бензиностанция в района на Горубляне. Там Златков се е свързал сам с родителите си, които са дошли да го приберат.25-годишният Адриан беше отвлечен в края на август. До последно не беше поискан откуп от похитителите му. Адриан е син на Тони Златков, собственик на автокъща. Две бяха основните версии, по които полицията работеше. Влошени бизнес взаимоотношения на бащата или на самия Адриан с евентуалните му похитители. Бедствие. \"Монитор\":60 000 българи в окото на \"Ирма\" Близо 60 000 са българите, живеещи по неофициални данни в щата Флорида, където бушува ураганът \"Ирма\". Преди да връхлети крайбрежието на Южна Флорида, \"Ирма\" се усили до 4-та степен.За момента обаче няма нито един нашенец, който е потърсил помощ на спешния телефон в посолството ни във Вашингтон и да заяви, че бедства, увериха пред \"Монитор\" от дипломатическата ни мисия в САЩ. Няма и българи, които да се издирват или пък да са в неизвестност заради бурята. Скандал. \"Дума\":Бившият депутат от \"Суджукгейт\" бил натопен от длъжник Ексдепутатът ГЕРБ Живко Мартинов обяви, че е натопен в скандала \"Суджукгейт\" от свой длъжник. Той му дължал пари за ползване на помещения. Срещу Мартинов има повдигнати шест обвинения, сред които за упражняване на натиск с цел облаги, за получаване на 4 тона суджуци, поискани от името на премиера Бойко Борисов, за отправена закана за убийство и други.Мартинов твърди, че в Добрич нямало фирма, която да може да произведе 4 тона суджук. \"Аз направих постъпления, за да си искам сумата, но се оказа, че трите фирми, които имаха договори с мен, са продадени на хора в неравностойно положение\", обясни обвиняемият. Проект. \"24 Часа\":Борисов: С Румъния работим за втори мост при Русе Работим активно с Румъния за втори мост над Дунав при Русе. С въвеждането на толсистемата той ще може да се самофинансира изцяло, така че може строителството да се даде на концесия, за да не се вадят пари от бюджета. Това заяви премиерът Бойко Борисов в Русе.Там той откри новата църква \"Всех Святих\" заедно с българския патриарх Неофит и кмета на града Пламен Стоилов.Борисов обясни, че темата за втория мост над Дунав ще е една от разглежданите на съвместното заседание на кабинета с правителството на Румъния, което ще се проведе на 2 и 3 октомври.  ", "date": "2017.09.11", "title": "Борисов: С Румъния работим за втори мост при Русе; Бившият депутат от \"Суджукгейт\" бил натопен от длъжник"}
{"url": "https://news.bg/int-politics/kataluniya-podgotvena-che-ispaniya-nyama-da-priznae-referenduma.html", "text": "Властите в автономния испански регион Каталуния са подготвени, че предстоящият референдум за независимост ще бъде оспорен от Мадрид, предаде АФП.Това заяви каталунският лидер Карлес Пучдемон. Той направи това изявление пред събралите се на митинг в Барселона, които почетоха Деня на Каталуния. По думите му, регионалното правителство ще направи всичко възможно за нормалното протичане на изборния ден. Лидерът не даде обаче други подробности. Допитването е насрочено за 1 октомври. Ако гласоподавателите поискат независимост, то властите ще я обявят в рамките на 48 часа. Вече стана ясно, че Кралството го отхвърля и ще заведе дела в съда. ", "date": "2017.09.11", "title": "Каталуния подготвена, че Испания няма да признае референдума "}
{"url": "https://news.bg/int-politics/islyamska-darzhava-otkradnala-hilyadi-siriyski-pasporti.html", "text": "Групировката \"Ислямска държава\" е откраднала хиляди сирийски паспорти от съответните служби в страната. Те са празни и не е ясно как са били използвани след това.Германските власти са започнали разследване на тези информации, съобщава  като цитира високопоставени източници от вътрешното министерствоЗа това е съобщило разузнаването. Изготвен е списък със серийните номера на въпросните паспорти и те ще бъдат проследени.Предполага се, че членове на групировката ще се опитат да влязат под прикритие в Германия. Редица европейски страни предупреждават отдавна, че завърнали се от Сирия и Ирак джихадисти ще се опитат да влязат в Европа с чужда самоличност. ", "date": "2017.09.11", "title": "\"Ислямска държава\" откраднала хиляди сирийски паспорти "}
{"url": "https://news.bg/int-politics/severna-koreya-otnovo-se-zakani-na-sasht-zaradi-sanktsiite.html", "text": "Поредна закана отправи Северна Корея към САЩ заради санкциите, предаде \"Ройтерс\".Вашингтон поиска по-рано днес Съветът за сигурност на ООН да гласува нова резолюция за налагане на санкции на Пхенян след теста на водородна бомба от началото на месеца. Мерките ще включват икономическо ембарго, наложено на КНДР и страните, търгуващи с нея. Според Пхенян обаче, това е опит за шантаж след упражнено право на самоотбрана. Страната се заканва, че \"светът ще види на какво още сме способни и какви мощни оръжия притежаваме.\"Северна Корея отбеляза 69 г. от сформирането на тоталитарното правителствоне с още един ракетен тест както много се опасяваха, а с банкет в чест на учените, организирали най-мощния ядрен тест в историята на държавата през миналата седмица.", "date": "2017.09.11", "title": "Северна Корея отново се закани на САЩ заради санкциите"}
{"url": "https://news.bg/world/stiv-banan-uvolnenieto-na-komi-nay-golyamata-greshka-v-politicheskata-istoriya.html", "text": "Бившият главен стратег на Белия дом Стив Банън заяви, че уволнението на директора на ФБР Джеймс Коми може би е най-голямата грешка в \"съвременната политическа история\", информира АП.Банън потвърди, че е бил против решението на президента Доналд Тръмп да отстрани Коми, наричайки ФБР \"институция\". Той поясни пред CBS, че институции като Сената и Камарата на представителите на Съединените щати могат да бъдат променени, ако \"ръководството бъде променено\".Но Стив Банън също каза, че ФБР е различно.\"\", убеден той.Отстраненият съветник поясни, че ако Коми не беше уволнен, \"ние нямаше да имаме разследването на Мълър\", имайки предвид специалния прокурор Робърт Мълър, който разследва руската сага.", "date": "2017.09.11", "title": "Стив Банън: Уволнението на Коми – най-голямата грешка в политическата история"}
{"url": "https://news.bg/politics/borisov-sabra-v-mozachen-trast-plevneliev-i-sakskoburgotski.html", "text": "Мозъчен евротръст подпомага председателството ни. В него влизат Симеон Сакскобурггостки и Росен Плевнелиев.В нелек, турбулентен и тежък период България поема председателството на ЕС. Тази позиция изрази министърът за европредседателството Лиляна Павлова по време на конференция за 10 години членство на България в ЕС. Европа повече от всякога има нужда да бъде единна, каза тя.Амбицията й е да се справи с разделението в общността. За България българското председателство е балканското председателство, посочи Павлова.10 години след членството в ЕС се променихме много, увери министърът. Предизвикателство е с намален бюджет да се отстоят старите кохезионни политика, по думите й. Важна е темата за единството и съединението, според Павлова. Икономическият растеж и конкурентоспособността са важни теми за страната ни. В наши ръце ще са големите инициативи за законодателната рамка за единния енергиен съюз, стана ясно още от думите й.Темата за миграцията също ще актуална по време на председателството ни. Трябва да бъдем балансирани и неутрални, когато председателстваме, трябва да бъдем балансьор, каза Лиляна Павлова. Това не означавало, че няма да защитаваме националните си интереси. Нелеки теми, които разделят ЕС, ще трябва да бъдат дебатирани точно по време на председателството ни. Ще покажем на Европа богатото си културно богатство, стана ясно от заявката на Павлова. Има какво да покажем, категорична бе тя.Министърът по европредседателството очерта приоритетите ни в ръководството на общността. Ще организираме дигитална асамблея догодина, стана ясно от коментарите на Лиляна Павлова. Не може да даваме фалшиви очаквания на гражданите от Западните Балкани, посочи още тя. Ще дадем реалистичен план на страните в региона за членство в ЕС.Оказва се, че имаме конкретни планове за черноморския регион. Длъжници сме на региона, смята Павлова. Мозъчен тръст ни помага за председателството. В него влизат Симеон Сакскобургготски, Жан Давид Леви, Ханс Герт Пьотеринг, Херман ван Ромпой и Росен Плевнелиев. Този мозъчен тръст е създаден по идея на министър-председателя. Участниците в него са като посланици на председателството ни.", "date": "2017.09.11", "title": "Борисов събра в мозъчен тръст Плевнелиев и Сакскобурготски"}
{"url": "https://news.bg/crime/do-nedelya-ot-kat-sledyat-za-kolani-stolcheta-i-zastrahovka.html", "text": "От \"Пътна полиция\" засилват проверките за използването на обезопасителни средства по време на пътуване, съобщиха от МВР. Акцията е от понеделник до неделя, 17 септември. Тя е по линия на TISPOL - Европейската организация на службите на пътна полиция.Ще има засилени проверки сред водачите и пътниците дали слагат предпазни колани, а при ползващите мотоциклети, ще се следи за каски. Освен това пътните полицаи ще проверяват и за използването на обезопасителни столчета при превозването на деца в автомобилите.Основната цел на операцията е да се осъзнае от водачите и пътниците, че неизползването на обезопасителни средства води до значително увеличаване на риска от сериозен травматизъм и дори смърт при инцидент на пътя.По време на операцията пътните полицаи у нас ще следят и за наличието на задължителната застраховка \"Гражданска отговорност\".", "date": "2017.09.11", "title": "До неделя от КАТ следят за колани, столчета и застраховка"}
{"url": "https://news.bg/world/91-sa-zaginalite-pri-opustoshitelnoto-zemetresenie-v-meksiko.html", "text": "Силното земетресение в Южно Мексико в четвъртък вечерта, убило най-малко 91 души, разруши десетки хиляди жилища и засегна 2 милиона души в бедния регион. Това съобщиха представители на властта, докато излизат нови подробности за катастрофата, информира Ройтерс.Земетресение с магнитуд 8,1 по Рихтер разтърси крайбрежието на щата Чиапас. Трусът беше по-силен от природното бедствие през 1985 г., което разруши части от Мексико сити и отне живота на хиляди хора.Властите в Оахака съобщиха в събота, че е потвърдена смъртта на 71 души в южния щат, много от тях в град Хучитан, където местното гробище през уикенда беше препълнено от хора, тъй като бързаха да погребат жертвите.Късно вчера беше потвърден един смъртен случай в съседния щат Чиапас, където вече общо са загинали 16 души, каза говорител на местната служба за извънредни ситуации. Други четирима загинали са потвърдени в щата Табаско.Телевизионни кадри показват части от Оахака, където малки жилища и сгради са напълно изравнени със земята.Вторичните трусове продължиха и неделя. Хората се притесняват да се върнат в крехките сгради и нощуват в градини, вътрешни дворове и на открито.Шокът все още може да се види по лицата на жителите.Губернаторът на Оахака Алехандро Мурат заяви пред мексиканска телевизия, че земетресението е ударило 41 общини и вероятно е засегнало 1/5 от 4-милионното население в щата.Говорим за повече от 800 000 души, които потенциално са изгубили всичко и някои дори техни роднини, каза той.Само в Хучитан повече от 5000 жилища са унищожени. Стотици хиляди мексиканци временно са оставени без вода и електричество. Крайбрежието беше евакуирано заради опасност от цунами.В Чиапас 41 000 къщи са повредени, обяви губернаторът Манюел Веласко, като близо 1,5 милиона души са засегнати.Президентът на държавата Енрике Нието обяви тридневен национален траур и обеща да възстанови засегнатите градове и села. Но някои жители изразиха възмущението си, че по-бедните южни райони все още не получават нужната помощ от по-богатите северни и централни райони на Мексико.", "date": "2017.09.11", "title": "91 са загиналите при опустошителното земетресение в Мексико"}
{"url": "https://news.bg/regions/4-km-opashka-ima-na-izhod-ot-gkpp-kapitan-andreevo.html", "text": "На граничен пункт \"Капитан Андреево\" има 4 км опашка от камиони на изход от страната, съобщиха от Гранична полиция.На българо-румънската граница на ГКПП Дунав мост Видин има 2,5 км колона от товарни автомобили  на изход.На останалите гранични пунктове трафикът е нормален за българо-сръбската, българо-македонската, българо-гръцката и българо-турската граница.Фериботът Оряхово-Бекет работи само през деня заради ниското ниво на река Дунав.", "date": "2017.09.11", "title": "4 км опашка има на изход от ГКПП \"Капитан Андреево\" "}
{"url": "https://news.bg/crime/s-antikoruptsionniyat-zakon-upravlyavashtite-dominirat-deynostta-na-novata-struktura.html", "text": "Фондация \"Антикорупционен фонд\" - АКФ отправя предложения и  критики до Министъра на правосъдието Цецка Цачева, по отношение на публикувания за обществено обсъждане проект на Закон за противодействие на корупцията и за отнемане на незаконно придобитото имущество.Законопроектът е поредният опит през последните три години за създаването на единен антикорупционен орган. Основно възражение към предложения проект е механичното съчетаване под една институционална структура (Комисия за противодействие на корупцията и за отнемане на незаконно придобитото имущество) на твърде различни по естеството си функции и дейности - административно-наказващи, установителни, оперативно-издирвателни, аналитични и превантивни.Предложената процедура за избор на председател и членове на комисията съдържа един изначален дефект - избор с обикновено мнозинство от Народното събрание, което позволява управляващото мнозинство да получи пълна доминация в състава на органа.За да се преодолее този дефицит са възможни алтернативни решения в две посоки - Изборът да се извършва с квалифицирано мнозинство - 2/3 или 3/5 от всички народни представители - това предполага постигане на висока степен на съгласие около кандидати, които имат безспорни професионални качества и интегритет, признати отвъд политическите разделения.Както и изборът на членове да се извършва от различни конституционни органи - от НС, от президента и от Министерския съвет, каквато е практиката в други съществуващи органи (КОНПИ, КПУКИ, Комисия за защита от дискриминация). По този начин ще се гарантира по- висока независимост на органа от временната политическа конюнктура.Относно функциите по отнемане на незаконно придобитото имущество, в публикуваната пълна оценка на въздействието на настоящия законопроект не се съдържа анализ, който да обосновава необходимостта действащата от 2012 г. Комисия за отнемане на незаконно придобито имущество (КОНПИ) да бъде обединена в една институционална структура с други органи. Нещо повече, от представените данни може да се направи заключението, че КОНПИ има подобрена ефективност през последните години, сравнено с предхождащите я подобни органи.Остава открит въпросът, как без цялостна последваща оценка на въздействието на дейността на КОНПИ е взето политическото решение тя да се влее в новия антикорупционен орган. Също така, следва да се отбележи, че в доклада на ЕК по Механизма за сътрудничество и проверка от януари 2017 г. изрично се препоръчва да се преосмисли предложението КОНПИ да бъде разформировано и обединено с други органи, което според ЕК може да намали постигната ефективност до този момент.Очевидно това не е направено от институциите, участвали в изготвянето на законопроекта.Трябва да се има предвид, че в легалната дефиниция от Допълнителните разпоредби за \"значително несъответствие\" (\"размер на несъответствието между имуществото и нетния доход, който надвишава 150 000 лв. за целия проверяван период\") размерът на сумата продължава да бъде твърде висок за българския икономически стандарт. По този начин се дава една своеобразна амнистия за значителни по размер доходи, придобити от незаконна дейност - средноаритметично тази сума е в двоен размер на месечната нетна средна работназаплата за страната. Общия размер на несъответствието за целия проверяван период следва да е не по-голям от 50 000 лв.По отношение на предвидения автоматизъм в производството за започване на цялостна проверка за установяване на незаконно придобито имуществото на основание констатирано несъответствие в размер над 20 000 лв. се открива възможност за необоснована репресия на гражданите като не се зачита правото на защита срещу актовете на комисията.Не е предвиден законов механизъм установеното несъответсвие да бъде оспорено пред независимия съд, преди да се започне процедурата за цялостна проверка за установяване на незаконно придобито имущество.Относно оперативно-издирвателните функции, предложеният сега за обществено обсъждане нов законопроект се отличава от представения през 2016 г. с присъединяването към структурата на Комисията на специализирана дирекция от Държавна агенция \"Национална сигурност\" (ДАНС) за противодействие на корупцията сред лицата, заемащи висши държавни длъжности.Във връзка с това е предвидено органите на Комисията, да използват специални разузнавателни средства при извършване на оперативно-издирвателна дейност, както и доброволни сътрудници.Упражняването на такива правомощия от орган, на който са възложени едновременно с това функции за проверка на имуществените декларации, превенция на конфликт на интереси и отнемане на незаконно придобито имущество създава предпоставки за концентрация на власт и възможни злоупотреби с нея, засягащи честта, доброто име и правата на гражданите.Използването на СРС и други оперативно-издирвателни средства е по начало прерогатив на разследващите органи и не следва да се разширява до случаи, извън целите на наказателното производство. Прекомерното разширяване на възможностите за превантивно използване на СРС влиза в колизия с гарантирани основни права и свободи на гражданите.От друга страна, използването на доброволни сътрудници без достатъчно детайлна и прецизна законова уредба на този институт, създава рискове за изграждане на мрежа от \"информатори\", която да се ползва на натиск към неудобни на властта лица (в политиката или бизнеса).По отношение възлагането проверката за конфликта на интереси на служителите в администрациите, които не заемат висши държавни длъжности, на инспекторатите по чл. 46 от Закона за администрацията, предложената уредба крие сериозни рискове от злоупотреби. Към този момент инспекторатите нямат изградена експертиза за осъществяване на проверка на имуществените декларации и за конфликт на интереси. От друга страна, в много институции е създадена практика инспекторатите да се използват за политически поръчки за отстраняване на неудобни служители.Преди да се възложат на тези звена функции, които ще доведат до допълнително концентриране на власт и възможност за злоупотреби, следва да се гарантира интегритета на самите инспектори, които ще осъществяват тези функции.Ето защо е обосновано те също да бъдат подложени на проверки за интегритет преди да започнат да осъществяват новите си функции, както и на периодични проверки след това. Не са създадени и гаранции срещу неизбежната проява на противоречива практика по установявана на конфликт на интереси, като се има предвид децентрализираното осъществяване на проверките от различни инспекторати, а също и от специални комисии от служители.Също така, уредбата на новите правомощия на инспекторатите не съответства на стандартите на Закона за нормативните актове, тъй като в случая се касае за трайна материалноправна уредба на правомощия, а не за временни отношения.Създаването на нов антикорупционен орган не би постигнало поставените цели за противодействие на корупцията, ако не се съчетае с решителна реформа на прокуратурата като единствения орган, който ръководи разследването и може да повдига и поддържа обвинения срещу лицата, извършили корупционни престъпления.Без съдържателна реформа по посока на повишаване на капацитета и ефективността на прокуратурата, както и въвеждане на механизми за публична отчетност на прокуратурата и на Главния прокурор, каквито са препоръките на Европейската комисия, не би могло да се очакват позитивни резултати в противодействието на корупцията.", "date": "2017.09.11", "title": "С Антикорупционният закон управляващите доминират дейността на новата структура"}
{"url": "https://news.bg/int-politics/raneni-pri-ataka-s-draznesht-gaz-na-letishteto-vav-frankfurt.html", "text": "Неизвестен мъж е извършил нападение с \"дразнещ газ\" на гише за регистриране на международното летище в германския град Франкфурт.Шестима души са били ранени, потвърди полицията, цитирана от световните информационни агенции.Хората, засегнати от \"дразнещия газ\", са имали проблеми с дишането и са получили наранявания на очите.Инцидентът е станал на Терминал 1 на летището във Франкфурт, уточняват германските медии. Пътници на гишето за чекиране са се оплакали от дразнене на очите, което е накарало летищните власти да изпратят екипи за спешно реагиране.\"Шестима души са леко ранени, причината е неизвестна, разследването е в ход\", обявиха от местната полиция в \"Туитър\".Няколко от гишетата за регистрация са били временно затворени.Засега няма информация дали инцидентът е терористична атака.По-късно от летището във Франфурт обявиха в \"Туитър\", че гишетата за регистрация вече са отворени и работят както обикновено.Летището във Франкфурт е най-натовареното в Германия, четвъртото най-натоварено в Европа и дванайдесетото най-натоварено в света. ", "date": "2017.09.11", "title": "Ранени при атака с \"дразнещ газ\" на летището във Франкфурт"}
{"url": "https://news.bg/world/poroshenko-namekna-che-saakashvili-e-prestapnik.html", "text": "Президентът на Украйна Петро Порошенко разкритикува бившия губернатор на Одеса Михаил Саакашвили за незаконното пресичане на полско-украинската граница, съобщава АП.По-рано беше съобщено, че Украйна започна разследване срещу бившия президент на Грузия Михаил Саакашвили за незаконно влизане в страната.Порошенко осъди действията на Саакашвили и заяви, че правителствените агенции трябва да разгледат инцидента.Държавният глава поясни, че бившият грузински президент е трябвало да оспорва указа в съда, ако не е бил съгласен, с който му беше отнето гражданството.\"\", каза той.Пред журналисти в западния град Лвов самият Саакашвили отхвърли обвиненията, заявявайки, че отнемането на украинското му гражданство е \"престъплението\".Саакашвили остана без гражданство, след като Киев му отне паспорта по нареждане на Петро Порошенко. Бившият грузински държавен глава се закани да се върне в Украйна, за да си възобнови дадения му преди няколко години украински паспорт.В момента Саакашвили е издирван от Грузия за злоупотреба с власт. Той се премести в Украйна през 2015 г., за да работи за правителството, което го възнагради с губернаторския пост в Одеса. Но през ноември 2016 г. реши да подаде оставка заради противоречия с Порошенко, който през юли тази година му отне гражданството, докато грузинският политик беше извън Украйна.Сега Саакашвили се опитва да оспори решението в съда и да се върне в политиката.Саакашвили загуби грузинското си гражданство, когато получи украински паспорт през 2015 г., тъй като страната забранява двойно гражданство.Във вторник Грузия поиска от Киев да екстрадира Саакашвили.", "date": "2017.09.11", "title": "Порошенко намекна, че Саакашвили е престъпник"}
{"url": "https://news.bg/education/7-semeystva-ot-pavlikeni-ne-iskat-detsata-im-da-uchat-nyamalo-nuzhda.html", "text": "Всеки трети първокласник в община Павликени е в чужбина със семейството си, обобщава пред БНР Катя Димитрова от общината. Освен от града, и от региона има родители, които декларират, че децата им няма да ходят на училище.Родителите на 7 първокласници от село Върбовка и град Павликени устно са декларирали, че , съобщи Катя Димитрова. Техните мотиви са, че нямало нужда да учат.Очаква се общинари и полицаи да имат повторен разговор с тези родители. Ако децата не бъдат записани на училище, единственият вариант е да подадем информация в социалните служби, посочи Катя Димитрова. 70 първокласници в Павликенско са в чужбина със семействата си. В първи клас са записани 151 деца.", "date": "2017.09.11", "title": "7 семейства от Павликени не искат децата им да учат - нямало нужда"}
{"url": "https://news.bg/crime/mitnichari-zadarzhaha-zlato-za-24-hil-lv-na-kapitan-andreevo.html", "text": "Златни накити за 24 000 лева задържаха митническите служители на ГКПП Капитан Андреево. Част от задържаните златни накити и една монета са с висока бижутерска проба- 22 карата. На 7 септември година на трасе \"Входящи автомобили и автобуси\" на ГКПП Капитан Андреево пристига лек автомобил Mercedes benz, влизащ в страната от Турция, пътуващ за Франция.В автомобила, управляван от турски гражданин, пътувала жена му и трите им деца. Пред митническите служители съпрузите заявили, че не пренасят стоки или валутни ценности за деклариране. Превозното средство е селектирано за щателна митническа проверка.При проверката се установява, че в куфар с дрехи на съпругата са укрити найлонови пакетчета с изделия от жълт метал: 13 гривни, 2 синджира, 1 чифт обеци и 1 монета. Направената експертиза от вещо лице е установила, че бижутата са с общо тегло 406.80 грама от 14, 18 и 22 каратово злато, на стойност 24 333 лева.В куфара на мъжа са открити 7 кг нарязан тютюн за пушене и 25 кутии цигари без акцизен бандерол.Бижутата и акцизните стоки са задържани. Ювелирните изделия подлежат на отнемане в полза на държавата, а акцизните стоки - на унищожаване На нарушителите са съставени актове по Валутния закон и по Закона за митниците.", "date": "2017.09.11", "title": "Митничари задържаха злато за 24 хил. лв. на \"Капитан Андреево\""}
{"url": "https://news.bg/crime/georgi-cholakov-e-noviyat-shef-na-vas.html", "text": "Георги Чолаков бе избран от ВСС за нов председател на Върховния административен съд.За него гласуваха 20 от кадровиците. Само 5 гласа получи другият кандидат за поста - Соня Янкулова.Изборът трябва да бъде потвърден с указ на президента. Държавният глава може да наложи вето и да върне процедурата на съдебния съвет. Това обаче може да се случи само веднъж.Кандидатурата на Чолаков беше издигната от Общото събрание на съдиите във ВАС. Той е шеф на второ отделение на съда и имаше подкрепата на сегашния председател - Георги Колев.След изслушването и гласуването лично Чолаков заяви пред журналисти, че изборът му не е бил договорен. \"Аз поне не знам да е имало договорки\", заяви той.Избраният кандидат Георги Чолаков благодари на членовете на ВСС за гласуваното доверие. Той посочи, че за пръв път съдиите от ВАС са имали възможност да заявят своето желание относно това кой да е техен административен ръководител. Той изрази желанието си да запази гласуваното му доверие и да го надгражда занапред.Пред журналистите освен него застанаха и представляващият ВСС Димитър Узунов и Соня Янкулова. В началото на импровизирания брифинг Узунов заяви, че за пръв път при избор на председател на върховен съд е нямало сблъсъци и скандали. \"Напротив. Имаше сблъсък на идеи\", добави Узунов.\"Отношенията ми с г-н Панов са колегиални. Всеки ще си отстоява своите интереси във ВСС\", заяви Чолаков във връзка с въпрос дали ще воюва с председателя на ВКС Лозан Панов.Соня Янкулова бе лаконична. Тя благодари за възможността да участва в тази процедура.На въпрос дали е било \"избор на тишината\"*, заради летните месеци, в които се разви процедурата, Узунов заяви, че ВСС е организирал избора според закона.Относно информация на медия, според която магистрати от ВАС са били заплашвани и принуждавани да гласуват за Чолаков, той отговори, че лично той не е заплашвал и принуждавал никого. Чолаков допълни, че няма информация друг да го е правил.", "date": "2017.09.11", "title": "Георги Чолаков е новият шеф на ВАС"}
{"url": "https://news.bg/world/zapochna-referendumat-za-nezavisimost-na-kataluniya.html", "text": "Започна гласуването по пощата на референдума за независимост на Каталуния, съобщиха представители на регионалната власт, цитирани от АП.Живеещите в чужбина каталунци могат да гласуват по пощата, въпреки че правителството в Мадрид обяви, че референдумът е незаконен.Каталунският външен министър Раул Ромева заяви, че \"референдумът вече е започнал\".Ромева добави, че \"\". Той не разкри подробности.Регистрираните като постоянно пребиваващи в чужбина каталунци могат да гласуват по пощата.Регионалният президент Карлес Пуигдемон подчерта, че ако \"да\" спечели на референдума за независимост на 1 октомври, \"ние ще спечелим правото да бъдем изслушани\" от ЕС.Конституционният съд на Испания блокира прокарания в Каталуния закон и указ за провеждане на допитването, докато разглежда жалбата на централното правителство, че референдумът е противоконституционен.", "date": "2017.09.11", "title": "Започна референдумът за независимост на Каталуния"}
{"url": "https://news.bg/world/ekstremisti-atakuvaha-politseyski-konvoy-v-sinayskiya-poluostrov-18-zaginali.html", "text": "Екстремисти са направили засада на полицейски конвой в Синайския полуостров в Египет, избивайки 18 полицаи и ранявайки още седмина. Това съобщиха местните сили за сигурност и военни, цитирани от \"Асошиейтед прес\".Това е най-кръвопролитното нападение в размирния регион от месеци.Нападението е започнало с взривяването на крайпътни бомби, които са унищожили и опожарили четири бронирани автомобила, както и пета машина, в която имало оборудване за блокиране на сигнала. Въоръжените по-късно открили огън с картечници и са задигнали полицейски пикап.Сред убитите са двама полицейски офицери. Сред ранените е полицейски бригаден генерал.Атаката е била извършена на около 30 км западно от Ел Ариш в северната част на Синай, където е епицентърът на отдавнашни ислямистки бунтове, понастоящем ръководени от терористичната групировка ДАЕШ (\"Ислямска държава\").", "date": "2017.09.11", "title": "Екстремисти атакуваха полицейски конвой в Синайския полуостров, 18 загинали "}
{"url": "https://news.bg/regions/povreda-sprya-vlaka-ot-burgas-za-sofiya.html", "text": "Заради техническа повреда в локомотива на влака от Бургас за София, той е спрял между гарите Стряма и Копривщица, съобщава БНР.Изпратен е локомотив от гара Стряма, за да може влакът да продължи към столицата. По разписание влакът е трябвало да пристигне в София, в 15 и 36 часа.Припомняме, че Министерството на транспорта и държавните железници подготвят поръчка за доставката на нови влакове. Това е необходимо, за да продължи цялостната модернизация на държавните железници. Мотрисите ще се взимат директно от производителя, който предложи най-изгодна оферта.За определени влакове може да се закупят билети и онлайн, напомнят от Националния железопътен превозвач. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак.", "date": "2017.09.11", "title": "Повреда спря влака от Бургас за София"}
