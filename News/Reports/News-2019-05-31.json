{"url": "https://news.bg/crime/vks-potvardi-5-g-zatvor-za-hristo-tilyashev-zaradi-katastrofata-pri-kaloyanovets.html", "text": "Наказание от 5 г. \"лишаване от свобода\" ще изтърпява Христо Тиляшев за причиняването на  на гара Калояновец през 2014 г.Тричленен състав на Върховния касационен съд остави в сила наложената от Пловдивския апелативен съд,  на машиниста Христо Тиляшев заради тежката железопътна катастрофа на гара Калояновец.Решението е окончателно и не подлежи на обжалване, посочват от ВКС.При инцидента загина машинистът Венко Тодоров и бяха причинени средни телесни повреди на четирима души.Делото беше образувано по жалби на Христо Тиляшев, които върховните съдии отхвърлиха като неоснователни.Според решението на ВКС, пловдивският съд не е проявил субективизъм и пристрастие, както настоява Тиляшев.Отхвърлена е и жалбата му, в която се твърди, че са игнорирани доказателства по случая.\"Направеният от въззивния съд доказателствен анализ не само не е основан на игнориране на доказателствени източници, а следва строго очертания от процесуалните норми и от правилата на логиката път. Извършена е от въззивния съд цялостна проверка и старателна преценка на всички материали по делото, като за тази цел са ползвани легални критерии. Налице е коректност, правилност и последователност в разсъжденията.\" - посочват от ВКС.Върховните съдии констатират също, че не е нарушено и правото на подсъдимия на мотивирано решение.Съдът изрично се е спрял на техническото състояние на железния път в участъка, в който е настъпила катастрофата, както и на разположението на светофорите и видимостта, въз основа на което е отрекъл възможността неизправности в железния път да са станали причина за злополуката.Според върховните съдии без основания се настоява, че подсъдимият е бил поставен в екстремална ситуация, с която \"поради нейната внезапност и неочакваност не е могъл да се справи\". Посочва се, че подсъдимият не се е съобразил с указанието на подаваната от предупредителния и от входния светофори светлинна сигнализация и не е намалил скоростта на влака до степен, гарантираща безаварийно навлизане в гара Калояновец.Съдебният състав на ВКС отбелязва, че наказанието от 5 години затвор, съчетано с отнемане на правото за упражняване на професията за срок от 8 години, е пропорционално спрямо извършеното престъпление и личността на подсъдимия.\"Проявената от него непредпазливост е в сериозна степен, като броят на увредените в резултат на нея лица не следва да се подценява, както и фактът на реалността на риска, който е бил създаден за множество други хора, пътували във влаковата композиция.\" - аргументират се от ВКС.", "date": "2019.05.31", "title": "ВКС потвърди: 5 г. затвор за Христо Тиляшев заради катастрофата при Калояновец"}
{"url": "https://news.bg/world/byah-gey-no-se-izlekuvah-razkri-prezidentat-na-filipinite.html", "text": "Президентът на Филипините Родриго Дутерте със спорен коментар по време на визита в Япония. Той обяви, че преди е бил гей, но се е излекувал сам от хомосексуалността, пише \"Нюзуик\", позовавайки се на филипинската медия Rappler.Дутерте се присмя на политически си опонент сенатор Антонио Триланес IV, като обяви, че движенията му показват, че е хомосексуалист. Филипинският президент също \"призна\", че е бил гей преди да срещне бившата си съпруга Елизабет Цимерман.Ние с Триланес сме подобни, но аз се излекувах. Когато започнах връзката си с Цимерман, казах си, че това е краят. Станах мъж отново, разказа той и добави в края на речта си: \"Дутерте е гей, така че аз съм гей, не ме е грижа дали съм гей или не\".Според него да си гей е заболяване, което се нуждае от лечение.", "date": "2019.05.31", "title": "Бях гей, но се излекувах, разкри президентът на Филипините"}
{"url": "https://news.bg/crime/sadyat-shef-na-apteka-v-pernik-za-dokumentni-prestapleniya.html", "text": "Съдят шеф на аптека в Перник за документни престъпления, съобщиха от Апелативна прокуратура София.Според документите през февруари 2014 г. обвиняемата Д.И. започнала работа на длъжност \"ръководител аптека, фармацевт-магистър\" в аптека в гр. Перник. Същата година аптеката сключва договор с Национална здравно-осигурителна каса за отпускане на лекарства, медицински изделия и диетични храни за специални медицински цели за домашно лечение, заплащани напълно или частично от НЗОК/РЗОК.С клаузите на договора бил установен строго определен ред, по който следвало \"Изпълнителят\" да отчита продажбите, както и плащанията от страна на НЗОК към дружеството.Според документите, аптеката трябва да въведе: \"фиксирана средна продължителност на обработване в изпълнение на договора на една рецепта и отпускане на лекарствени продукти, медицински изделия и диетични храни - 6 минути, а на тези по протокол (с утвърдена схема на лечение) - 3 минути\".Броят на отчетените рецепти пред Пернишката РЗОК трябва да съответства на броя обработени рецепти и протоколи съобразно работното време и броя на магистър - фармацевтите в аптеката. Ако не се спазвал срокът (от 3 и 6 минути - б.р.) се предвиждали санкции.Другото задължително условие за \"Изпълнителя\" е само магистър-фармацевти да осигуряват отпускането на лекарства. Забранено било \"помощник-фармацевтите\" да продават лекарства и медицински изделия. Това условие предполага назначаване на повече магистри-фармацевти и увеличаване на разходите за труд и изплащане на задължителни осигурителни вноски.За да се спести този разход на аптеката, бил сключен формален трудов договор с Д.К., магистър-фармацевт, която нито ходила на това работно място, нито получавала възнаграждение за това.Според документите на прокуратурата целта била да се отчете симулативно по-висок брой на реално работещи магистър-фармацевти в аптеката, за да може да се обработват повече рецепти, като се правят икономии от заплати и задължителни осигурителни вноски.За да бъде работеща схемата рецептурните бланки трябвало да бъдат обработвани от назначения магистър-фармацевт Д. К. Тъй като трябвало рецептите да бъдат обработени от обвиняемата, при отсъствието й от работното място тя представяла в РЗОК - гр. Перник рецептурни бланки, обработвани от името на Д.К. - с вписан нейният УИН, с положен нейн подпис.Между 15 септември 2014 г. до 16 януари 2015 г. Д.И. тя съзнателно ползвала пред Районната здравноосигурителна каса множество фалшиви документи, които фактически били представяни чрез касиера на аптеката.В над 1700 документи обвиняемата собственоръчно имитирала подписа на Д. К., полагайки го в графата за магистър-фармацевт, в това число и на попълнените по този начин рецептурни бланки.Предстои делото да продължи в съда.", "date": "2019.05.31", "title": "Съдят шеф на аптека в Перник за документни престъпления"}
{"url": "https://news.bg/crime/mitnichari-otkriha-7000-kutii-kontrabandni-tsigari-v-ploskosti-za-mebeli.html", "text": "Митничари иззеха близо 7000 кутии контрабандни цигари, укрити в дървени плоскости за мебели.Контрабандната стока била пренасяна в товарното помещение на пътнически автобус, който пътувал от Турция за България.На 28 май на МП \"Лесово\" автобусът бил селектиран за щателна митническа проверка. При инспекция на багажа с рентгенова апаратура била установена необичайна плътност на пренасяните дървени плоскости. След като ги разглобили, митничарите установили, че те са слепени и съдържат кухини, пълни с цигари. От тайниците в плоскостите били иззети общо 132 600 къса цигари.Шофьорът на автобуса обяснил, че натоварил дървените плоскости от Одрин като непридружаван багаж. Съставен му е акт за административно нарушение.Работата по случая продължава. От началото на годината на МП \"Лесово\" са конфискувани общи 218 510 къса контрабандни цигари.", "date": "2019.05.31", "title": "Митничари откриха 7000 кутии контрабандни цигари в плоскости за мебели"}
{"url": "https://news.bg/regions/nad-15-naseleni-mesta-v-general-toshevo-gotovi-na-bunt-zaradi-voden-rezhim.html", "text": "Най-старата водопреносна мрежа и най-некачествената услуга от ВиК оператор получават жителите на община Генерал Тошево според кмета Валентин Димитров.Пред БНР той обясни, че до момента общината е инвестирала повече от 150 000 лева собствен финансов ресурс за закупуването на нови тръби, но парите не стигали за огромната инвестиция, която е необходима за трайното подобряване на водоподаването.По думи на Димитров близо 20 населени места са постоянно на режим и местните хора се надигат. Те подготвяли и подписки.Едно от селата, подложени на постоянен режим на водата, е Пчеларово. Селският управник Антон Атанасов разказва, че проблемите са започнали в края на миналата година и до този момент няма никакво подобряване.Между 8.00 и 11.00 сутрин и 20.00 и 23.00 часа вечер местните хора остават без вода.Според жителите на засегнатите села, след като редовно си плащаш една услуга, би следвало и редовно да имаш достъп до нея. ", "date": "2019.05.31", "title": "Над 15 населени места в Генерал Тошево готови на бунт заради воден режим"}
{"url": "https://news.bg/world/iran-uvelichil-zapasite-ot-tezhka-voda-i-obogaten-uran-no-ne-nadhvarlya-limitite.html", "text": "Иран остава в рамките на основните ограничения на ядрените си активности, заложени в споразумението със световните сили, въпреки че увеличава запасите от нискообогатен уран и тежка вода. Това се казва в тримесечен доклад на Международната агенция за атомна енергия (МААЕ), цитиран от \"Ройтерс\".В доклада, който е разпратен до страните членки на агенцията и е разгледан от осведомителната агенция, се отбелязва, че Иран остава в рамките на ограниченията, включително и запасите от тежка вода и обогатен уран.Инспекторите на МААЕ продължават да имат безпрепятствен достъп до иранските ядрени обекти.Ислямската република сключи споразумение със световните сили през 2015 г. за спиране на ядрената си програма в замяна отмяна на международните санкции срещу Техеран. САЩ се оттеглиха от сделката преди година и върнаха санкциите.Техеран все още спазва договореностите, въпреки че преди три седмици заплаши да увеличи програмата за обогатяване на уран, ако страните не намерят начин да защитят държавата от влиянието на санкциите върху иранската икономика.Докато споразумението позволява на Иран да използва хиляди центрофуги първо поколение IR-1 - машини за обогатяване на уран - ограничава броя на по-нови модели до едноцифрено или двуцифрено число. Агенцията посочва като потенциален проблем броя на моделите центрофуги IR-6.\"Техническите обсъждания относно центрофугите IR-6 продължават\", пише в доклада.Към 26 май Иран има запаси от тежка вода в размер на 125.2 метрични тона в сравнение със 124.8 тона през февруари, но под лимита от 130 тона. Страната притежава 174.1 килограма нискообогатен уран към 20 май за разлика от 163.8 килограма през февруари. Ограничението е 202.8 килограма уран.Уточнява се, че Иран не обогатява уран над позволеното в договора ниво.Всички центрофуги и свързаната с тях инфраструктура в съхранение остават под постоянното наблюдение на агенцията, отбелязва Международната агенция за атомна енергия.", "date": "2019.05.31", "title": "Иран увеличил запасите от тежка вода и обогатен уран, но не надхвърля лимитите "}
{"url": "https://news.bg/regions/silen-dazhd-i-v-kyustendil.html", "text": "В Кюстендил също валя силен дъжд в късния следобед, пише БНР.Измереното количество за по-малко от половин час е 8-10 литра на квадратен метър, съобщават от регионалната служба по метеорология.На много места по улиците и кръстовищата се образуваха локви, което затрудни водачите и пешеходците.По думите на шефа на регионалната служба \"Пожарна безопасност и защита на населението\" комисар Светлин Георгиев до 17 часа в областта не е имало постъпили сигнали за наводнени мазета или за щети от дъжда.Валежите и прогнозите обаче притесняват собствениците на черешови градини.", "date": "2019.05.31", "title": "Силен дъжд и в Кюстендил"}
{"url": "https://news.bg/int-economics/zukarbarg-ne-iska-da-govori-za-napuskane-na-postove-vav-facebook.html", "text": "Основателят, главен изпълнителен директор и председател на борда на директорите на Facebook Марк Зукърбърг не пожела да отговори на въпроса на акционер дали би напуснал един от двата високопоставени поста, които заема, пише .По време на годишната среща на инвеститорите, един от тях попита директно Зукърбърг, който притежава и 60% от правата за гласуване, дали би се отказал от поста главен изпълнителен директор или от този на председател на борда.Зукърбърг даде 4-минутен отговор, в който говори за държавни регулации, действия на френското правителство и други теми, но не даде отговор. \"Но по-директно, бихте ли напуснали позицията на председател на борда и намалили правата на гласуване?\", попита отново акционерът.\"Ще ограничим възможността само до един въпрос на акционер\", отвърна му представител на компанията.Така Зукърбърг не пожела да отговори, но действията на компанията бяха ясни.Facebook се изправи пред гласуване на две предложения. Едното - акционерите да имат повече права при гласуване, а второто - председателят на борда да бъде независим.Компанията бързо гласува и срещу двете предложения.", "date": "2019.05.31", "title": "Зукърбърг не иска да говори за напускане на постове във Facebook"}
{"url": "https://news.bg/politics/radev-otkaza-da-komentira-ostavkite-na-ninova-i-tsvetanov.html", "text": "Време е политиците да се съсредоточат върху народа си, а не върху вътрешно партийни дела. Така президентът Румен Радев отговори на журналистически въпрос в Кърджали за подадените оставки от лидера на БСП Корнелия Нинова и на бившия зам.-председател на ГЕРБ Цветан Цветанов.Той посъветва политици да обръщат повече внимание на децата. Когато фокусът им е насочен в полза на нашите деца няма да имат такива проблеми, каза Радев.Училището е храм на българската просвета и духовност, трябва да подкрепяме българските училища, каза Радев в отговор на въпрос защо в Кърджали отиде първо в училище.", "date": "2019.05.31", "title": "Радев отказа да коментира оставките на Нинова и Цветанов"}
{"url": "https://news.bg/world/meksiko-se-vazpolzva-ot-sasht-ot-desetiletiya-nedovolstva-tramp.html", "text": "Президентът на САЩ Доналд Тръмп заяви, че Мексико се възползва от САЩ от десетилетия заради неефективните американски имиграционни закони, информира АП.Тръмп обяви, че налага 5-процентови мита върху целия внос от Мексико от 10 юни, за да окаже натиск върху страната да спре миграцията от Централна Америка към САЩ.Запитана какво може да направи Мексико, за да избегне митата, говорителят на Белия дом Сара Сандърс обясни пред журналист, че \"първата голяма стъпка\" на Мексико е да върне мигрантите от Централна Америка в родните им държави.В \"Туитър\" Тръмп допълва, че южната съседка е натрупала огромно състояние за сметка на САЩ. Според него компаниите ще започнат да напускат Мексико, където е 30% от американския автомобилен сектор, и ще се върнат в САЩ.Мексико трябва да си върне страната от наркокартелите. Митата ще спрат наркотиците, както и незаконните мигранти, смята той. По думите му 90% от наркотиците в САЩ идват през Мексико и южната граница. Тръмп обяви, че имат 100 милиарда долара търговски дефицит с Мексико и това трябва да престане.Мексиканският президент Андрес Мануел Лопес Обрадор отговори, че правителството му няма да бъде провокирано от действията на Вашингтон, информира Би Би Си. Той описа лозунга на САЩ \"Америка преди всичко\" като заблуда и поясни, че универсалната справедливост е по-важна от границите.Тръмп обяви национално извънредно положение по границата с Мексико през февруари.", "date": "2019.05.31", "title": "Мексико се възползва от САЩ от десетилетия, недоволства Тръмп"}
{"url": "https://news.bg/politics/ne-borisov-a-tehnologichniyat-vot-spechelil-evrovota-spored-dimitar-delchev.html", "text": "\"Мит е, че Борисов спечели изборите за ГЕРБ. Машината направи така, че да спечели вота.\" Това заяви пред bTV лидерът на Движение \"България за гражданите\" Димитър Делчев.Според него решаващо за крайния резултат на изборите е бил \"технологичният вот\" на служителите от администрацията.\"Пет евродепутати са на ГЕРБ, а един е на СДС, но е странно, че те мълчат по този въпрос\", каза Делчев относно резултатите на управляващите във вота.Делчев коментира и . На Борисов му трябва някой като Цветанов да му събира хората в парламента.Цветанов осигурявал мнозинството на ГЕРБ в Народното събрание, а сега с тази задача щял да се заеме Пеевски, отсече още лидерът на ДБГ.\"Решението на ЦИК за обявяването на евродепутатите е гротескно незаконно. Те не обявяват Делян Пеевски за евродепутат, а следващия. Единственото място, където господин Пеевски може да се оттегли е в европарламента след три седмици. Това е нарушение на закона\", отбеляза Делчев. Той се позова като юрист на решение на Конституционния съд при аналогичен случай през 2000 година.Те го правят, за да не загубят Пеевски и Карадайъ местата си на български депутати, защото ще се окажат в несъвместимост, убеден е Делчев.\"Не се явихме на тези избори, за да не объркаме нашите избиратели\", заяви още той и допълни, че не е искал да предизвиква братоубийствена война в дясното политическо пространство.\"Демократична България\" не търсили партньори, а патерица, по мнението на Делчев.", "date": "2019.05.31", "title": "Не Борисов, а технологичният вот спечелил евровота според Димитър Делчев"}
{"url": "https://news.bg/society/patriarh-neofit-blagoslovi-detsata-na-balgariya-za-1-yuni.html", "text": "Патриарх Неофит благослови децата на България за Международния ден на детето. В обръщение от Българския патриарх Неофит, изпратено от Светия синод, се казва:\"В този празничен за вас ден, когато се отбелязва Международния ден на детето, отправяме своя патриаршески и архипастирски благослов, като се молим още по-усърдно на Всеподателя Бога за всички вас\".Патриархът припомня думите на Спасителя, с които призовава хората да запазят детската чистота на сърцето - да бъдем като деца, за да влезем в Царството Небесно. \"Придобивайте мъдрост и разум и не забравяйте вярата си в Бога. Не стъпвайте в пътеките на нечестивите и не ходете по пътя на лошите (Притчи. 4:14)\", призова Негово Светейшество патриарх Неофит.Той призовава децата да отхвърлят лъжата и лукавството. \"Очите ви да гледат в правилната посока, към Небесния Йерусалим. Не се отклонявайте нито наляво, нито надясно, а вървете по царския път, по пътя на вярата и богоносните отци. \", съветва патриархът децата.Негово Светейшество се обръща и към родителите като им казва да учат децата си на вярата в Бога. Като храна за вечен живот патриарх Неофит определя вярата, надеждата и любовта. \"Оставете децата да се молят на Бога и не им пречете, бъдете им опора и подкрепа. На вас е дадено много и много ще се иска\", каза патриархът на родителите.Писмото завършва с поздрав и благослов:Честит празник, мили деца!Божията благодатна помощ да бъде винаги с вас!", "date": "2019.05.31", "title": "Патриарх Неофит благослови децата на България за 1 юни"}
{"url": "https://news.bg/world/v-belgiya-razsledvat-grupa-za-evtanaziya-predlagala-prah-za-samoubiystvo.html", "text": "Белгийската прокуратура разследва група за доброволна евтаназия, която предлага съвет за използване на \"прах за самоубийство\", пише \"Гардиън\".Групата \"Последно желание\" има 23 000 членове на средна възраст 69 г. През миналата година холандските власти не разрешиха на организацията да помогне на около 1000 души да закупят смъртоносен медикамент, но продължава да предлага правни съвети как да се сдобиеш с лекарството.Прокуратурата в Източна Фландрия започна разследване на дейността на групата преди среща на 700-членния белгийски клон във фламандския град Гент на 24 юни.Прокуратурата обяви пред вестник De Morgen, че разследването е в начална фаза и първоначално ще се съсредоточат върху промотираната смъртоносна субстанция.Извършваната от лекари евтаназия в Холандия и Белгия е легална, когато пациентите изпитват \"непоносимо страдание\" и са отправили многократни молби, че искат да прекратят живота си.През септември 2017 г. \"Последно желание\" съобщи, че е открила медикамент като \"крайно средство\", което може да се закупи легално и да донесе мирна смърт.През миналия месец групата е била предупредена, че ще наруши холандските закони, ако помогне на 1000 членове да се самоубият. Прокуратурата започна разследване на смъртта на 19-годишна жена, която е закупила праха онлайн.Белгийските закони са подобни като холандските. Те наказват тези, които помагат за извършване на самоубийство чрез закупуване на смъртоносен медикамент с цел самоубийство.Евтаназията е легализирана в Белгия от 2002 г. 2014 г. Белгия се превръща в първата държава в света, която разрешава евтанизиране на деца. Повече от 10 000 души са евтанизирани в Белгия. През 2018 г. са подадени 2357 молби за евтаназия, което е с 1,8% увеличение спрямо година по-рано.", "date": "2019.05.31", "title": "В Белгия разследват група за евтаназия, предлагала „прах за самоубийство”"}
{"url": "https://news.bg/crime/nov-zakon-za-advokaturata-poiskaha-advokati-na-sreshta-s-manolova.html", "text": "Нов закон за адвокатурата поискаха адвокати по време на среща с националния омбудсман, съобщиха от Администрацията на обществения защитник.На втората втора работна среща присъстваха адвокати, членове на Фейсбук общността на българските адвокати /ФОБА/.Сегашният закон за адвокатурата е приет през 2004 г. и поискаха новия законопроект да бъде широко обсъден и припознат от адвокатската гилдия.Адвокатите изтъкнаха редица противоречия на сега действащия закон с Конституцията и с правото на Европейския съюз, сред които:- Според защитниците, тези проблеми противоречат на утвърдената практика на .По мнението на адвокатите тези противоречия дават основание за сезиране на Конституционния съд.Срещу България може да бъде повдигната наказателна процедура за нарушаване правото на ЕС - именно поради липсата на право на достъп до правосъдие на редовите адвокати при защитата на техните права.Мая Манолова се ангажира да предприеме конкретни мерки, включително и чрез сезиране на Конституционния съд.", "date": "2019.05.31", "title": "Нов закон за адвокатурата поискаха адвокати на среща с Манолова"}
{"url": "https://news.bg/regions/mlado-momiche-zagina-pri-tezhka-katastrofa-v-loveshko.html", "text": "Младо момиче е загинало при тежка катастрофа в област Ловеч, пише БНР.Инцидентът е станал малко преди 17 часа по третокласния път Ловеч - село Микре, в отсечката между селата Изворче и Соколово.На място е загинало 18-годишно момиче. Момче на същата възраст е пострадало сериозно и е откарано в болницата в Ловеч с опасност за живота.При произшествието са пострадали и 2 жени, които са с по-леки наранявания.Причините за инцидента се изясняват.Движението в района е затруднено. На място са пристигнали екипи на \"Пътна помощ\".Обходният маршрут е Ловеч - пътен възел Абланица - село Микре.", "date": "2019.05.31", "title": "Младо момиче загина при тежка катастрофа в Ловешко"}
{"url": "https://news.bg/world/klubat-bilderberg-malchanie-misteriya-i-konspiratsii.html", "text": "Групата  се среща всяка година на различно място - този път в швейцарския град Монтрьо. Поканени са около 130 участници от 23 държави. Единственият български представител е световноизвестният политолог Иван Кръстев. Сред участниците тази година са личности като Джаред Къшнър, зет и съветник на американския президент Доналд Тръмп, генералният директор на ЮНЕСКО Одри Азуле, генералният секретар на НАТО Йенс Столтенберг, бившият държавен секретар на САЩ Хенри Кисинджър, холандският премиерМарк Рюте, германският министър на отбраната Урсула фон дер Лайен.НасамеУчастниците в клуба \"Билдерберг\" се подчиняват на специални правила. Най-важното от тях се нарича \"Chatham House Rule\". Това правило, въведено още през 1927 година от Кралския институт за международни връзки, задължава всички членове на клуба да пазят мълчание за съдържанието на разговорите и произнесените слова. Именно поради тази непрозрачност срещата на могъщите всеки път е обект на критики. Организаторите и участниците твърдят на свой ред, че това е рядка възможност да се говори открито пред онези, които взимат важните решения, тъй като медиите не са допуснати да отразяват събитието. Така хората, от които зависи нещо в този свят, си остават помежду си.Информациите за срещите на клуба \"Билдерберг\" са твърде оскъдни. Но се знае, че на тях се работи по спасяването на света - или поне се търсят решения за актуалните глобални проблеми. Според мемоарите на бившия американски посланик в Германия Джордж Макгий, клубът \"Билдерберг\" имал значителен принос в подготовката на Римските договори, които са предвестник на днешния Европейски съюз. А белгийският предприемач Етиен Давиньон твърди дори, че там е било \"родено\" еврото. Всичко това дава повод за множество подозрения и въпроси. Като например: кой предизвика нефтената криза от 1973 година? Или пък: как се стигна до обединението на Германия? Когато става дума за клуба \"Билдерберг\", поддръжниците на конспиративните теории са в стихията си.Как започва всичкоПървата среща на клуба се провежда през 1954 година - в холандския \"Хотел де Билдерберг\", който става кръстник на инициативата. През първите 20 години клубът е ръководен от холандския принц Бернхард, който обаче е принуден да се оттегли заради ролята му в голяма корупционна афера.", "date": "2019.05.31", "title": "Клубът \"Билдерберг\" – мълчание, мистерия и конспирации"}
{"url": "https://news.bg/crime/kriminalisti-i-psiholozi-razpitvali-grubo-deteto-na-milena-i-stoyan-zaykovi.html", "text": "Роднини на убитата в Костенец Милена упрекват органите на реда и психолозите за това, че са разпитвали прекалено грубо 14-годишния син на жертвата, за да открият заподозрения Стоян Зайков.След убийството 14-годишното момче остава сираче. След деянията на Зайков момчето е било отведени и разпитвано от полицаи и психолози. Отношението им било грубо към момчето.\"Те бяха убедени, че той знае нещо за баща си и го укрива. Бяха много груби, огромен натиск оказаха върху детето\", обясни лелята Надя Шишкова пред bTV. Жената твърди, че поднасянето на новината за смъртта на баща му било изключително нетактично.\"Седна до него и му каза - всичко свърши. Баща ти е мъртъв.\"Подходът на криминалистите не бил правилен, заяви и бившият директор на Института по психология на МВР Калин Гайдаров. Когато се работи с дете, трябва да се подхожда със съчувствие.\"Не бива с психологически натиск или с други начини, които не са част от добрата професионална практика, да се постигат резултати. Тези резултати са неефкетивни, защото малко или много това дете е преживяло действия на психолозите спрямо него и те се отразяват на неговата психика... той не е виновен за това, че неговият баща е извършил престъпление, нито пък е виновен, че е загубило майка си\", каза Гайдаров. Според него подобни случаи дискредитират професията на психолога.\"Не можете да извлечете насила и с принуда информация от хората,\" каза той. Криминалните психолози от МВР са отказали коментар във връзка с обвиненията.", "date": "2019.05.31", "title": "Криминалисти и психолози разпитвали грубо детето на Милена и Стоян Зайкови"}
{"url": "https://news.bg/politics/mariya-belova-e-noviyat-shef-na-parlamentarnata-zemedelska-komisiya.html", "text": "Депутатът Мария Белова от ГЕРБ бе избрана за председател на Комисията по земеделието и храните, съобщи БНР.Белова положи клетва като народен представител на 16 май на мястото на Десислава Танева, която бе избрана за нов министър на земеделието, храните и горите. Танева прие поста от Румен Порожанов, който подаде оставка.", "date": "2019.05.31", "title": "Мария Белова е новият шеф на парламентарната земеделска комисия"}
{"url": "https://news.bg/regions/silen-poroy-navodni-plovdiv-za-minuti.html", "text": "Силна буря доведе до наводнения в Пловдив този следобед, предаде bTV.Няма данни за пострадали или нанесени материални щети. Улиците на града обаче са се превърнали в реки.Дъждът е продължил по-малко от половин час, но за краткото време са се изсипали близо 40 л/кв.мШахтите не са успели да поемат цялото количество вода, въпреки че са били предварително почистени заради предупрежденията на синоптиците. Някои места в града са останали без ток.Градушка с размерите на грахови зърна е паднала в района на парк \"Лаута\".Десетки автомобили пък са се оказали в капан на бул. \"Санкт Петербург\", след като дъждовните води от канализацията са се върнали обратно, издълбавайки яма.Почти непроходимо заради поройния дъжд е станало и \"Кукленско шосе\".", "date": "2019.05.31", "title": "Силен порой наводни Пловдив за минути"}
{"url": "https://news.bg/world/vodenata-ot-sasht-koalitsiya-poe-otgovornost-za-1300-tsivilni-zhertvi-v-irak-i-siriya.html", "text": "Водената от САЩ коалиция срещу ДАЕШ (\"Ислямска държава\") съобщи, че неумишлено са убили повече от 1300 цивилни в Ирак и Сирия от 2014 г., информира Би Би Си.В съобщение на коалицията се казва, че са проведени 34 502 въздушни бомбардировки от началото на кампанията срещу ДАЕШ, започнала преди близо 5 г.Базирана във Великобритания група твърди, че броят на убитите е много по-висок, като изчисляват, че са загинали 13 000 цивилни. Организацията Airwars смята, че коалицията вероятно е убила между 8000 и 13 000 цивилни.Преди 8 месеца коалицията обяви, че са убили 1100 цивилни и че проверяват 111 случая.", "date": "2019.05.31", "title": "Водената от САЩ коалиция пое отговорност за 1300 цивилни жертви в Ирак и Сирия "}
{"url": "https://news.bg/crime/ostaviha-kmeta-na-bozhurishte-postoyanno-v-aresta.html", "text": "Кметът на Божурище Георги Димов остава за постоянно в ареста, съобщиха от Спецсъда.Мярката бе гледана по-рано днес. Спецмагистратите смятат, че е налице обосновано предположение той да е извършил престъплението, за което е обвинен.Заеманата от него длъжност, предполага възможността да извърши ново престъпление, с което да попречи на разкриването на обективната истина по делото.Припомняме, при акция на КПКОНПИ и Спецпрокуратурата на 28 май бяха задържани кметът и зам.-кметът на Божурище, както и служител на общината.Към момента обвиненията са, че Георги Димов е изтеглил кредит от банка в размер на 1 млн. лева, а годишната му заплата е 25 000 лв. Шофира и автомобил на лизинг.През октомври 2018 г. кметът лично е внесъл в общинския съвет на Божурище предложението за продажбата на четирите имота чрез търг за тайно наддаване.В края на миналата година много граждани се свързали с председателя на общинския съвет в Божурище, защото на сайта на общината се появила информация за закупуване и подаване на документи за имотите. Срокът за закупуване изтичал още същия ден, като оставало по-малко час, в който документите да бъдат подадени. Това довело до невъзможност изобщо да се участва в търга.Вместо да спре процедурата, кметът издал заповед на зам.-кмета и на началника на отдела \"Общински имоти\" да организират провеждането на тръжните процедури. В рамките на един работен ден били сключени договори със спечелилите кандидати и имотите били регистрирани и предадени на новите собственици. Имотите са закупени на цена 2.16 лв. на квадратен метър, уверяват от Спецпрокуратурата.", "date": "2019.05.31", "title": "Оставиха кмета на Божурище постоянно в ареста"}
{"url": "https://news.bg/society/agentsiyata-po-zaetostta-podkrepi-mechtite-na-83-mladezhi-v-neravnostoyno-polozhenie.html", "text": "От седем години Агенцията по заетостта работи с младежи в неравностойно положение чрез инициативата на президента \"Подкрепи една мечта\".Вчера нейни представители участваха в за тези младежи.Екипи на Агенцията помагат на завършващите образованието си младежи да изберат път за личностно и кариерно развитие.От Агенцията по заетостта посочват, че тази година в инициативата са били обхванати 83 младежи от специализирани институции, завършващи средно образование или професионално обучение. Работата на междуинституционалните екипи е била насочена към включване в заетост, 13 младежи са изразили желание да продължат образованието си, а други 27 с висока степен на увреждане и трайно намалена работоспособност ще използват услуги на други институции и настаняване в защитени жилища.За всеки младеж или девойка, включени в инициативата, се определя мениджър на случай, в зависимост от целите, които трябва да бъдат постигнати. С тяхно съдействие тази година 42 младежи са посетили кариерните центрове на Агенцията по заетостта, където са били запознати с темите: \"Как да планирам кариерата си?\", \"Образованието - по-добър шанс за работа\" и \"Умения за управление на времето\". Други 36 са усвоили умения за търсене на работа и представяне пред работодател чрез включване в услугата \"Ателие за търсене на работа\".В проведените през март и април трудови борси са участвали 26 младежи в неравностойно положение, а в срещи с работодатели - 8. Към началото на май 6 от абитуриентите вече са започнали работа, а профилите на други 19 продължават да се предлагат за намиране на подходящо работно място.Освен със завършващите през годината екипите на бюрата по труда са работили и със 101 представители на предпоследния випуск. От тях 28 са участвали в \"Ателие за търсене на работа\" и са усвоили умения за търсене на работа и представяне пред работодател. 11 от младежите са се включили в проведените през март и април трудови борси, като за двама младежи е била договорена почасова работа в голяма верига за бързо хранене, а един младеж от ЦНСТ ще започне работа като автомонтьор след завършване на училище.Агенцията по заетостта посочва, че е на разположение на всички млади хора, включени в инициативата \"Подкрепи една мечта\", и след завършване на образованието им. Те могат да се регистрират в бюрата по труда и да се възползват от услугите, които се предлагат там.", "date": "2019.05.31", "title": "Агенцията по заетостта подкрепи мечтите на 83 младежи в неравностойно положение"}
{"url": "https://news.bg/world/parvi-v-evropa-madrid-obmislya-da-premahne-golyama-gradska-zona-s-niski-emisii.html", "text": "Мадрид ще се превърне в първия европейски град, който ще премахне голяма градска зона с ниски емисии след проведените местни избори, които ще поставят начело на управлението десен политик, който възприема задръстванията в 03,00 часа сутринта като част от културната идентичност на града, пише \"Гардиън\".Исабел Диас Аюсо, която е от Народната партия и се очаква да стане областен управител на Мадрид, вярва, че нощните задръствания правят града специален и обеща да отмени проект, известен като Madrid Central, който има за цел драстично да намали замърсяването на въздуха.По време на предизборната кампания Аюсо заяви пред \"Паис\": \"Не мисля, че замърсяването на въздуха е причина за радост, но е част от идентичността на нашия град, че улиците винаги са живи\".Замърсяването е \"част от живота на Мадрид\", поясни тя и добави, че нощният живот \"върви ръка за ръка със задръстванията\".Така за първи път голям европейски град ще предприеме подобна стъпка.Според Европейската агенция за околна среда около 30 000 испанци умират всяка година заради замърсяването на въздуха.От стартирането на системата през ноември 2018 г. Madrid Central е помогнал за намаляване на трафика в столицата с 24% и на нивата на азотен оксид с 38%. Въглеродните емисии са паднали с 14%.Зоната с ниски емисии е въведена, след като Европейската комисия заплаши Испания със съд, ако не изпълнява директивата за качеството на въздуха.", "date": "2019.05.31", "title": "Първи в Европа Мадрид обмисля да премахне голяма градска зона с ниски емисии"}
{"url": "https://news.bg/energy/bulgargaz-iska-ot-kevr-po-niska-tsena-na-gaza.html", "text": "\"Ще поискаме от КЕВР намаление на цената на газа за третото тримесечие на 2019 година.\" Това заяви директорът на \"Булгаргаз\" Николай Павлов.По думите му \"Булгаргаз\" много внимателно следи динамиката на борсовите пазари в Западна Европа и съответно в дългосрочните петролни индексирани договори в Западна Европа, така че да се правят сравнения къде точно се намира дружеството.\"Беше направен задълбочен анализ на борсовите пазари на природен газ, който показа, че са налице условия и възможности за доставка в България на по-ниска цена, от тази, която имаме по дългосрочния договор с наши партньори\", посочи Павлов.Дружеството може да води преки преговори с търговци и да сключва други сделки.\"Бяха получени две оферти от холандската компания за доставка на природен газ и от български голям търговец на природен газ. Трите оферти бяха на цени, икономически по-изгодни от цената, постигната от търга. Това като финансов резултат мога да кажа, че ще бъде около 15 млн. лв. и естествено това ще се пренесе в цената към крайния потребител\", допълни Павлов.Друго важно нещо, което той посочи - търговската политика на дружеството е ориентирана така, че всяка следваща доставка да бъде икономически изгодна за държавата.Прогнозата на \"Булгаргаз\" е за -0.22% по-ниска цена на газа.", "date": "2019.05.31", "title": "\"Булгаргаз\" иска от КЕВР по-ниска цена на газа"}
{"url": "https://news.bg/int-politics/sapruga-na-daesh-razkriva-rolya-v-podpomaganeto-na-tsru-za-izdirvaneto-na-bagdadi.html", "text": "Най-високопоставената пленница от терористичната групировка ДАЕШ (\"Ислямска държава\") е изиграла централна роля в хайката за Абу Бакр ал Багдади, като е помагала да бъдат идентифицирани сигурни къщи, използвани от главатаря на терористите, а в един от случаите да се определи местоположението му в иракския град Мосул, разкрива британското издание \"Гардиън\".Жената на ДАЕШ, Нисрин Асад Ибрахим, по-известна с псевдонима си Ум Сейяф, е помагала на ЦРУ и служители на кюрдското разузнаване в Иракски Кюрдистан да изградят подробен портрет на движенията, скривалищата и мрежите на Багдади, разкриват разследващи. Твърденията са потвърдени от Ум Сейяф в първото ѝ интервю, откакто е била заловена при спецакция на Delta Force в Сирия преди четири години, при която е бил убит съпругът ѝ, тогавашният министър на петрола на ДАЕШ.29-годишната Ум Сейяф е силно противоречива фигура, която е обвинена в участие в някои от най-ужасните престъпления на терористичната групировка, включително поробването на заловения американски хуманитарен работник Кейла Мюлър и няколко жени и момичета от кюрдската етно-религиозна група йезиди, които са били изнасилвани от високопоставени главатари на ДАЕШ.Тя беше осъдена на смърт от съд в иракския град Ербил, столицата на Иракски Кюрдистан, като е разговаряла с \"Гардиън\" в затвор в града.Правозащитната адвокатка Амал Клуни (съпругата на актьора Джордж Клуни) е поискала прехвърлянето на Ум Сейяф от Ирак в САЩ, за да бъде съдена за престъпленията си. Клуни е заявила пред Съвета за сигурност на ООН през април, че Ум Сейяф е държала пленниците завързани в една стая, подстрекавала е да бъдат бити и ги е гримирала, за да ги подготви за изнасилване.Ум Сейяф е била съпруга на Фатхи Бен Аун Бен Джилди Мурад ал Тунис, близък приятел на Багдади и ветеран на групировката, който е бил сред най-важните членове по време на ликвидирането му.През февруари 2016 г. тя е идентифицирала къща в Мосул, в която се смята, че е пребивавал Багдади. Според кюрдски официални лица обаче американски командири се противопоставили на призивите за въздушен удар по къщата, като по-късно за признали, че най-издирваният човек в света вероятно е бил вътре - животът му е бил спасен от трескава активност в небето над Ирак през тази нощ и страх от цивилни жертви в гъсто населените квартали.\"Казах им къде е къщата\", заявила Ум Сейяф, допълвайки: \"Знаех, че е бил там, защото това беше една от къщите, които бяха осигурени за него, и едно от местата, които най-много му харесваха.\"Бракът ѝ и джихадисткият ѝ произход - нейното семейство е било интегрална част от ръководството на ДАЕШ, са ѝ дали възможност да бъде по-приближена до Багдади, отколкото почти всички други жени от ДАЕШ. Като една от най-важните съпруги на групировката, тя е имала рядък достъп до срещи и лични разговори и е присъствала няколко пъти, когато Багдади е записвал на аудио пропагандни послания в дома, който е споделяла със съпруга си.\"Той го правеше това в нашата дневна в Таджи (град в централен Ирак)\", уточнила тя, добавяйки: \"Съпругът ми тогава беше шеф на медията на ДАЕШ и Багдади често го посещаваше.\"Спецакцията през май 2015 г., при която е ликвидиран Тунис, известен като Абу Сейяф, и в която Ум Сейяф е била заловена, беше повратна точка в 5-годишната война срещу ДАЕШ, която беше окончателно разгромена преди 2 месеца в последния си анклав Багуз, на около 95 км от мястото, където тя е била хваната в петролното находище Омар, където са се намирали.Първоначално Умм Сейяф е отказвала да сътрудничи с похитителите си и е останала враждебна, а понякога и избухлива в килията си в Северен Ирак. Но в началото на 2016 г. тя е започнала да разкрива някои от най-чувствителните тайни на организацията, нищо повече от това как Багдади се е придвижвал и действал.В продължение на много часове Ум Сейяф е разглеждала картите и снимките, поставени на маса пред нея, заедно с американски мъже. \"Те бяха много учтиви и носеха цивилни дрехи\", каза тя, допълвайки: \"Аз им показах всичко, което знаех.\"Скоро тя станала неразделна част от опитите за събиране на разузнавателни данни заедно с американски и кюрдски офицери, които са ги завели до скривалище в западната част на града, което е било приготвено за Багдади от леля ѝ, която е била с него от самото начало. Тя управлява мрежа за безопасни къщи за него. Тя е сестра на баща ѝ.Говорейки за Багдади, тя изтъкнала: \"Той често ни посещаваше в Сирия. Преди да се преместим в Омар (петролното поле), живеехме в къща в Шадада (град в близост).\"Именно там Мюлър е била държана в продължение на месец в края на 2014 г. заедно с още около 9 жени и момичета йезиди, поробени от ДАЕШ. Ум Сейяф е обвинена от американското правителство, че е държала за заложник американската хуманитарна работничка заедно с йезидите, и че е била страна в сексуалното насилие срещу Мюлър в ръцете на Багдади. Мюлър се смята, че е починала в Ракка през 2015 г.Ум Сейяф отрича обвиненията.За местонахождението на Багдади сега, Ум Сейяф предполага, че се е върнал в Ирак, където винаги се бил чувствал в голяма безопасност. \"Никога не се е чувствал добре в Сирия, винаги е искал да бъде в Ирак. Той идваше само да направи нещо и да си тръгне. Последното, което чух за него, той искаше да отиде в Каим и Букамал, но това беше преди известно време\", посочила тя.", "date": "2019.05.31", "title": "Съпруга на ДАЕШ разкрива роля в подпомагането на ЦРУ за издирването на Багдади "}
{"url": "https://news.bg/health/vse-poveche-sluchai-na-zapadnonilska-treska-u-nas.html", "text": "Увеличават се случаите на западнонилска треска у нас, съобщават от БНР.По данни на Националния център по заразни и паразитни болести за първи път циркулацията на заболяването, както и на вируса Тоскана е доказана в страната. До това заключение експертите стигат след работа по проект за предаваните чрез комари вирусни инфекции и риска от разпространението им у насД-р Елица Панайотова от Центъра по заразни и паразитни болести посочва, че през 2018 г. случаите на западнонилска треска в България и в останалата част на Европа са се увеличили значително. До момента заболелите са от областите София-град, Бургас, Пловдив, Ямбол, Пазарджик и Шумен.Експертите съветват да се ползват репеленти, за да се избегне ухапването от комари.По думи на д-р Панайотова придвижването на подобни вируси към страната ни се дължи на климатичните промени. Тя подчерта, че западнонилската треска е опасно заболяване, при което може да бъде засегната централната нервна система. Същото важи и за вируса Тоскана, който обаче се разпространява не чрез комари, а чрез т. нар. папатаци или мушици.", "date": "2019.05.31", "title": "Все повече случаи на западнонилска треска у нас"}
{"url": "https://news.bg/crime/vremenno-otstraniha-ot-dlazhnost-direktora-na-politsiyata-v-silistra.html", "text": "Временно отстранен от длъжност е директорът на полицията в Силистра, съобщиха от МВР. Заповедта е на министъра на вътрешните работи Младен Маринов по повод днешния инцидент с демонстрация на залавяне на престъпник, при която са ранени три деца.От пострадалите три 6-годишни деца, момиченцето е с 10-20% обгаряния в областта на гърдите, краката и врата. Оказана му е медицинска помощ и е настанено за болнично лечение.Другите две пострадали 6-годишни деца са момченца. Те имат леки изгаряния, които са обработени от медицински екип и децата са освободени. По случая работи Районна прокуратура - Силистра.Със заповед на министъра на вътрешните работи Младен Маринов се забранява употребата на взривни вещества и пиротехнически изделия по време на провеждане на демонстрации на обществени места пред граждани.От Главна дирекция \"Национална полиция\" започват проверка на случая.", "date": "2019.05.31", "title": "Временно отстраниха от длъжност директора на полицията в Силистра"}
{"url": "https://news.bg/world/v-rumaniya-papata-prizova-liderite-da-zagarbyat-lichnite-interesi.html", "text": "Няколко дни след проведените в Европа които подсилиха позициите на националистите, папа Франциск пристигна в Румъния, на католическата и европейската периферия, за да призове за единство и да се утвърди като световната съвест за опасностите от популизма, пише \"Ню Йорк таймс\".По време на тридневната си обиколка в бившата комунистическа държава папата ще се опита да намери лек за хилядолетната схизма между Католическата и Православната църква. Но той припомни за общите ценности на Стария континент и подкрепи румънските емигранти и циганското малцинство.\"За да се придвижим напред заедно, като начин за оформяне на бъдещето, се изисква благородно желание да се пожертва нещо от личната визия или да се направи най-доброто в името на по-голям проект\", каза Франциск в първата папска визита в Румъния от посещението на Йоан Павел II преди 20 г. Обръщайки се към лидерите на страната, той добави, че сътрудничеството прави възможно безопасно да се напредне към споделени цели.Вестникът пише, че подобно като в България, където папата беше посрещнат хладно по-рано този месец, Румъния е православна. В страната само 5% са католици.Папата призова също румънските лидери да загърбят личните интереси и да работят заедно за общото благо, информира \"Ройтерс\".Преди дни съд в Румъния осъди В реч Франциск похвали постиженията на Румъния през последните 30 г., но отбеляза, че остават проблемите със социалната стабилност и управлението.Франциск ще използва самолети и хеликоптери, за да посети католиците в Молдова. Той ще посети и католическо светилище в Трансилвания, където има голямо етническо унгарско население.", "date": "2019.05.31", "title": "В Румъния папата призова лидерите да загърбят личните интереси"}
{"url": "https://news.bg/crime/prokuraturata-protestira-puskaneto-pod-domashen-arest-na-uchenika-opital-da-ubie-ohranitel.html", "text": "Окръжната прокуратура във Варна внесе протест срещу решение на Варненския окръжен съд, с което е била изменена мярката за неотклонение на подсъдимия Кристиян Т., който ще отговаря за опит за убийство на охранител от дискотека \"Гетсби\". Мярката е изменена от \"задържане под стража\" в \"домашен арест\".Протестът ще бъде разгледан от състав на Апелативния съд.Състав на Варненския окръжен съд е мотивирал изменението на мярката за неотклонение на Кристиян с младата му възраст, нарушеното му право на образование и свободно придвижване, както и с практиката на Европейския съд по правата на човека при задържането на непълнолетни. Бившият десетокласник към момента на извършване на опита за убийство вече е пълнолетен.Според прокуратурата нищо не налага промяна в изводите за наличие на реална опасност подсъдимият да се укрие или да извърши друго престъпление предвид характера на повдигнатото обвинение и наличието на няколко неприключили производства срещу Кристиян за тежки умишлени престъпления - палеж, грабежи, кражба и държане на наркотици. В протеста на Окръжната прокуратура се посочва, че не е разколебано и обоснованото предположение, че тъкмо подсъдимият Кристиян Т. е извършител на престъплението, за което е предаден на съд със съучастника си Галин М.Припомняме, . Охранителят извел пред дискотеката двамата агресивни младежи. Кристиян обаче хванал през кръста охранителя, докато съучастникът му Галин нанасял многобройни удари с нож.На 1 февруари Кристиян беше задържан.", "date": "2019.05.31", "title": "Прокуратурата протестира пускането под домашен арест на ученика, опитал да убие охранител "}
{"url": "https://news.bg/world/rusiya-nalozhi-sanktsii-na-es.html", "text": "Министерството на външните работи на Русия съобщи, че Москва е разширила \"черния\" списък с представители на ЕС в отговор на действия на Общността, информира ТАСС.Дипломатическото ведомство уточнява, че на лицата в разширения списък им е забранено да стъпват на територията на Русия.Броят на лицата в руския списък е доведен до паритет със списъка на ЕС, отбелязва ведомството.Външнополитическото министерство смята, че ЕС е взел решение за налагане на санкции, което не е подплатено с доказателства и включва абсурдни обвинения.Русия нееднократно предупреждава ЕС да не приема едностранни санкции, които са в противоречие с международното право.Москва се закани да отвърне на санкциите на ЕС срещу осем руснаци заради ", "date": "2019.05.31", "title": "Русия наложи санкции на ЕС"}
{"url": "https://news.bg/int-politics/obviniha-poroshenko-i-za-zloupotreba-s-vlast.html", "text": "Бившият украински президент Петро Порошенко е обвиняем по дело за злоупотреба с власт, съобщиха руските медии, позовавайки се на юриста Андрей Портнов.Новото дело е образувано от Държавното бюро за разследвания на Украйна. По думите на адвоката, Порошенко е заподозрян.По-рано бе съобщено, че срещу Порошенко има пет наказателни дела. Към настоящия момент срещу Порошенко има четири наказателни дела - за държавна измяна, за пране на пари, за злоупотреба със служебно положение, а така също и за \"узурпиране\" на съдебната власт.Според Портнов, срещу Порошенко има още десетки подготвени заявления.", "date": "2019.05.31", "title": "Обвиниха Порошенко и за злоупотреба с власт"}
{"url": "https://news.bg/crime/marinela-arabadzhieva-ostava-v-aresta.html", "text": "Специализираният съд остави в ареста Маринела Арабаджиева, предаде БГНЕС. Спрямо нея е взета мярка за неотклонение \"задържане под стража\".Припомняме, по-рано днес , след като вчера Арабаджиева беше. Веднага след пристигането й в София й бяха повдигнати обвинения. На проведения разпит тя отказа да дава обяснения.В началото на месецаВетко и Маринела Арабаджиеви саДвамата където по-късно стана ясно, че са се в близост до Барселона.По делото е обвинен На 13 март стана ясно, чеслед като Националният съд в Мадрид обяви, че ги оставя за постоянно в ареста.Ветко и Маринела бяха пуснати за с червена бюлетина на 19 декември 2018 г. Те се издирват и с Европейска заповед за арест (ЕЗА).На 31 август бе извършена в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева кеш, а както се изрази зам.-главният прокурор Иван Гешев,  - от куфари, касетки. За преброяването на парите се наложи да бъде използвана броячна машина от БНБ. По-късно беше задържан и синът на Арабаджиеви - Вълчо, който е с мярка за неотклонение .На 20 септември Гешев заяви, че Той увери", "date": "2019.05.31", "title": "Маринела Арабаджиева остава в ареста"}
{"url": "https://news.bg/world/gert-vilders-tuitar-vremenno-blokira-profila-mi.html", "text": "Крайнодесният и антимюсюлмански холандски политик Герт Вилдерс съобщи, че \"Туитър\" временно е блокирал профила му след коментар по адрес на политически съперник, информира \"Ройтерс\".Вилдерс, който избягва публични места заради заплахи от ислямисти, разчита предимно на \"Туитър\" при комуникацията с поддръжниците си. Той има 811 000 последователи, втори след премиера Марк Рюте сред холандските политици.\"Туитър\" често толерира смъртни заплахи срещу мен, но не и реално съобщение от мен за колега. Лудост\", възнегодува политикът в съобщение.Няма коментар от страна на социалната мрежа.Съобщението на Вилдерс в \"Туитър\" се отнася до прогресивната лявоцентристка партия D-66. Той написа, че са наивници, които допускат внос на ислям и след това проливат крокодилски сълзи за последиците, а именно убийства.", "date": "2019.05.31", "title": "Герт Вилдерс: \"Туитър\" временно блокира профила ми"}
{"url": "https://news.bg/crime/prokuraturata-ne-kazva-za-kakvo-obvinyava-rayonniya-kmet-na-plovdiv.html", "text": "При ареста на кмета на пловдивския район \"Север\" Ральо Ралев се разследват корупционни престъпления. Досъдебното производство е образувано от Специализираната прокуратура. До края на деня ще стане ясно колко ще бъдат привлечени и за какви престъпления по Наказателния кодекс. Това заяви в краткото си изявление заместник-главният прокурор Иван Гешев пред журналисти по повод задържането на кмета на район \"Север\" в Пловдив Ральо Ралев.По-рано бе съобщено, че причина за ареста на кмета са строежи в парк. Очаква се в събота, 1 юни на брифинг в сградата на Специализираната прокуратура да прецени какви мерки за неотклонение да бъдат определени.Той отхвърли всякакви въпроси дали задържането на кмета на район \"Север\" има прилики с бившия кмет на столичния район \"Младост\". Гешев отхвърли и въпроси затова кога ще се гледа мярката за неотклонение на Маринела Арабаджиева.Разследването се проведе от следователите от Спецпрокуратурата, а оперативните действия - от Антикорупционната комисия. Ползвани са специални разузнавателни средства, възложени от Специализираната прокуратура.", "date": "2019.05.31", "title": "Прокуратурата не казва за какво обвинява районния кмет на Пловдив"}
{"url": "https://news.bg/world/asandzh-strada-ot-psihologicheski-tormoz-alarmira-ekspert-na-oon.html", "text": "Основателят на \"Уикилийкс\" Джулиан Асандж страда от \"психологически тормоз\" от клеветническата кампания срещу него от медиите, съдии и високопоставени политически фигури.Това обяви специалният докладчик на ООН за изтезанията Нилс Мелцер, цитиран от \"Ройтерс\".Мелцер посети Асандж в строго охраняван затвор в Лондон на 8 май и изрази безпокойството си от повдигнатите от САЩ обвинения срещу Асандж. Той повтори призова си да не бъде екстрадиран в САЩ.Вчера адвокатът на основателя на \"Уикилийкс\" Гарет Пиърс заяви, че Асандж е много болен, за да присъства на изслушването на молбата на САЩ за екстрадирането му чрез видеовръзка от британски затвор. Пиърс отбеляза, че той е настанен в медицинско отделение.\"Господин Асандж преднамерено е бил изложен за период от няколко години на увеличаващи се тежки форми на жестоко или унизително отношение, или наказание, натрупалите се последици, които могат да бъдат описани само като психологически тормоз\", се казва в съобщение на Мелцер.Швейцарският професор по право и независим експерт посети Асандж в затвора с двама здравни експерти, които са специалисти в изследване на потенциални жертви на изтезания и лошо отношение, допълва се още. Те са разговаряли с основателя на \"Уикилийкс\" и са провели \"щателна медицинска оценка\".Очевидно е, че здравето на господин Асандж е сериозно засегнато от изключително враждебната и произволна среда, на която е излаган от много години, смята Мелцер.\"В допълнение към физическите заболявания господин Асандж показва всички симптоми на продължително излагане на психологически тормоз, включително екстремен стрес, хроничен страх и интензивна психологическа травма\", пише още в съобщението.САЩ искат от Великобритания да им предадат Асандж, който беше изведен от еквадорското посолство в Лондон на 11 април.Според Мелцер, ако Асандж бъде предаден на САЩ, там той ще бъде изложен на реален риск от сериозно нарушаване на човешките му права и свободи.", "date": "2019.05.31", "title": "Асандж страда от „психологически тормоз”, алармира експерт на ООН"}
{"url": "https://news.bg/bulgaria/detski-patriotizam-zaglushi-prepirnite-v-plenarnata-zala.html", "text": "Най-хубавите български стихове прозвучаха в пленарната зала. Родолюбиви стихове изместиха политическите глъчки и препирни между неуморните опоненти.Деца от трети клас от Джебел рецитираха стихове от трибуната на парламента. Те пяха и песни за България. Това е нетипично за законодателния орган. Малчуганите са в парламента по покана на неговия председател Цвета Караянчева, която с удоволствие се наслади на рецитала.Събитието се случва след края на днешния пленарен ден и депутатите нямаха възможността да се насладят на чистите детски сърца.Това е истински празник за децата, тъй като утре е 1 юни - Денят на детето. Това е двоен празник за учениците, тъй като те вече са завършили учебната година, а Цвета Караянчева лично им връчи удостоверенията за завършен трети клас.", "date": "2019.05.31", "title": "Детски патриотизъм заглуши препирните в пленарната зала"}
{"url": "https://news.bg/int-politics/prehvarchat-iskri-mezhdu-rusiya-i-turtsiya-zaradi-siriya.html", "text": "Говорителят на руския президент Владимир Путин - Дмитрий Песков, настоя, че е отговорност на Турция да спре екстремистите в сирийската провинция Идлиб да откриват огън по цивилни и руски цели, съобщава \"Ройтерс\".Песков коментира темата, след като е бил запитан за предложението на турския президент Реджеп Тайип Ердоган за налагане на примирие в Идлиб.Подкрепяната от руснаците офанзива на сирийските правителствени сили в контролираната от бунтовници провинция в Северозападна Сирия, най-сериозната ескалация на войната между президента Башар Асад и враговете му от миналото лято насам, прогони от домовете им около 250 000 души в територията, която е последната голяма крепост на бунтовниците в Сирия.Това обтегна отношенията между Русия и Турция, която граничи с Идлиб и желае да запази там някаква степен на влияние.Снощи Ердоган е казал на руския си колега Владимир Путин по време на телефонен разговор, че трябва да бъде наложено примирие в Идлиб, за да се предотвратят още цивилни жертви и приток на бежанци в Турция.Ердоган настоял също така, че Сирия се нуждае от политическо решение.От своя страна Кремъл, в собственото си съобщение относно телефонния разговор между Путин и Ердоган, обаче използва различен тон, като даде ясно да се разбере, че някои сражения трябвало да продължат, подчертавайки напрежението между Москва и Анкара по въпроса.\"Беше отбелязано значението на засилването на съвместната ни работа за стабилизиране на провинция Идлиб, включително предприемането на ефективни мерки за неутрализиране на терористичните групировки\", се казва в изявлението на Кремъл.", "date": "2019.05.31", "title": "Прехвърчат искри между Русия и Турция заради Сирия"}
{"url": "https://news.bg/politics/evroizborite-pokazali-bezrazlichieto-na-grazhdanite-spored-jotova.html", "text": "Изборите за Европейски парламент показаха, че от европейските граждани не са индиферентни към европейската конструкция. Това заяви вицепрезидентът Илияна Йотова на международната конференция на тема \"Дезинформацията и фалшивите новини в навечерието на Европейските избори\".Като положителен резултат от евроизборите Йотова изтъкна, че проверопейските партии съставляват 2/3 от бъдещите евродепутати. \"Големи страхове, които имахме за голям ръст и успех на евроскептичните партии не се състоя\", посочи вицепрезидентът.Тя акцентира, че левият човек и лявата идеология по света е идеология и политика на надеждата, а не на омразата.Истинските и автентичните партии трябва да си направят анализ, ако искат да имат бъдеще, подчерта Йотова.Според нея, ако говорим за европейски политики, те могат да се разделят на две: да се откъснем най-много от националния приоритет, за да се видим как може да се правят политики в общоевропейското семейство и ЕК като най-важният орган в европейските институции, би трябвало да бъде доста надпартийна и над политическа.По думите й европейските избори са показали, че европейските граждани sa заложили на европеизацията на националните проблеми. Тя отчете, че от много години насам няма прецедент двете големи политически групи в ЕП да не съставляват мнозинство.Йотова очаква много по-засилена дискусия затова как трябва да се развива Европа и счупване на дясно социалдемократичния процес, който почиваше на консенсуса през годините. Другият извод от евроизборите, според вицепрезидента са пробива на зелените партии.Йотова отбеляза, че в предишния мандат на Европейския парламент през 2014 г. е отчетено рекордно ниско участие на европейските граждани в европейските избори - само 43%. Това се дължало на противопоставянето между европейските и проевропейските партии, както и надигащия се национализъм. Именно този голям сблъсък накарал много граждани в Европа да се мобилизират на настоящите европейски избори.По думите й дискусията е много навременна, защото темата за Европа не завършва с провеждането на европейските избори, а след като вече са ясни резултатите, конференцията трябва да започне.", "date": "2019.05.31", "title": "Евроизборите показали безразличието на гражданите според Йотова"}
{"url": "https://news.bg/crime/grupata-v-montana-reketirala-zemedeltsi.html", "text": "Специализираната прокуратура повдигна обвинения на десет души за участие в група за рекет и разпространение на наркотици в Монтана.Припомняме, . Бяха претърсени десетки адреси и автомобили и се извършиха множество лични обиски.Събраните до момента доказателства сочат, че групата е била ръководена от Мартин Антов и е действала в региона от 2012 г. Занимавала се е с разнообразна престъпна дейност - най-вече с рекет над земеделски производители, бизнесмени и граждани, както и с разпространение на наркотици.На три от обискираните адреси били намерени наркотици, над 20 000 лева и редица други доказателства за престъпна дейност. В къщата на ръководителя Мартин Антов били открити мачете и брадва, а в колата му - метална палка.Десетимата участници са задържани за 72 часа с прокурорски постановления.Утре Специализираната прокуратура ще внесе искане за налагане на мярка за неотклонение \"Задържане под стража\" за всеки от тях.", "date": "2019.05.31", "title": "Групата в Монтана рекетирала земеделци"}
{"url": "https://news.bg/economics/petkov-razgovarya-s-shefa-na-mezhdunarodniya-kooperativen-alians.html", "text": "Министърът на труда и социалната политика Бисер Петков се срещна с президента на Международния кооперативен алианс Ариел Гуарко, пишат от ведомството.По време на разговора двамата обсъдиха въпроси от двустранен интерес с акцент върху възможностите за развитието на социалната и солидарна икономика и увеличаването на приноса на социалните предприятия в икономиката.В срещата участва и председателят на Централния кооперативен съюз Петър Стефанов.Кооперациите са основен субект на социалната икономика. Насърчаването на този сектор е сред приоритетите на Министерството на труда и социалната политика, посочи Петков.Целта ни е да имаме силно развит социален сектор, който да увеличава приноса си в брутния вътрешен продукт на страната, добави той.Министърът представи мерките за насърчаване на социалните предприятия във влезлия в сила в началото на май 2019 г. Закон за предприятията на социалната и солидарна икономика. Той припомни, че по време на председателството на Съвета на ЕС през първата половина на миналата година България е поставила социалната икономика сред основните теми в европейския дневен ред.Петков добави, че предстои да се разработи електронна платформа, която ще насърчи развитието на социалните предприятия, като им даде възможност да се включат в единния пазар и да създават мрежи и партньорства.По време на разговора бяха обсъдени и въпроси, свързани с влиянието на новите технологии върху условията за труд и равнопоставеността между жените и мъжете.", "date": "2019.05.31", "title": "Петков разговаря с шефа на Международния кооперативен алианс"}
{"url": "https://news.bg/int-politics/rusiya-gotova-da-se-sbori-sas-sasht-pri-izstrelvaneto-na-raketi.html", "text": "САЩ искат да изместят Русия от пазара на изстрелването на ракети, но \"Роскосмос\" е готов да се конкурира. Това обяви началникът на руската държавна корпорация Дмитрий Рогозин, цитиран от руските медии.\"Това (политиката на Вашингтон за изстрелвания в Космоса) се заключава в позиция на дъмпинг по отношение на своите собствени производители - както държавни, така и частни. Тоест поръчките, които те получават от Пентагона, са 3-4 пъти по-скъпи от цената, с която същите компании излизат на световния пазар\", разказа той.Ръководителят на \"Роскосмос\" подчерта, че САЩ се стремят да направят руските услуги по-малко печеливши на международния пазар.\"Ние също имаме резерви от възможности, така че сме готови да \"се сборим\" със САЩ, заключи той.Вчера от Пентагона обявиха забрана за използване на руски ракети от 2023 г. От \"Роскосмос\" отговориха, че това разрушава международните отношения.", "date": "2019.05.31", "title": "Русия готова да се \"сбори\" със САЩ при изстрелването на ракети "}
{"url": "https://news.bg/crime/bivshiyat-shef-na-dabch-ostava-v-aresta.html", "text": "Специализираният наказателен съд отказа да пусне от ареста бившия шеф на  Петър Харалампиев, предаде bTV.Мотивите са, че може да извърши ново престъпление или ако е на свобода.Припомняме, Харалампиев беше  миналата година за ръководене на престъпна група, занимаваща се с търговия на документи за придобиване на българско гражданство. Те били предназначени за чужденци, които нямали основание за тяхното издаване.Освен това взел няколко подкупа, един от които 5000 лева по конкретна преписка за даване на документ за български произход.Според съда редица свидетели потвърждавали тезата на прокуратурата, от което ставало ясно, че има трайна корупционна практика.", "date": "2019.05.31", "title": "Бившият шеф на ДАБЧ остава в ареста"}
{"url": "https://news.bg/health/fondatsiya-iska-dalgosrochno-prosledyavane-na-prezhdevremenno-rodenite-detsa.html", "text": "Фондация \"Нашите недоносени деца\" внесе в Министерство на здравеопазването проект за дългосрочно проследяване на преждевременно родените деца.Всяка година в България се раждат повече от 6 000 недоносени деца, пишат от фондацията. За тяхното пълноценно развитие и възстановяване е необходима не само висококачествена неонатологична грижа в периода на болничния им престой, но и добре функционираща система за комплексно проследяване на развитието им от медицински и специалисти след изписването.Според проучване на фондацията от февруари 2019 г. 46.4% от родителите не са получили информация и график за необходимите прегледи на детето след изписване в периода на първата му година, а цели 84.7% не са получили информация относно нуждата от проследяване през втората година на детето.От организацията установяват, че има нужда от национално утвърдена програма, която да гарантира провеждането на навременни консултации и прегледи за недоносените деца от 0 до 7 години. Поради това активистите са внесли проект в Министерството на здравеопазването (МЗ).Препоръките в проекта са за осъществяване на превенция и ранно откриване на потенциални заболявания или трудности в развитието на недоносените деца. \"Това от своя страна, ще доведе до по-ранното и навременно откриване на състояния, които адресирани навреме, биха могли да бъдат напълно преодолени или последиците сведени до минимум така, че да не оказват съществено влияние върху качеството на живот на детето\", пишат от фондацията.Проектът е подкрепен от Българската асоциация по неонатология, Офис на Световната здравна организация (СЗО) в България, Национална мрежа за децата, както и съгласуван с Вера Рангелова - Директор \"Програми за ранно детско развитие\", УНИЦЕФ България.Препоръките в проекта са базирани на най-съвременните Европейски стандарти за грижа за здравето на новороденото, създадени по инициатива на Европейската фондация за грижа за новородените EFCNI, съвместно с повече от 220 здравни експерти от различни области на детското здраве и развитие.", "date": "2019.05.31", "title": "Фондация иска дългосрочно проследяване на преждевременно родените деца"}
{"url": "https://news.bg/world/kosovo-obyavi-ruski-sluzhitel-kam-oon-za-persona-non-grata.html", "text": "Косово обяви руски служител на ООН за персона нон грата и нареди да напусне страната, съобщават ТАСС и радио \"Свободна Европа\".Премиерът Рамуш Харадинай написа във \"Фейсбук\", че е наредил на Министерството на външните работи да обяви Михаил Краснощеков за нежелан.Харадинай също призова специалния представител на генералния секретар на ООН в Косово да изпълни решението.През януари генералният секретар на ООН Антониу Гутериш излезе със съобщение във връзка със спор със Сомалия, в което се казва, че \"доктрината персона нон грата не се прилага за служители на ООН\".Михаил Краснощеков беше задържан на 28 май при полицейска акция в доминираното от сърби Северно Косово. 19 полицаи са задържани по подозрения в \"криминална дейност\", докато руснакът, друг член на мисията на ООН и шестима етнически сърби бяха арестувани по подозрение във възпрепятстване на полицейската операция.След това Краснощеков бързо беше освободен. Той потърси медицинска помощ в болница в Северна Митровица, а впоследствие беше прехвърлен във Военномедицинска академия в Белград.Руският посланик в Сърбия Александър Чепурин посети Краснощеков в болницата и определи инцидента като \"варварство и зверство\".Руският външен министър Сергей Лавров коментира в Токио, че действията на косовските власти са \"абсолютно недопустими\".", "date": "2019.05.31", "title": "Косово обяви руски служител към ООН за персона нон грата"}
{"url": "https://news.bg/comments/da-shpionirash-istinata.html", "text": "Доналд Тръмп не го крие: той мрази медиите. Ругае ги в социалните мрежи, хвърля ги на отмъстителността на своите привърженици в предизборните митинги и редовно ги квалифицира като \"врагове на народа\". Обаче това, което президентът на Съединените щати скоро направи срещу свободата на словото, е атака от съвсем различно естество, пише френският ежедневник Le Monde.На 23 май Федералното министерство на правосъдието обвини в шпионаж Джулиан Асандж, основател на сайта Уикилийкс, за това, че е получил и разпространил през 2010 г. тайни военни и дипломатически документи. За да оправдаят седемнадесетте нови обвинения срещу Асандж, австралийски гражданин, който в момента е задържан във Великобритания и чиято екстрадиция е поискана от Съединените щати, американските съдилища се позовават на закон срещу шпионажа от 1917 г., приет по време на Първата световна война.Голяма част от документите на Пентагона и Държавния департамент, получени от Джулиан Асандж, бяха изпратени до пет международни вестника (\"Гардиън\", \"Ню Йорк Таймс\", \"Льо Монд\", \"Шпигел\", \"Ел Паис\"), които са работили заедно, за да ги анализират и да скрият преди публикуването им самоличността на физически лица, които могат да бъдат застрашени. Беше разкрита също така информации за поведението на американските сили по време на войната в Ирак, цивилните жертви, отношението към задържаните и американската дипломация. Американският военнослужещ Брадли Манинг (сега Челси Манинг след промяната на пола) бе осъден на 35 години затвор през 2013 г. за предаване на тези документи на Уикилийкс. Президентът Обама отмени присъдата през 2017 г., но след това Манинг беше върнат в затвора.В Съединените щати на Асандж вече му е повдигнато обвинение за компютърно хакерство. Новите обвинения, които тегнат върху него, засягат не метода на придобиване на документи, а мотивацията на неговия подход: не става въпрос за прозрачност, за да се разкрие истината пред обществото, обвинява американската федерална държава, а за шпионаж. Администрацията на Обама в един момент е обсъждала тази опция, но след това се е отказала.Потенциалните последици от тази квалификация са много сериозни. Те надхвърлят далеч личността на Джулиан Асандж, чието поведение след краткото сътрудничество с медиите през 2010 г., далеч не е безупречно: те означават, че всяка публикация на тайни документи, произхождащи от американската държава, може да бъде разглеждана като шпионска дейност.Лидерите на големите американски медии не сгрешиха. Редакторите на \"Ню Йорк таймс\" и \"Вашингтон пост\" по-специално веднага посочиха, че американските журналисти винаги са отричали правителствени грешки и злоупотреби с власт, използвайки класифицирани документи: най-известният случай е този на \"Пентагон Пейпърс\" и техните разкрития за войната във Виетнам през 1971 г.Подходът на администрацията на Тръмп, твърдят двата вестника, засяга сърцето на първата поправка на Конституцията, която защитава свободата на словото. Партньор на \"Ню Йорк таймс\" в публикуването на документи на Уикилийкс през 2010 г., Le Monde се присъединява към тези протести.Тревожно е, че Съединените щати са част от нарастващия брой държави, които искат да контролират информацията.", "date": "2019.05.31", "title": "\"Да шпионираш\" истината"}
{"url": "https://news.bg/society/bnb-puska-vazpomenatelna-moneta-evlogi-i-hristo-georgievi.html", "text": "От 3 юни 2019 г. Българската народна банка (БНБ) пуска в обращение сребърна възпоменателна монета \"Евлоги и Христо Георгиеви\" от серията \"Българско възраждане\".Цената на монетата е 78 лева.На лицевата страна на монетата е изобразена емблемата на Българската народна банка с годината \"1879\" върху лентата. В околовръст има надпис \"БЪЛГАРСКА НАРОДНА БАНКА\" и номиналната стойност на монетата, която е \"10 ЛЕВА\". На лицето на монетата пише и годината на производство - 2019 г.На обратната страна на монетата са изобразени Евлоги и Христо Георгиеви на фона на сградата на Софийския университет, а над тях - надпис \"ЕВЛОГИ И ХРИСТО ГЕОРГИЕВИ\".Монетата е пусната с тираж от 3 000 броя и е от сребро с проба Ag 999/1000. Тя тежи 23.33 грама и е с 38.61 милиметра радиус.Монетата ще се продава в БНБ - на две каси на пл. \"Княз Александър I\" № 1 и на четири каси в Касов център на БНБ на ул. \"Михаил Тенев\" № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.В периода от 3 до 5 юни 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета \"Евлоги и Христо Георгиеви\" ще се продава без ограничения.", "date": "2019.05.31", "title": "БНБ пуска възпоменателна монета \"Евлоги и Христо Георгиеви\""}
{"url": "https://news.bg/society/razhodka-s-paren-lokomotiv-podaryava-bdzh-na-detsa-v-neravnostoyno-polozhenie.html", "text": "БДЖ подарява на деца в неравностойно положение разходка с парен локомотив до Банкя, съобщават от железницата.Инициативата е по случай Международния ден на детето - 1 юни.В специалния влак ще пътуват деца със своите придружители от Дневен център за деца и младежи с увреждания \"Сава Филаретов\" и Комплекс за социални услуги за деца с увреждания в Роман.Атракционната композиция ще посрещне своите гости на първи перон на Централната гара в София в 09.30 часа и ще потегли от там в 09.45 ч. В Банкя влакът ще пристигне в 10.15 часа.По време на престоя на ретро композицията за децата ще бъде изнесена специална програма. На връщане влакът ще потегли от Банкя в 12.00 часа и ще пристигне обратно в София в 12.30 часа. Детският празник ще завърши с обяд, подаръци и изненади по време на пътуването на влака към столицата.", "date": "2019.05.31", "title": "Разходка с парен локомотив подарява БДЖ на деца в неравностойно положение"}
{"url": "https://news.bg/world/filipinite-vrashtat-boklutsi-na-kanada.html", "text": "Филипините връщат боклуци на Канада, съобщава \"Ал Джазира\".Товарен кораб с тонове боклуци, изхвърлени от Канада във Филипините преди пет години, предизвика дипломатически скандал. Сега корабът отплава от югоизточната азиатска държава.Държавите в региона отказват да бъдат сметище за отпадъците на по-богатите страни.69 контейнера с отпадъци бяха натоварени на кораба M/V Bavaria на пристанището Субик бей тази сутрин. Корабът ще пристигне във Ванкувър след около 20 дни.Външният министър на Филипините Теодоро Локсин се сбогува с кораба със снимка в \"Туитър\".Президентът Родриго Дутерте заплаши да върне кораба с боклуците по произход. Според официални представители боклуците са транспортирани във Филипините в 103 контейнера през 2013 и 2014 г., като са излъгали, че отпадъците се рециклират. 69 контейнера с електроника и домакински отпадъци са гниели на две пристанища във Филипините в продължение на години.Правителството на Филипините отзова посланика и консулите си в Канада по-рано този месец, след като Отава наруши крайния срок 15 май за прибиране на отпадъците.", "date": "2019.05.31", "title": "Филипините връщат боклуци на Канада"}
{"url": "https://news.bg/world/trima-ubiti-sled-vzimaneto-na-zalozhnitsi-v-shveytsariya.html", "text": "Швейцарската полиция обяви, че въоръжен мъж е взел две жени за заложници в апартамент в град Цюрих, като и тримата за загинали, след като били чути изстрели, съобщава \"Асошиейтед прес\".Полицията в най-големия швейцарски град уточни, че 60-годишният швейцарец е взел жените за заложници рано тази сутрин. Мъжът казал на полицаите, че държал двама заложници и заплашил да ги застреля, ако полицията не се оттегли.След около три часа мъжът казал, че скоро ще се откаже и ще се предаде на полицията. Но след това били чути няколко изстрела; полицията щурмувала апартамента и открила мъж и две жени със сериозни наранявания. Всички са били починали.Полицията е иззела пистолет, очевидно използван при стрелбата. Засега няма информация за възможен мотив.Жените са били на 34 и 38-годишна възраст. Националността им засега оставя неясна.", "date": "2019.05.31", "title": "Трима убити след взимането на заложници в Швейцария"}
{"url": "https://news.bg/crime/spetsprokuraturata-poiska-postoyanen-arest-za-marinela-arabadzhieva.html", "text": "Специализираната прокуратура поиска налагане на мярка за неотклонение \"Задържане под стража\" на Маринела Арабаджиева.Припомняме, вчера тя беше. Веднага след пристигането й в София й бяха повдигнати обвинения. На проведения разпит тя отказа да дава обяснения.В началото на месецаВетко и Маринела Арабаджиеви саДвамата където по-късно стана ясно, че са се в близост до Барселона.По делото е обвинен На 13 март стана ясно, чеслед като Националният съд в Мадрид обяви, че ги оставя за постоянно в ареста.Ветко и Маринела бяха пуснати за с червена бюлетина на 19 декември 2018 г. Те се издирват и с Европейска заповед за арест (ЕЗА).На 31 август бе извършена в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева кеш, а както се изрази зам.-главният прокурор Иван Гешев,  - от куфари, касетки. За преброяването на парите се наложи да бъде използвана броячна машина от БНБ. По-късно беше задържан и синът на Арабаджиеви - Вълчо, който е с мярка за неотклонение .На 20 септември Гешев заяви, че Той увери", "date": "2019.05.31", "title": "Спецпрокуратурата поиска постоянен арест за Маринела Арабаджиева"}
{"url": "https://news.bg/economics/do-10-yuni-mozhe-da-se-promenyat-zayavleniyata-za-direktni-plashtaniya.html", "text": "Промени без санкция в подадените заявления за директни плащания могат да направят земеделските стопани до 10 юни включително, съобщиха от Министерството на земеделието, храните и горите.Срокът за подаване на заявления за подпомагане по директни плащания за Кампания 2019 без санкция приключи на 23 май. По предварителни данни подадените заявления са над 105 000. Общата очертана площ е над 38 млн. дка.Корекцията е възможна след изменения на Наредба №5 за условията и реда за подаване на заявления по схеми и мерки за директни плащания. Наредбата е публикувани в днешния брой на Държавен вестник. Възможно е .Крайният срок за подаване на заявления и извършване на промени в подадени заявления за подпомагане .След промяната в срока за подаване на заявления за подпомагане, настъпват изменения и в крайните срокове за задържане на животните.За , а по схемата за преходна национална помощ за овце и кози периодът на задържане е 100 дни от 18 юни до 25 септември 2019 г. включително., следва да отглеждат 70% от референтните животни в стопанството си. За Кампания 2019 тя е 17 юни, уточниха от ведомството на Десислава Танева.", "date": "2019.05.31", "title": "До 10 юни може да се променят заявленията за директни плащания"}
{"url": "https://news.bg/world/protestite-na-tyananman-ne-sa-potiskani-vyarva-pravitelstvoto-na-kitay.html", "text": "Масовото избиване на невъоръжени граждани от войници на площада \"Тянанмън\" през 1989 г. не трябва да се приема като \"потискане\", обяви говорител на военното министерство на Китай, цитиран от Си Ен Ен.Във вторник, 4 юни, се отбелязват 30 г. от събитията, при които китайската армия сложи край на няколкоседмични протести със стрелба по недоволните. Избити са стотици, ако не и хиляди хора. Според данни около 10 000 души са арестувани по време и след протестите. Десетки са екзекутирани за участие в демонстрациите.Запитан дали армията има някакъв коментар за потискането на студентите преди 30 г., говорителят отвърна: \"Не съм съгласен с думата \"потискане\" във вашия въпрос\".\"През последните 30 г. процесът на нашите реформи и развитие и нашата стабилност и постижения вече отговориха на вашия въпрос\", продължи представителят.Китайското правителство рядко споменава клането на 4 юни и работи от години за цензуриране на трагичното събитие.Междувременно \"Ню Йорк таймс\" пише, че нови документи показват властови игри зад клането на \"Тянанмън\". Тогава лидерите на Китай са обвинявали за протестите подривни дейности, подкрепени от САЩ. Посочва се Джордж Сорос - все още мишена на конспиративни теории - като поддръжник на либерали.Документите \"The Last Secret: The Final Documents From the June Fourth Crackdown\" включват секретни партийни речи за мисленото на лидерите след клането.Убивайте тези, които трябва да бъдат убити, осъдете тези, които трябва да бъдат осъдени, казал Уан Чжен, един от \"Осемте безсмъртни на Комунистическата партия на Китай\" - лидерите на Китай по това време.Експерти коментират, че представата, че Китай, и по-конкретно Китайската комунистическа партия, е заобиколен от врагове доминира от 1989 г.Част от върхушката е подкрепяла протестите да бъдат прекратени с преговори, но твърдолинейните са надделели.", "date": "2019.05.31", "title": " Протестите на „Тянанмън” не са „потискани”, вярва правителството на Китай"}
{"url": "https://news.bg/politics/borisov-i-kitayskiyat-poslanik-iskat-zasilvane-na-kulturniya-turizam.html", "text": "Министър-председателят Бойко Борисов се срещна с посланика на Китай у нас Дун Сяодзюн.Двамата обсъдиха насърчаването на политическия и икономическия диалог между България и Китай.По думи на посланика двустранните отношения били отлични и трябвало да се продължи партньорството в областта на инвестициите, земеделието, туризма и културата.По време на разговора беше изтъкнато успешното домакинство на страната ни в , по време на която стартира процедурата за присъединяването на Гърция към формата.Посещението на китайския премиер Ли Къцян в София през 2018 г. беше посочено като принос в задълбочаването на връзките между двете държави. Посланик Дун заяви, че китайският премиер е бил силно впечатлен от културното наследство на България. В тази връзка Борисов и китайският посланик се обединиха около идеята, че е необходимо засилване на сътрудничеството в областта на културно-историческия туризъм. Двамата се съгласиха, че през тази година, когато се отбелязват 70 години от установяването на дипломатическите отношения между България и Китай, могат да се инициират събития с акцент върху културното наследство на страната ни.Във фокуса на срещата бяха и инвестициите и възможностите за допълнително активизиране на бизнес контактите между двете държави. Посланик Дун благодари за подкрепата на страната ни за инициативата \"Един пояс, един път\".", "date": "2019.05.31", "title": "Борисов и китайският посланик искат засилване на културния туризъм"}
{"url": "https://news.bg/society/ne-tsenzura-a-obrazovanieto-kato-orazhie-sreshtu-falshivite-novini.html", "text": "Правилният път за борба за фалшивите новини е образованието. Ние трябва да се образоваме малко повече. Затова настоя бившият външен министър Соломон Паси на международната конференция на тема \"Дезинформацията и фалшивите новини в навечерието на Европейските избори\".Той припомни, че фалшиви новини е имало винаги, откакто го има човечество. Според него първата фалшива нова била, че \"Адам и Ева са излъгали Господ, че не са изяли ябълката\".Според Соломон Паси бумът на фалшивите новини е започнал още през 1439 г., когато заработва машината на Гутенберг. Следващият голям бум на фалшивите новини бил през 1631 г., когато излиза първият вестник във Франция, пък кулминацията на фалшивите новини е от 1993 г. Той изтъкна, че най-доброто решение, което се появява на нашия европейски терен, идващо от Финландия е, че правилният път не е цензурата, а образованието.\"Ние трябва да се образоваме малко повече\", призова бившият външен министър и допълни, че фалшивите новини вървят ръка за ръка с жълтите новини и трудно би могло да се отсече едното от другото.По думите на Паси злоупотребата с фалшивите новини не трябва да надхвърля употребата.", "date": "2019.05.31", "title": "Не цензура, а образованието като оръжие срещу фалшивите новини"}
{"url": "https://news.bg/int-politics/v-rusiya-se-podigravat-na-svobodniya-gaz-na-sasht.html", "text": "Руският сенатор Алексей Пушков коментира думите на представители на Министерството на енергетиката на САЩ, които нарекоха американския втечнен природен газ (LNG) \"свободен газ\" и \"молекули на американската свобода\".По-рано заместник-министърът на енергетиката на САЩ Марк Менезес заяви, че увеличаването на износа на американски LNG има \"решаващо значение за разпространението на свободен газ по целия свят\".От своя страна друг заместник-министър на енергетиката на САЩ заяви, че доставките на LNG трябва да бъдат увеличени, за да \"се осигури на света чиста енергия\", което също така ще допринесе за разпространението на \"молекули на американска свобода\" по целия свят.\"Заместник-министърът на енергетиката на САЩ нарече американския газ \"газ на свободата\", неговите \"молекули\". Това е един от върховете на пропагандните глупости \"made in USA\". Скоро ще се договорят за това, че Кока-Кола се състои от \"атоми на демокрацията\", а \"Макдоналдс\" предлага на клиентите \"йони на правата на човека\", написа Пушков саркастично в \"Туитър\".САЩ активно рекламират своя LNG на европейския пазар като алтернатива на руските доставки, включително в рамките на проекта \"Северен поток-2\".", "date": "2019.05.31", "title": "В Русия се подиграват на \"свободния газ\" на САЩ"}
{"url": "https://news.bg/world/moskva-podkrepya-priziva-na-iran-za-pakt-za-nenapadenie-s-persiyskiya-zaliv.html", "text": "Русия приветства предложението на Иран за сключване на пакт за ненападение с държавите от Персийския залив и е готова да помогне да се осъществи. Това заяви руският външен министър Сергей Лавров, цитиран от местни медии.По-рано министърът на външните работи на Иран Мохамед Джавад Зариф обяви, че страната е предложила такъв пакт на съседите си, но не спомена държавите, които могат да участват.Идеята за подписване на обвързващо споразумение да не се използва сила между държави би било стъпка в правилната посока за намаляване на растящото напрежение в региона, обясни Лавров.Няколко държави от Персийския залив \"са готови да разгледат тази инициатива\", каза още Лавров и добави, че Русия \"ще бъде готова да помогне в този процес\".Лавров също отбеляза, че Москва ще приветства започването на смислен диалог между Иран и САЩ, но няма да \"налага\" ролята си като медиатор. Министърът разкритикува натиска на САЩ над Ислямската република, пояснявайки, че твърдолинейните настояват за още санкции, което не оставя възможност за преговори, а това не се подкрепя от Москва.", "date": "2019.05.31", "title": "Москва подкрепя призива на Иран за пакт за ненападение с Персийския залив"}
{"url": "https://news.bg/world/germaniya-udalzhi-programa-za-pooshtryavane-zakupuvaneto-na-elektricheski-koli.html", "text": "Правителството на Германия удължава система за стимулиране закупуването на електрически автомобили с 18 месеца до края на 2020 г., информира АП.Програмата започна преди три години и се очакваше да приключи в края на юни, но търсенето на електрически коли остава разочароващо. Тя е подкрепена с 1,2 милиарда евро, половината са финансирани от федералното правителство, а другата от автомобилната индустрия.Министърът на икономиката Петер Алтмайер обяви удължаването на програмата и подчерта, че \"трябва да продължим да подкрепяме\" електрическите автомобили. Инициативата ще продължи на настоящото си ниво: купувачите на електрически коли ще продължат да получават по 4000 евро и по 3000 евро за хибридни коли.Петер Алтмайер поясни, че молбите са се увеличили, \"но по-бавно от очакванията ни\".", "date": "2019.05.31", "title": "Германия удължи програма за поощряване закупуването на електрически коли"}
{"url": "https://news.bg/crime/tsatsarov-iska-da-izvede-ot-zatvora-petimata-politsai-osadeni-za-smartta-na-chorata.html", "text": "Главният прокурор Сотир Цацаров поиска да извади от затвора петимата бивши полицаи, осъдени за убийството на арестанта Ангел Димитров-Чората на 10 ноември 2005 г. в Благоевград.За това той поиска Върховният касационен съд да възобнови наказателното дело срещу петима бивши полицаи, съобщиха от прокуратурата.Припомняме, ВКС с решение № 284/19.04.2019 г. по НД № 1140/2018 г. отмени оправдателната присъда на подсъдимите .Във Върховния касационен съд е образувано , по искане на осъдените Мирослав Писов, Иво Иванов, Борис Механджийски, Янко Граховски и Георги Калинков и техните защитници. Те настояват за възобновяване на наказателното производство.На среща между главния прокурор Сотир Цацаров и съпругите на осъдените, той ги е уведомил за внесеното искане и от негово име за възобновяване на наказателното дело. Срещата е по искане на жените, а документите са внесени във ВКС също днес - 31 май 2019 г. Цацаров иска възобновяване на наказателно дело № 1140/2018 г., за отмяна на решението от 19 април 2019 г. за ефективно лишаване от свобода на бившите полицаи.Ако съдът уважи искането на главния прокурор за спиране изпълнението на наказанията, то петимата полицаи трябва да бъдат изведени от затвора до произнасяне на ВКС по направените искания.Припомняме, 14 години след смъртта на  по време на специализирана операция срещу наркоразпространението и сексуалната търговия  за полицаите Мирослав Писов, Борис Механджийски, Иво Иванов, Янко Граховски и Георги Калинков.Въпреки че полицаите бяха оправдани по обвинението за причиняване на смъртта на Ангел Димитров, Европейският съд по правата на човека призна държавата за виновна. По този начин се стигна до възобновяване на делото, което завърши с осъдителни присъди.Ден след като стана ясна присъдата, в Благоевград. По-късно бяха  с изключение на пребиваващия в чужбина Граховски.", "date": "2019.05.31", "title": "Цацаров иска да изведе от затвора петимата полицаи, осъдени за смъртта на Чората"}
{"url": "https://news.bg/regions/otkrovena-lazha-bili-tvardeniyata-za-stroitelstvo-v-borisovata-gradina.html", "text": "За мен е важно да възстановяваме парковете и градините в София, но и да се запознаваме с историята им. Това заяви кметът на София Йорданка Фандъкова, цитирана от БГНЕС. Днес градоначалникът провери как изглежда създаденият от градинаря Йосеф Фрай розариум в Борисовата градина.Тя посочи, че възстановеното пространство е на площ от 3 дка и на него са засадени около 7000 растения, от които 2000 рози. Изцяло възстановено е и осветлението, има охрана, а скоро ще бъдат поставени и видеокамери.По думи на градоначалника цялата инвестиция струва около 780 000 лева.Относно твърденията, че новият подробен устройствен план на Борисовата градина предвижда строителство, Фандъкова заяви, че става въпрос за откровени лъжи и спекулации. Тя подчерта, че планът все още не е приет и предстоят обсъждания.\"Приемането на плана е най-важната гаранция, че паркът няма да бъде застрояван, няма да бъде променян драматично. Моята лична позиция е той да бъде запазен във вида, в който го обичаме и сме свикнали да го виждаме\", коментира кметът.Тя подчерта, че ще настоява да не се изгражда климатично училище в парка, както предвижда новият устройствен план, но ще иска да се запази конната база.Фандъкова добави, че ресторантът \"Веселото село\" и автокъщата до бул. \"Драган Цанков\" ще бъде премахнати, но това се бави, защото заповедите се обжалват.Тя заяви и че съществуващите стадиони трябва да бъдат реновирани, без обаче да се разширяват като площи. По нейни думи ще бъде възстановена и пързалката на стадион \"Юнак\".По думи на Фандъкова общината е заделила 20 млн. лева за ремонтиране и изграждане на нови паркове, като в момента се работи в Южен парк, Северен парк и Западен парк, проектира се парк \"Дружба\" и се ремонтират градини в междублокови пространства в кварталите.Тя обяви, че до няколко седмици ще тръгне и тролей №7, който ще свързва \"Люлин\" с \"Манастирски ливади\", като единствената промяна е, че той , но изградената контактна мрежа ще остане.Кметът обясни, че предвидената по план велоалея на бул. \"Президент Линкълн\" в \"Овча купел\" няма да бъде изградена, защото според изискванията широчината трябва да е 1.5 м, а габаритът на съществуващия булевард не позволява да се изгради такова трасе.", "date": "2019.05.31", "title": "Откровена лъжа били твърденията за строителство в Борисовата градина"}
{"url": "https://news.bg/world/kitay-s-prevantivni-udari-po-disidentite-za-30-g-ot-sabitiyata-na-tyananman.html", "text": "Китайските власти са задържали десетки хора като част от ежегодна кампания преди годишнината от клането на площада \"Тянанмън\", пише \"Гардиън\".Вторник се отбелязват 30 г. от кръвопролитното събитие. Китайските власти се разправиха брутално със студентските протести. Хиляди хора са убити от китайската армия на и около централния площад в Пекин.Китайските защитници на правата на човека (CHRD), базирана в САЩ организация от китайски и международни активисти, алармират, че правителството на Китай е предприело \"превантивни удари\" срещу всеки, който се опита да отбележи годишнината, започнала в началото на май.Организацията пояснява, че продължава 30-годишната кампания на китайското правителство за изтриване на събитията от паметта и пренаписване на историята на кръвопролитното военно потискане на мирните и невъоръжени протестиращи и граждани на Пекин и други градове на 3-4 юни 1989 г.Представител на \"Хюман райтс уоч\" уточни, че задържането на дисиденти е доста рутинно, но въпреки че няма налична статистика, изглежда има ескалация тази година. Обикновено някои активисти са сплашвани и тормозени, но този път се задържат хора и се отвеждат от полицията.Китайските власти са ограничили движението и комуникациите на няколко члена на \"Майките от Тянанмън\", включително и на жени на възраст около 80 г., чиито деца са убити през 1989 г.", "date": "2019.05.31", "title": "Китай с \"превантивни удари\" по дисидентите за 30 г. от събитията на „Тянанмън”"}
{"url": "https://news.bg/finance/6-71-mlrd-lv-loshi-krediti-shte-se-upravlyavat-po-spetsialni-pravila.html", "text": "Българските банки ще бъдат принудени от 30 юни 2019 г. да прилагат \"Насоки за управление на необслужвани и преструктурирани експозиции\" (EBA/GL/2018/06 от 31 октомври 2018 г.) на Европейския банков орган. Това се казва в специално прессъобщение на БНБ, с което надзорната институция обявява, че официално се ангажира да контролира спазването на тези изсеквания.Насоките ще важат за всички необслужвани и преструктурирани вземания на банките. Под необслужвани се имат предвид вземанията, по които има някакво просрочие - независимо колко дълг е периода на забавяне на плащането, или по които длъжникът е редовен, но финансовото му състояние се е влошило. Според последните данни на БНБ под тази формулировка за необслужвани кредити към края на март 2019 г. попадат банкови вземания за 6.71 млрд. лева или 7.4% от общия портфейл на вземанията на банковата система.Тези уточнения са важни, защото всички регулации, произтичащи от въпросните насоки на ЕБО, се формират на базата на брутните необслужвани вземания, чийто размер не е намален с размера на заделените по тях провизии (обезценки).Тук важното условие според насоките е, че всички банки, при които необслужваните кредити надхвърлят 5% от кредитния им портфейл, трябва да създадат специална стратегия за управление на необслужваните кредити, която да се изпълнява от нарочно създадени за целта административни структури, които да работят по ясно и подробно разписани строги правила.Същите изисквания банките трябва да изпълняват и ако някоя от групите им необслужвани кредити - например такива за жилища на граждани - е над 5% от общия размер на отпуснатите от банката жилищни заеми. Впрочем към март 2019 г. брутният размер на необслужваните кредити за жилища на граждани в банковата система е 8.27%, на потребителски е 8.7%, а на фирмени 12.95%. Така че на ниво система всички основни групи заеми влизат под рестрикциите на насоките на ЕБО.Възможно е да има отделни банки, които да не попадат в регулаторната рамка на 5% необслужвани кредити и да имат по-добър портфейл, но и за тях, ще е по-разумно да изготвят политиките и да създадат структурите за управление на необслужвани кредити и правилата за работата им. Причината е, че дейността на тези структури се превръща в съставна част от изискванията за правилно и консервативно действаща система за вътрешна оценка на капиталовата адекватност, с която всяка банка трябва да разполага (ICAAP). Тези системи се оценяват от надзора при проверките, които той прави на банките по така наречения Стълб 2 за капиталовата адекватност. Установяването на проблеми в работата на тези системи може да доведе до надзорни предписания за провинилата се банка, които да я задължат да заделя допълнително капиталово покритие за рисковите си активи. А че българските банки имат проблеми с прилагането на ICAAP, се вижда от констатациите на последния доклад на МВФ за проверка на дейността на българския банков надзор.В насоките на ЕБО доста детайлно са разписани принципите, по които да се създават банковите стратегии за управление на необслужваните кредити, да се структурират административните звена, които да прилагат тези политики, както и правилата по които те да работят. С други думи насоките на ЕБО са задали една доста ясна рамка за добри практики.Пак в тези насоки доста детайлно е разписано кога, как и при какви условия банките могат да преструктурират проблемни вземания.Специално внимание е отделено на оценките на обезпеченията. Те трябва да се правят поне веднъж в годината от специализирани в тази област лица, които да са независими и по възможност да се базират на прозрачни и достоверни индекси - каквито в България между другото липсват. Точно заради този недостатък когато външни институции, като например ЕЦБ, правят анализ на покритието на банковите кредити у нас с обезпечения, те намаляват стойността на тези обезпечения с до 20%.В насоките на ЕБО за необслужваните кредити е обърнато специално внимание на сроковете и условията за ликвидация - става дума за продажбата на едно обезпечение. Това също е много болна тема за България, тъй като средният срок за ликвидация у нас е над 3 години и половина. Това дава основание на външни институции да отправят остри и, за съжаление, основателни критики по отношение на неефективното българско търговско правораздаване, което поражда значителни рискове за стабилността на кредиторите. А когато дойде момент за външна оценка на кредитните портфейли на българските банки пак поради споменатите недъзи на правораздаването стойността на обезпеченията по тях отново се намалява с до 20%. При това говорим за ипотеки на индустриални имоти, а не за залози на имагинерни бъдещи вземания на длъжника. Сега всички тези консервативни правила ще трябва да се прилагат у нас по силата на насоките на ЕБО. Това на свой ред означава, че кредититрането при изисквано покритие с обезпечения от 140% и нагоре може да се превърне в постоянна практика. Защото в противен случай при едно влошаване на кредитния портфейл надзора може така да дисконтира (обезцени) обезпеченията на банките, че покритието на кредитите им да падне под 100%, което автоматично ще води до разходи за провизии и за допълнителен капитал.В насоките на ЕБО има специален раздел за правилата, по които банките могат да отписват от балансите си едно вземане. И за да няма неясноти по този въпрос, е важно да се знае, че отписването на едно банково вземане по никакъв начин не означава, че банката спира да полага усилия да го събере.\"В съответствие с Насоките на ЕБО относно практиките за управление на кредитния риск и отчитането на очакваните кредитни загуби, несъбираемостта следва да се признава в съответния период чрез корективи за загуби или отписвания. Когато кредитната институция не разполага с разумни очаквания за възстановяване на договорения паричен поток от експозицията, това следва да доведе до частично или пълно отписване на експозицията.\" - (МСФО 9.B3.2.16.r)Отписване може да се извърши преди правните действия срещу кредитополучателя за възстановяване на дълга да бъдат изцяло приключени. Не следва да се счита, че отписването е довело до отказ от законното право за събиране на дълга от страна на кредитната институция. Решението на дадена кредитна институция да се откаже от правния иск върху дълга представлява опрощаване на дълг. Отписванията представляват събитие по непризнаване (МСФО 9.5.4.4). Ако в крайна сметка бъдат събрани парични средства или други активи, тези събирания следва да бъдат пряко признати като приход в отчета за приходи и разходи\", пише в насоките на ЕБО.С други думи, когато една банка реши да отпише едно свое вземане тя отписва и натрупаните по него обезценки (провизии). Ако тези обеценки са по-малки от размера на вземането, банката отчита по тази операция загуба. Ако са по-големи, разликата се отчита като печалба. След отписването банката може да реши да опрости дълга по това отписано вземане, но не е длъжна да го прави. Обикновенно такова действие се смята за лоша практика и затова банките у нас се въздържат да го прилагат.", "date": "2019.05.31", "title": "6.71 млрд. лв. лоши кредити ще се управляват по специални правила"}
{"url": "https://news.bg/int-politics/partiyata-na-orban-mozhe-da-ne-ostane-v-enp-v-noviya-evroparlament.html", "text": "Управляващата партия ФИДЕС може да се присъедини към нова група в Европейския парламент, ако пребиваването в дясноцентристката Европейска народна партия (ЕНП) не е в съответствие с националните интереси на Унгария. Това обяви премиерът Виктор Орбан пред държавното радио.Членството на ФИДЕС в ЕНП беше замразено през март заради незачитането от страна на Орбан на върховенството на закона, свободата на медиите и правата на малцинствата.\"Ние сме членове на ЕНП към момента и ще видим в каква посока върви ЕНП... дали можем да ѝ повлияем и дали тя е в съответствие с интересите на Унгария и унгарския народ\", коментира Орбан.\"Ако да, тогава ще останем, ако не, ще отидем в нова формация\", заяви той, без да казва към коя група може да се присъедини ФИДЕС.ЕНП спечели евроизборите в неделя, но с доста по-малко депутатски места, което я задължава да сформира коалиция с поне две други групи, за да получи мнозинство в Европейския парламент.Опитът на Орбан да ухажва лидери на крайнодесни партии в навечерието на европейските избори обезпокои повечето други партии, които са членове на ЕНП.Орбан също така каза, че Вишеградската четворка - Унгария, Полша, Словакия и Чехия - са се разбрали да имат обща позиция при избора на нови ръководители на институциите на Европейския съюз.Що се отнася до новия председател на Европейската комисия, той изтъкнал, че ще подкрепи кандидат, който е против мигрантите, има \"национални чувства\" и е \"готов да защити\" християнската култура.\"Имаме предвид такъв кандидат, не само един\", посочил Орбан, отказвайки да каже имена.ФИДЕС спечели повече от 52 процента от гласовете в Унгария в евроизборите, като основната част от агитацията се основаваше против имиграцията.", "date": "2019.05.31", "title": "Партията на Орбан може да не остане в ЕНП в новия Европарламент"}
{"url": "https://news.bg/politics/predstaviha-ofitsialno-novite-ni-evrodeputati.html", "text": "ЦИК представи официално нашите 17 евродепутати. Успех на новите евродепутати пожела лично шефката на изборната комисия Стефка Стоева.Нека да защитават интересите на България така, както обещаха по време на предизборната кампания, настоя тя.На церемонията присъства и лидерът на ДПС Мустафа Карадайъ, както и подалият оставка председател на предизборния щаб на левицата Георги Свиленски.Андрей Слабаков, който влиза като депутат в ЕП от листата на ВМРО, се извини, че е официален, но церемонията го изисквала. Втори мандат спечели Ангел Джамбазки. ДБ вкарва Радан Кънев.От листата на ДПС се отказаха първият и вторият  и . Така партията вкарва Илхан Ахмет Кючюк, Искра Димитрова Михайлова-Копарова, Атидже Байрямова Алиева-Вели.ГЕРБ вкарват Мария Иванова Габриел, Андрей Андреев Ковачев, Андрей Гришев Новаков, Ева Константинова Майдел, Асим Ахмед Адемов, Александър Йорданов Александров.При БСП има разместване. Елена Николова Йончева. С преференции . Следват Петър Бойков Витанов, Цветелина Маринова Пенкова,Иво Христов Петков.", "date": "2019.05.31", "title": "Представиха официално новите ни евродепутати"}
{"url": "https://news.bg/politics/borisov-nalaga-poveche-kontrol-v-gerb.html", "text": "Премиерът Бойко Борисов налага повече контрол вътре в партията. Това заяви той пред журналисти на входа на централата на ГЕРБ, където се проведе се заседание на Изпълнителната комисия на партията, няколко дни след излизането на окончателните резултати от еврозиборите.По думите му ще се създаде орган, който да следи за сигнали, жалби и оплаквания. \"Говоря за тези извън престъпленията, които са си позволили, както в Пловдив, да сочи тавана, сиреч на високото да са парите. Имаше лошият късмет на хора, които бързо да се свържат с мен\", посочи министър-председателят, визирайки случаят с и , изтъкна премиерът. По думите му, когато си победил, скромността изисква да си мълчиш. Има достатъчно платени социолози и политолози, които обикалят , нека им оставим тази възможност, подчерта Борисов.По повод оттеглянето на Цветанов, премиерът поясни, че той сам е изявил желание да напусне постовете в ГЕРБ, защото доверието по много теми го нямало. \"След като няма доверие, това е едно правилно решение\", изтъкна Борисов и допълни, че  за бъдещето на Цветанов, както Цветанов обясни вчера.На въпрос дали е избран негов заместник, Борисов заяви, че това е работа на Изпълнителната комисия. Премиерът мисли, че с двама заместници и повече власт на административния секретар, който да движи техническите неща през времето, в което се занимава с премиерстването си, е предостатъчно.На 7 юли ще стане ясен заместникът на Цветанов. Тогава ще бъде освободен и началникът на кабинета Румяна Бъчварова, защото тя ще бъде посланик.Борисов не е доволен от , направен е анализ и са му дали снимки от всичко направено, предстоящо и какво се иска от управляващите. \"Който си е вършил работата, си я върши пак. Името на Цветанов се заменя с Изпълнителната комисия\", категорично заяви Борисов.Борисов заяви и че не е доволен напълно от провеждането на кампанията: \"...аз им казах как трябва да се проведе кампанията, не се съобразиха с мен...\"Министър-председателят изтъкна, че народът винаги му е давал кредит на доверие и се похвали с всичко направено от него до настоящия момент. По думите на Борисов президентът Румен Радев също видял прекрасните ремонтирани училища в рамките на няколко години.Запитан, дали на местните избори, ще му е трудно без Цветанов, Борисов заяви: \"Дайте да си говорим за сериозно по тези теми. Всеки има роля, така че дотолкоз. Когато влязох в изборите и направих ГЕРБ, имах 90% рейтинг и магаре да бях вързал за депутат, те ще го изберат. Хайде стига с тези глупости сега\".По думите му за местните също ще бъде направен анализ.Припомняме, че според ГЕРБ имат 31,07 % срещу 24,26 за БСП. След изборите от краткия коментар на председателя на предизборния щаб на левите Георги Свиленски стана ясно, че  На 28 май лидерът на , а след нея и Свиленски направи същото. Припомняме, че вчера в кулоарите на парламената председателят на ПГ на ПП ГЕРБ Даниела Дариткова обяви пред медиите След това самият той написа във \"фейсбук\", че и запазил хладнокръвие по време на кампанията за евроизборите.По този повод Валери В края на март , след като избухна скандалът с имотните сделки на хора от властта, купили жилища от \"Артекс\", на по-ниски от пазарните цени.Той обаче остана зам.-председател на ГЕРБ, както и пое ръководството на предизборния щаб на партията за европейските избори.След оставката на Цветанов депутатът  Малко по-късно в кулоарите на парламента тя заяви, че , но ще търси диалог и консенсус в работата си.", "date": "2019.05.31", "title": "Борисов налага повече контрол в ГЕРБ "}
{"url": "https://news.bg/world/sasht-razsledvat-prezidenta-na-honduras-za-trafik-na-kokain.html", "text": "Федерални прокурори на САЩ споменават в документи президента на Хондурас Хуан Орландо Ернандес в голямо разследване на \"мащабен наркотрафик и пране на пари\". Документите са внесени в съда в Ню Йорк, съобщават медии.Документите с името на Ернандес са с дата юли 2015 г. и не става ясно от тях дали разследването продължава. Няма индикации да са повдигани обвинения срещу президента.Новината за разследването съвпадна с национална стачка и големи улични протести в Хондурас с призив за оставката на президента. Въпреки политическите сътресения в страната президентът се разглежда като съюзник на САЩ и администрацията на Доналд Тръмп го подкрепи след информацията за изборна измама, предизвикала улични протести през 2017 г.Изключително рядко се споменава името на президент на държава в документи на американските разследващи органи и обикновено трябва да бъде одобрено от правителството на най-високо ниво.От пресцентъра на президента обявиха, че Администрацията за борба с наркотиците на САЩ е изчистила името на Ернандес през 2015 г. и сега се радва на добри отношения с агенцията.Хондурас е голям коридор за трафик на кокаин от Южна Америка към Мексико и САЩ.Хуан Антонио - Тони, брат на Ернандес, беше арестуван на летището в Маями през ноември. Той е обвинен от федералната прокуратура в Ню Йорк в трафик на тонове кокаин между 2004 и 2016 г.", "date": "2019.05.31", "title": "САЩ разследват президента на Хондурас за трафик на кокаин"}
{"url": "https://news.bg/regions/zadarzhaha-mazh-udaril-s-bradva-bezdomno-kuche-v-smolyan.html", "text": "Задържаха мъж, ударил с брадва бездомно куче в Смолян. Наложило се раната на животното да бъде зашита от ветеринарен лекар, съобщи bTV.Инцидентът станал на пазара в смолянския квартал \"Устово\". Мъжът слязъл от пикап заедно със своето куче, при което уличното започнало да ги лае. След това взел брадва и го ударил по гърба.Работещите в района твърдят, че кучето не е агресивно. За помощ бил повикан ветеринарният лекар, чиято клиника е наблизо.Извършителят на деянието е установен, като е бил задържан в ареста за 24 часа.", "date": "2019.05.31", "title": "Задържаха мъж, ударил с брадва бездомно куче в Смолян"}
{"url": "https://news.bg/crime/ivan-geshev-nikoga-prokuraturata-ne-e-bila-tolkova-otkrita.html", "text": "Никога прокуратурата не е била толкова открита, при нито един друг главен прокурор. Това заяви зам.-главният прокурор Иван Гешев пред БНТ по повод специализираните акции и арести през последните дни.По думите те са максимално открити и изнесят цялата информация пред обществото.Според него обемът на работа на прокуратурата не е  несъпоставим, с който и да е друг период. По повод вчерашниятой потвърди информацията, че е задържан за 24 часа, но не пожела да разясни повече подробности по случая.За  Гешев заяви, че подобни групи се занимават с всичко, от което може се изкара пари. По думите му тези хора обикновено са свързани по един или друг начин с местната власт, правейки паралел с арестите на кмета на Божурище и кмета на район \"Северен\" в Пловдив.Зам.-главният прокурор поясни, че Мартин Антов е привлечен като ръководител на групата в Монтана.По отношение на , Гешев уточни, че днес се очаква да му бъде поискана мярка за неотклонение задържане под стража, като се надява съдът да я уважи, тъй като според него за тридневен срок са събрани достатъчно доказателства за това основание.\"Важното е делото да влиза в съда и да има присъди\", отбеляза той.За вчерашното  зам.-главният прокурор уточни, че си прибираме поредния български олигарх у дома с цел той да бъде изправен пред българското правосъдие.ПоИван Гешев подчерта, че самото дело е причината, а всичко друго е следствието. По думите му основното е източването на самата банка, а даването на пари от едни на други лица е вторично престъпление, което се разследва отделно.В тази връзка той отбеляза, че едва ли могъл да бъде толкова смел като Бисер Лазов и да излезе да разкрие голям част от хората и интересите, замесени по делото.\"Никой не го интересува обективната истина, гледа се само политическата цел\", изтъкна зам.-главният прокурор.По отношение на всички спецакции и арести от последните дни, Гешев обобщи, че целта на тези хора е прокуратурата да не си свърши работата, а разследващите органи да бъдат дискредитирани.", "date": "2019.05.31", "title": "Иван Гешев: Никога прокуратурата не е била толкова открита"}
{"url": "https://news.bg/int-politics/meksiko-otgovarya-na-mitata-na-tramp-amerika-na-parvo-myasto-e-zabluda.html", "text": "\"Америка на първо място е заблуда\", е казал президентът на Мексико Андрес Мануел Лопес Обрадор на американския си колега Доналд Тръмп в писмо, което е отговор на обявлението от страна на Белия дом, че е наложил мито на стойност 5 процента за всички стоки от Мексико от 10 юни заради навлизащите оттам мигранти в САЩ, съобщава \"Ройтерс\".Лопес Обрадор е изтъкнал, че иска да избегне конфронтация със САЩ и че идеали като справедливост и всеобщо братство били по-важни от границите.Президентът на Мексико също така е разпоредил на външния си министър да отпътува за Вашингтон днес.\"Америка на първо място\" беше сред основните лозунги, които Тръмп използваше в предизборната си кампания, а и по време на мандата си. ", "date": "2019.05.31", "title": "Мексико отговаря на митата на Тръмп: Америка на първо място е заблуда"}
{"url": "https://news.bg/crime/stroezhi-v-park-slozhili-beleznitsi-na-rayonniya-kmet-na-plovdiv.html", "text": "Акцията срещу арестувания кмет на пловдивския район \"Северен\" Ральо Ралев е заради скандал със застрояването на част от парка до хотел \"Санкт Петербург\".Това е една от водещите версии на разследването, съобщи bTV.По информация на Нова телевизия, той е задържан по разследване за корупционни престъпления, както и за съмнения за злоупотреби с обществени поръчки.Малко по-рано днес зам.-главният прокурор Иван Гешев потвърди информация за негово задържане, но отказа да даде повече подробности, за да не се пречи на разследването.Припомняме, че вчера служители на комисията за противодействие на корупцията и на специализираната прокуратура , а сградата на кметството беше блокирана от униформени до късно вечерта.Самият кмет беше изведен с белезници оттам малко след 23 ч.Той обяви, че не знае за какво е арестуван. Ралев е задържан за 24 часа, предстои днес да стане ясно дали мярката му ще бъде удължена.", "date": "2019.05.31", "title": "Строежи в парк \"сложили\" белезници на районния кмет на Пловдив"}
{"url": "https://news.bg/int-politics/luiziana-zabranyava-abortite-sled-otkrivane-na-sardechen-puls-u-ploda.html", "text": "Губернаторът от Демократическата партия на американския щат Луизиана подписа много рестриктивен нов закон за абортите, който забранява процедурата след откриването на сърдечна пулсация у плода, съобщават американските медии.Законът може да забрани абортите още след шестата седмица от началото на бременността.Конгресмените в щата подкрепиха с преобладаващо мнозинство законопроекта в сряда със 79 гласа \"за\" и 23 \"против\", а губернаторът Джон Бел Едуардс подписа законопроекта в четвъртък тамошно време.Това е последната от поредица мерки срещу абортите в различни щати, като те се очаква да бъдат оспорени в съда.Още четири щата приеха подобни ограничения на абортите през тази година, свързани с откриването на сърдечен пулс - Джорджия, Кентъки, Охайо и Мисисипи.В изявление губернаторът Едуардс изтъкна: \"Призовавам мнозинството от преобладаващото двупартийно мнозинство от конгресмени, които гласуваха за закона, да се присъединят към мен, за да продължим да изграждаме една по-добра Луизиана, която се грижи за най-малките сред нас и осигурява повече възможности за всеки.\"Губернаторът Едуардс отдавна се противопоставя на абортите. Подкрепата за ограничения на абортите постави някои демократи в щата в конфликт с Демократическата партия на национално равнище, която разглежда достъпа до процедурата по отстраняване на плода като основен принцип от своята платформа.Жените на много места в САЩ организираха протести срещу новия закон в Луизиана, а големи холивудски звезди и продуцентски компании обещаха да бойкотират щатите, които налагат такива забрани.Disney, Netflix и WarnerMedia публично заплашиха да преустановят дейността си в тези щати, ако законите влязат в сила.Така наречените закони за сърдечната пулсация се стремят да направят аборта незаконен веднага след откриването на сърдечен пулс у плода. В повечето случаи това става около шест седмици след забременяването - преди много жени дори да знаят, че са бременни.Строгият закон на Луизиана не включва изключения за бременности, произтичащи от кръвосмешение или изнасилване.", "date": "2019.05.31", "title": "Луизиана забранява абортите след откриване на сърдечен пулс у плода"}
{"url": "https://news.bg/society/v-bozhurishte-protestirat-v-podkrepa-na-kmeta.html", "text": "Десетки хора излязоха на протест в Божурище пред сградата на общината в защита на задържания кмет Георги Димов, съобщи bTV.Протестиращите настояват за освобождаването му. Направена е и подписка в негова защита. Владислава Симеонова, зам.-кмет на Божурище обяснява, че продадените имоти са ниви до гробищния парк извън регулация, а вкарването им в регулация е дълга и скъпа процедура.По думите ѝ тяхната цена ще се повиши след вкарването им в регулация, но в момента никой не може да каже каква ще бъде тя.Според нея хората от града сами са се организирали за протеста в защита на Димов.Припомняме, че на 28 май, заради подозрения, че с имотни сделки са ощетили местната хазна.Неговата мярка беше 48 часа и изтича днес, очаква се обвинението да поиска постоянното му задържане.", "date": "2019.05.31", "title": "В Божурище протестират в подкрепа на кмета"}
{"url": "https://news.bg/int-politics/kola-bomba-udari-konvoy-na-sasht-v-kabul-nyakolko-zhertvi.html", "text": "Кола бомба, насочена срещу американски конвой, е експлодирала в афганистанската столица Кабул, ранявайки четирима американски военнослужещи и причинявайки още редица други жертви, съобщиха властите, цитирани от \"Ройтерс\".Това е второто нападение в града за два дни.Талибаните поеха отговорност за взрива, който стана ден след като терористичната групировка ДАЕШ (\"Ислямска държава\") пое отговорност за самоубийствена атака пред военна академия, при която загинаха най-малко шестима души.Говорител на американските сили в Афганистан уточни, че кола бомба е ударила американски конвой и четирима американски военнослужещи са претърпели леки наранявания, но не е предоставил други подробности.Противоречиви са обаче информациите за общия брой на жертвите, причинени от взрива.Афганистански служител от силите за сигурност, който е пожелал да остане анонимен, е казал, че деветима души са били убити и шестима цивилни са били ранени при взрива.Говорителят на талибаните обяви, че при нападението е ударен конвой от чуждестранни сили, като са били убити 10 души и са били унищожени две превозни средства.Експлозията е станала на оживен път в източната част на Кабул, район с няколко големи обекта на силите за сигурност, които през годините са били обект на множество нападения.Снимки, циркулиращи в социалните мрежи, показаха силно повреден бял брониран джип Land Cruiser от тип, често използван от международни организации, обграден от пожарникари.", "date": "2019.05.31", "title": "Кола бомба удари конвой на САЩ в Кабул, няколко жертви"}
{"url": "https://news.bg/regions/pozharnikari-spasiha-baba-ostanala-zaklyuchena-v-apartamenta-si.html", "text": "Пожарникари от Стара Загора помогнаха на възрастна жена, до която лекарите нямали достъп, информира bTV. Те проникнали в апартамента й през прозорец с помощта на пожарникарската стълба.73-годишната старозагорка паднала в апартамента си на шестия етаж. Съседи я чули да вика и се обадили на телефон 112.Вратата на жилището била заключена отвътре и до пациентката нямало достъп.За да помогнат на жената, екип на пожарната проникнал в жилището през отворен прозорец. Операцията отнела десетина минути. Пожарникарите отключили вратата и лекарите стигнали до пациентката.След направения преглед е установено, че възрастната жена е имала хипертонична криза. Животът й е вън от опасност.", "date": "2019.05.31", "title": "Пожарникари спасиха баба, останала заключена в апартамента си "}
{"url": "https://news.bg/society/kampaniya-za-zashtita-na-zhivotnite-obedini-nad-edin-milion-evropeytsi.html", "text": "Над един милион европейски граждани са подписали Европейската гражданска инициатива за забрана на клетките в животновъдството, съобщават от Сдружение \"Кажи\".По данни на организацията това е най-мащабната политическа кампания за защита на селскостопанските животни досега, като в нея са взели участие над 170 организации за защита на животните в ЕС.От Сдружение \"Кажи\" посочват, че въпреки огромния брой събрани подписи в подкрепа на инициативата кампанията за освобождаване на селскостопанските животни от клетките все още не е приключила.Трябва да продължим да събираме подписи, за да сме сигурни, че Европейският парламент ще разбере точно колко е важен този въпрос за европейските граждани, твърди Стефан Димитров от организацията.Кампанията е започнала преди осем месеца и ще продължи още три.По данни на Сдружение \"Кажи\" над 300 милиона прасета, кокошки, зайци, патици и пъдпъдъци са затворени в клетки в ЕС, като в повечето клетки животните не разполагат с пространство, за да се движат свободно.Европейската гражданска инициатива има потенциала да помогне на стотици милиони селскостопански животни в Европа, спестявайки им една от най-големите жестокости в индустриалното животновъдство, посочват от организацията.", "date": "2019.05.31", "title": "Кампания за защита на животните обедини над един милион европейци"}
{"url": "https://news.bg/crime/poiskaha-postoyanen-arest-za-kmeta-na-bozhurishte.html", "text": "Спецпрокуратурата внесе в Специализирания наказателен съд искане за постоянен арест на кмета на община Божурище Георги Димов.Припомняме, той бе задържан на 28 май при операция на Специализираната прокуратура, осъществена със съдействието на СДВР и КПКОНПИ.Повдигнато му е обвинение за длъжностно престъпление (по чл. 282 от НК). Специализираната прокуратура привлече към наказателна отговорност и зам.-кмета на общината Габриела Дончева и младши експерт в общинската администрация.Те са обвинени за съучастие в престъпление по служба за изготвянето на официални документи с невярна информация.На двамата обвинени са определени парични гаранции от по 5 000 лева.", "date": "2019.05.31", "title": "Поискаха постоянен арест за кмета на Божурище"}
{"url": "https://news.bg/politics/danail-kirilov-otkaza-da-komentira-situatsiyata-v-gerb.html", "text": "Правосъдният министър Данаил Кирилов отказа да коментира случващото се в ГЕРБ.\"Изчакайте анализа\", призова той в кулоарите на парламента.\"Ще има изявление на лидера на нашата парламентарна група, няма да коментирам този въпрос\", подчерта Кирилов.Припомняме, че вчера в кулоарите на парламената председателят на ПГ на ПП ГЕРБ Даниела Дариткова обяви пред медиите След това самият той написа във \"фейсбук\", че  и запазил хладнокръвие по време на кампанията за евроизборите. По този повод Валери В края на март , след като избухна скандалът с имотните сделки на хора от властта, купили жилища от \"Артекс\", на по-ниски от пазарните цени.Той обаче остана зам.-председател на ГЕРБ, както и пое ръководството на предизборния щаб на партията за европейските избори.След оставката на Цветанов депутатът  Малко по-късно в кулоарите на парламента тя заяви, че , но ще търси диалог и консенсус в работата си.", "date": "2019.05.31", "title": "Данаил Кирилов отказа да коментира ситуацията в ГЕРБ"}
{"url": "https://news.bg/crime/spetsaktsiya-na-gdbop-zavarshi-s-deset-pedofili-v-aresta.html", "text": "Десет души са задържани заради злоупотреба с деца онлайн, съобщават от полицията.Те са заловени при специализирана акция на ГДБОП на територията на цялата страна през април и май. Педофилите оказвали продължителен тормоз и сексуално изнудване спрямо жертвите си - деца между 7 и 12 години.При разследването от жилищата на арестуваните са иззети огромни количества снимкови материали и видео с насилствени сцени над деца, като жертвите на сексуален тормоз в някои от файловете били на възраст дори под 3 години.От началото на годината служителите от специализирания отдел \"Киберпрестъпност\" на ГДБОП са провели специализирани операции за противодействие на онлайн сексуалната експлоатация на деца, при която са задържани 25 мъже. Те са осъществявали контакт с деца основно чрез Фейсбук и ги изнудвали за срещи на живо.Претърсвания са извършени на територията на София, Кюстендил, Благоевград, Варна, Бургас, Враца, Пловдив, Стара Загора, Перник и други. При разследването са намерени и част от голите снимки на децата, които били изнудвани от педофилите.Задържаните от началото на годината са на възраст от 22 до 45 години. За деянията им законът предвижда наказание \"лишаване от свобода\" до 6 години.При разследване на Интерпол, проведено съвместно от над 60 държави, сред които България, са спасени над 50 деца, жертви на блудствени действия, които са били излъчвани онлайн в интернет форум, който се хоствал на територията на страната ни.След изземване на компютърно-информационните данни от форума е установено, че в него членували над 60 000 потребители, които наблюдавали онлайн блудствените действия с жертвите. Част от потребителите на форума били заплатили високи суми за получаване на \"ВИП\" акаунт, който им давал право да нареждат на насилниците какво точно да извършват с децата по време сексуалните сцени.От ГДБОП призовават родителите за завишен контрол по време на предстоящата лятна ваканция.", "date": "2019.05.31", "title": "Спецакция на ГДБОП завърши с десет педофили в ареста"}
{"url": "https://news.bg/crime/otnovo-otlozhiha-deloto-sreshtu-valyo-toploto.html", "text": "Отново отложиха делото срещу Вальо Топлото, съобщава БГНЕС.Днес в Софийския градски съд се състоя поредното заседание по казуса с бившия директор на \"Топлофикация\" Валентин Димитров.В съдебна зала той се яви със своя адвокат. Призовано беше и вещо лице, което отново да даде показания.Въпреки че се предвиждаше днес да бъдат изчетени пледоариите, заради липсващ писмен отговор от страна на \"Топлофикация\" след 20-минутно заседание беше насрочена нова дата - 13 юни.Припомняме, сагата започна през 2006 г., когато Димитров беше обвинен, че между 1999 и 2003 г. е нарушил валутното законодателство при извършването на сделки в Австрия за над 432 000 долара.Първоначално той беше осъден на 14 години затвор. През 2012 г. обаче Софийският апелативен съд го оправда, след като прие, че няма заобикаляне на ЗОП при сключените договори с \"Шибър\", защото имало договорености на държавата с Европейската банка за възстановяване и развитие и със Световната банка, а търговете били проведени по правила на банките.Година по-късно Върховният касационен съд върна делото на Софийския апелативен съд с мотива, че разплащането ставало с пари на \"Топлофикация\", а не на чуждите банки, което означавало, че Законът за обществените поръчки е трябвало да бъде спазен.", "date": "2019.05.31", "title": "Отново отложиха делото срещу Вальо Топлото"}
{"url": "https://news.bg/int-politics/lavrov-obyavi-za-naludnichavi-tvardeniyata-na-sasht-za-yadreni-opiti-na-rusiya.html", "text": "Изявленията на САЩ за това, че Русия провежда ядрени опити, са налудничави спекулации. Това коментира руският външен министър Сергей Лавров след разговори с японския си колега Таро Коно, съобщават руските медии.\"Налудничавият характер на тези спекулации вече беше посочен от представители на Организацията за забрана на ядрените опити и уважавани, авторитетни експерти в самите САЩ\", каза Лавров пред журналисти.По-рано генерал-полковник Робърт Ашли, който е началник на военното разузнаване на Пентагона, заяви, че Москва не е спазва мораториума върху ядрените опити, наложен от Договора за пълна забрана на ядрените опити.Руското външно министерство определи това изявление като груба провокация. Руските дипломати отбелязаха, че подобни обвинения са абсолютно безпочвени и са опит за очерняне на Русия.", "date": "2019.05.31", "title": "Лавров обяви за налудничави твърденията на САЩ за ядрени опити на Русия"}
{"url": "https://news.bg/regions/taksi-se-zapali-v-blizost-do-benzinostantsiya-v-sofiya.html", "text": "Пожар гори до бензиностанция на столичния бул. \"Гешов\" в София, съобщи bTV.Такси се е запалило в близост до бензиностанцията. Причината е техническа неизправност на автомобила.Към момента няма данни за пострадали.", "date": "2019.05.31", "title": "Такси се запали в близост до бензиностанция в София"}
{"url": "https://news.bg/world/merkel-se-pritseli-v-tramp-v-rech-da-se-saboryat-stenite.html", "text": "Канцлерът на Германия Ангела Меркел призова завършващите Харвард да \"съборят стените на невежеството и тесногръдието\" в реч, която очевидно е насочена към президента на САЩ Доналд Тръмп и политиките му, пише \"Политико\".Макар че не спомена името на американския президент, германският лидер използва по-голямата част от речта си в Харвардския университет, за да атакува стълбовете на президентството на Тръмп: протекционизмът, търговските войни и вдигането на стени.Тя също предупреди, че климатичните промени представляват заплаха за ресурсите на планетата и призова света да работи обединено.Канцлерът започна речта си с описване на живота си в бившата Източна Германия преди да падне Берлинската стена. Тя отбеляза, че всеки ден е минавала покрай стената от работа до дома си.\"Берлинската стена ограничаваше възможностите ми. Буквално стоеше на пътя ми\", каза Меркел в Харвард, където по-рано стана доктор по право на Харвардския университет.Меркел се обяви за \"мултилатерализма вместо унилатерализма\", \"глобалния\" начин на мислене вместо националния, \"да бъдеш без предразсъдъци вместо изолационист\".Протекционизмът и търговските конфликти вредят на свободната международна търговия и на основите за просперитет, поясни тя.Меркел беше бурно аплодирана, след като заяви, че е важно да не се \"описват лъжите като истина и истината като лъжи\".През по-голямата част речта й беше на немски език, но в края заяви на английски език: \"Искам да оставя това желание с вас: Съборете стените на невежеството и тесногръдието, защото нищо не трябва да остане такова каквото е\".Посещението на Меркел в САЩ не включва визита в Белия дом.", "date": "2019.05.31", "title": "Меркел се прицели в Тръмп в реч да се „съборят стените”"}
{"url": "https://news.bg/press/tri-topbanki-shte-finansirat-evrohold-za-sdelkata-s-chez-palen-haos-v-broeneto.html", "text": "Три западни инвестиционни банки е избрал \"Еврохолд\" да участват във финансирането на сделката за активите на ЧЕЗ в България. Това съобщава чешкият в. \"Лидове новини\".Холдингът има статут на ексклузивен купувач в преговорите с ЧЕЗ. Асен Христов - председател на надзорния съвет на \"Еврохолд\", заявява, че са се обърнали към седем банки. Пет от тях били готови да участват в проекта, три са избрани на финала. \"Това са западни инвестиционни банки, които са в топ 10\", уточнява Христов.ЦИК публикува списък с 4773 грешки в 1919 изборни протокола, минути преди да обяви окончателните резултати от изборите за Европейски парламент в България късно вечерта в сряда. Т. нар. анализ на несъответствията включва неточности в отчитането на вота, допуснати от секционни и районни избирателни комисии на територията на всички области у нас, както и в 10 страни по цял свят. От документа се вижда, че голям брой грешки при въвеждането на данните е допуснала и самата ЦИК и крайна сметка е прието за вярно записаното от РИК.За сравнение - на балотажа за президент през 2016 г. е имало 167 грешки в 89 протокола, а на референдума, който се проведе заедно с първия тур - 558 грешки в 345 протокола. На парламентарния вот през 2017 г. грешките са били около 3000 (точният им брой им не е съобщен от ЦИК).Наближава крайният срок, в който бензиностанциите трябва да сменят електронните си системи с фискална памет, напомнят от НАП. 30 юни е датата, посочена в Наредба Н-18, до която е необходимо търговците на горива да съобразят фискалния си софтуер с изискванията на наредбата.Само няколко месеца по-късно - от 30 септември, всички бензиностанции ще трябва да издават касови бележки, в които е изписан брутният им марж. Освен разликата в покупната и продажната цена, търговците на горива са задължени да включат и информация за размера на ДДС и акциз.Районен кмет на Пловдив е арестуван, съобщи marica.bg. Ральо Ралев е задържан в района на моста на \"Герджика\", в близост до Университета по хранителни технологии. Арестът е осъществен при акция на Комисията за противодействие на корупцията и Криминална полиция.Кметът на пловдивския район \"Северен\" Ральо Ралев е задържан, докато тренирал във фитнес до моста на Герджика, съобщи TrafficNews съобщи. Това се е случило днес около 18 часа. Маскирани полицаи са нахълтали в залата, където Ралев спортувал. Обискиран е целият му багаж, а след това маскирани полицаи са претърсили автомобила му. Междувременно полицаи са задържали и пловдивски проектант, с когото Ралев работел. Акцията се ръководи от София, от КПКОНПИ. По непотвърдени данни има и други задържани. Напусналият всички постове в ГЕРБ Цветан Цветанов разкри подробности от срещата си премиера и лидер на партията Бойко Борисов, на която е било взето решението за оставката му. На излизане от централата на ГЕРБ тази вечер той каза, че е предложил два варианта на премиера, но Бойко Борисов е предложил трети, който не го е удовлетворил и е решил да подаде оставка.Делян Пеевски се появи за втори пореден ден на работа в парламента, където не бе стъпвал в последните две години. Обграден от журналисти, той дори отговори на зададен му още вчера въпрос за това какви законопроекти ще внесе: \"Мислиме да внесеме проект за свалянето на ДДС-то на хляба, защото това е голям проблем, на 5%, за лекарствата да помислиме и безплатни детски градини... и за книгите.\" Вчера стана ясно, че подобно на миналите евроизбори през 2014 г. и сега той се отказва от място в европарламента. Не отговори обаче дали планира да идва на работа в българския парламент и занапред.Що се отнася за предложението за диференцирани ставки по ДДС за отделни стоки - факт е, че в много държави от ЕС има такива. Българският бюджет обаче разчита много на приходите от косвения данък (25% от всички постъпления за 2019 г.) и понижението ще трябва да се компенсира - с намаляване на разходите в дадена сфера или вдигане на друг данък. Отделно свалянето на ДДС за продукти или услуги не е гаранция, че цените им ще намалеят пропорционално, а преференциите за един сектор могат да доведат до вълна от искания и от други. С популисткия си ход Пеевски вероятно търси имиджов ефект.Както обеща вчера, Бойко Борисов започна радикална чистка в партията. Първата жертва е доскорошната му дясна ръка Цветан Цветанов. След разговор с лидера си тази сутрин, Цветанов подава оставка от всички постове в партията. Борисов му благодари за свършената работа през годините, се казва в краткото съобщение от пресцентъра на ГЕРБ.След гръмването на скандала с апартаментите на властта, Борисов не скри разочарованието си от Цветан Цветанов. Самият шеф на групата на ГЕРБ в парламента, се държа арогантно и нагло, твърдейки, че няма да подава оставка и че няма кой да го накаже. Думите му още повече вбесиха вожда, и след няколко дни Цветанов обяви, че напуска парламента и остава само председател на предизборния щаб в партията. Борисов на няколко пъти коментираше в ефир, че скандала с Цветанов е нанесъл тежки щети на партията. А още в първия ден след изборите, обяви, че ролята на Цветанов сред структурите очевидно е била преувеличена.Вчера лидерът на ГЕРБ обяви, че в партията му предстои сериозна чистка заради резултатите от вота и заради скандалите от последните месеци.", "date": "2019.05.31", "title": "Три топбанки ще финансират \"Еврохолд\" за сделката с ЧЕЗ; Пълен хаос в броенето"}
{"url": "https://news.bg/int-politics/nov-kandidat-za-posta-na-tereza-mey.html", "text": "Появи се нов пореден кандидат за поста на Тереза Мей. Бившият британски министър по въпросите на имиграцията Марк Харпър обяви, че издига кандидатурата си за председател на Консервативната партия, съобщи телевизия \"Скай\".Преди пет години Марк Харпър подаде оставка като британски министър по въпросите на имиграцията. Той беше уличен, че е наел за чистачка чужденка , която не е имала разрешение да работи във Великобритания.Самият Харпър се оправда, че е бил подведен от жената, която му е представила фалшиви документи. Той все пак предпочете да напусне правителството.След близо три години начело на властта, , че се оттегля на 7 юни. Марк Харпър е 12-ият кандидат, който се включва в надпреварата за наследник на Тереза Мей.", "date": "2019.05.31", "title": "Нов кандидат за поста на Тереза Мей"}
{"url": "https://news.bg/int-politics/rusiya-poryaza-iran-za-s-400.html", "text": "Русия е отказала да продаде на Иран ПВО комплексите С-400, съобщи \"Блумбърг\".Двама информирани източници заявиха, че Русия е отхвърлила искането на Иран да закупи ПВО системите поради опасения, че тази продажба ще предизвика още по-голямо напрежение в Близкия изток.Продажбите на ракетни системи са спорни, съобщиха от \"Блумбърг\". Турция, член на НАТО и съюзник на Съединените щати, рискува санкции от американската администрация, ако се съгласи да купи C-400 от Русия, припомнят от агенцията.Иранският външен министър Мохамед Джавад Зариф посети Москва на 7 май. Руското външно министерство не отговори на молба ", "date": "2019.05.31", "title": "Русия \"поряза\" Иран за С-400"}
{"url": "https://news.bg/int-politics/salman-s-priziv-za-edinen-front-sreshtu-iran.html", "text": "Кралят на Саудитска Арабия Салман бин Абдул Азиз Ал Сауд призова световната общност , предаде АП.Агенцията посочва, че саудитският крал е отправил призива снощи в Мека при откриването на извънредна среща на високо равнище на страните от Близкия изток.Рияд е домакин на форум, който трябва да създаде единен фронт на арабските държави срещу Иран.Саудитска Арабия смята, че действията на Техеран в региона на Персийския залив са заплаха за мира и стабилността.", "date": "2019.05.31", "title": "Салман с призив за единен фронт срещу Иран"}
{"url": "https://news.bg/world/kuriozen-opit-za-obir-na-magazin-za-sladoled.html", "text": "Полицията в Рим предотварти куриозен опит за обир на сладкарница за сладолед, съобщават италианските медии.Те уточняват, че нападателят се е опитал да отвори касата в отсъствието на продавачката. При нейното появяване, той я заплашил с близалка.Минута по-късно той избягал от сладкарницата за сладолед, но бил заловен от полицията.Силите на реда уточниха, че зад решетките е 32-годишен чужденец с богато криминално досие.", "date": "2019.05.31", "title": "Куриозен опит за обир на магазин за сладолед"}
{"url": "https://news.bg/int-economics/tramp-udrya-meksiko-s-mita-zaradi-migrantite.html", "text": "Президентът на САЩ Доналд Тръмп написа в \"Туитър\", че от 10 юни Съединените щати ще наложат 5% мито за всички стоки, които идват от Мексико. Митата постепенно ще се увеличават, докато проблемът с незаконната имиграция не бъде отстранен.От външното министерство на Мексико отговориха, че решението на САЩ да въведе мита ще има тежки последствия за двустранните отношения.Очаква се президентът на САЩ Доналд Тръмп да наложи нови мита за вноса от Мексико, ако Мексико не намали броя на мигрантите, търсещи убежище в САЩ, съобщава в. \"Вашингтон пост\". Президентът трябва да направи съобщението в петък, въпреки че източниците казват, че \"някои от помощниците на Белия дом се опитват да говорят с него\" поради страх от  и за споразумението между САЩ и Мексико-Канада (USMCA).Друг официален представител обаче заяви пред вестника, че \"има широка подкрепа в администрацията, която да накара Мексико да продължи.\" Новината следва предишен доклад, в който се посочва, че Тръмп възнамерява да задейства процес, който му позволява да \"замрази\" USMCA в рамките на 30 дни. Миналата седмица САЩ вдигнаха тарифите за стомана и алуминий от Мексико и Канада като част от сделката. Междувременно, по-рано в четвъртък, Тръмп заяви пред репортери, че обявяването му в петък ще бъде неговото \"най-голямо изявление досега за границата\". Не е ясно как решението му ще се отрази на търговското споразумение.", "date": "2019.05.31", "title": "Тръмп удря Мексико с мита заради мигрантите"}
{"url": "https://news.bg/disasters/zadarzhaha-kapitan-zaradi-potanaliya-v-budapeshta-korab.html", "text": "Капитанът на по-големия плавателен съд, който се  на оживен участък от река Дунав в Будапеща, е задържан, съобщи унгарската полиция.Украинският капитан на кораб е разпитан от следователите като заподозрян.След като е бил разпитан, 64-годишният Юрий С., жител на Одеса, е задържан. Прокуратурата е повдигнала искане за постоянен арест.Корабчето, превозващо южнокорейски туристи, потъна седем секунди след сблъсъка по време на дъждовна буря в сряда вечерта. Избледняват надеждите, че някой от изчезналите 21 души ще бъде открит жив. Засега официално жертвите са седем души. Седем души бяха спасени. ", "date": "2019.05.31", "title": "Задържаха капитан заради потъналия в Будапеща кораб"}
{"url": "https://news.bg/int-politics/kim-chen-un-ekzekutira-diplomati-v-chistka-sled-provala-na-sreshtata-s-tramp.html", "text": "Ким Хьок Чол, специалният представител на Държавния съвет на КНДР за отношенията със САЩ, е бил екзекутиран през март след  между Доналд Тръмп и лидера на КНДР Ким Чен - ун. Това съобщи южнокорейски вестник, цитирайки източници от КНДР.Освен това четирима представители на МВнР на КНДР, които са участвали в преговорите, също са екзекутирани. Те са обвинени в шпионаж в полза на Съединените щати.Още няколко участници в срещата на върха, включително преводачът на Ким Чен-ун, са били изпратени в поправителните лагери.Срещата на върха на КНДР и САЩ се проведе в столицата на Виетнам на 27-28 февруари. След няколко разговора, включително и на четири очи Доналд Тръмп и Ким Чен-ун не успяха да постигнат споразумение и не подписаха общ документ.Припомняме, че първата историческа среща се ", "date": "2019.05.31", "title": "Ким Чен-ун екзекутира дипломати в чистка след провала на срещата с Тръмп"}
{"url": "https://news.bg/int-politics/kuba-mozhe-da-razreshi-krizata-vav-venetsuela.html", "text": "Кубинското правителство може да играе важна роля за преодоляване на  Това съобщи вчера канадският премиер Джъстин Трюдо на съвместна пресконференция с вицепрезидента на САЩ Майкъл Пенс в Отава.\"По време на дискусиите в групата в Лима осъзнахме, че Куба може потенциално да играе положителна роля в бъдещото стабилизиране на ситуацията във Венецуела, така че Канада работи с Куба в тази посока\", каза Трюдо. Той също така подчерта, че Отава и Вашингтон имат различни подходи към отношенията с Хавана, но в същото време и трите страни са обединени в целта си \"да възстановят демокрацията във Венецуела, да създадат условия за мир, стабилност и просперитет на венецуелския народ\".На 15 май канадският външен министър Христия Фриленд, преди да отпътува за Куба, заяви, че Отава и Хавана трябва да обсъдят продължаващата криза във Венецуела и да намерят начини да я преодолеят заедно. Канада е една от страните, които преди това подкрепиха лидера на опозицията във Венецуела Хуан Гуайдо, който се обяви за действащ президент на Венецуела на 23 януари. На 3 май държавите от групата на Лима (Канада, Аржентина, Бразилия, Колумбия, Коста Рика, Гватемала, Хондурас, Мексико, Панама, Парагвай, Перу и Чили) призоваха за намиране на решение на кризата в страната. Мадуро, който вярва, че опит за преврат е бил вдъхновен от американците във Венецуела, се подкрепя по-специално от Куба, Русия, Беларус, Боливия, Иран, Китай и Никарагуа.На 7 май Хавана изрази своята готовност да съдейства за разрешаването на политическата криза във Венецуела, ако . В началото на май американският президент Доналд Тръмп разреши премахването на санкциите срещу Куба, ако предприеме \"правилните стъпки\" и откаже да сътрудничи с Венецуела, иначе Хавана ще се сблъска с по-строги ограничения.", "date": "2019.05.31", "title": "Куба може да разреши кризата във Венецуела"}
{"url": "https://news.bg/int-politics/12-500-detsa-bezhantsi-sa-poseshtavali-gratskite-uchilishta.html", "text": "Почти 12 500 деца - бежанци са посещавали гръцките държавни училища тази година, според годишния доклад на ЮНЕСКО, представен в четвъртък на специално събитие в Министерството на образованието в Атина.\"Общият брой на регистрираните бежански студенти в гръцките държавни училища в момента възлиза на около 12 480\", каза заместник-министърът на образованието Меропи Цуфи.Тя добави, че всички образователни звена, посещавани от бежанци, се обслужват от психолози, които предоставят подкрепа на децата-бежанци и техните семейства.Цуфи заяви също, че от 2017 г. Гърция участва в пилотна програма за регистриране и признаване на академичните дипломи на децата-бежанци.", "date": "2019.05.31", "title": "12 500 деца - бежанци са посещавали гръцките училища"}
{"url": "https://news.bg/weather/zhalt-kod-za-poroi-i-gramotevitsi-v-10-oblasti.html", "text": "Жълт код за порои и гръмотевици в 10 области. Това съобщиха от НИМХ.Предупреждението е издадено за София - град, София област, Пазарджик, Пловдив, Стара Загора, Велико Търново, Габрово, Ловеч, Плевен и Враца.Днес ще се развива купесто-дъждовна облачност и на много места ще има краткотрайни валежи, гръмотевици и временно усилване на вятъра. Ще има и градушка. Главно в Централна България има условия за интензивни валежи. Ще духа до умерен северозападен, в Източна България - североизточен вятър.В Западна България ще проникне хладен въздух и температурите ще се понижат, докато в Източна България, където ще има и слънчеви часове температурите ще са по-високи. Преобладаващите максимални температури ще бъдат между 19° и 24°, на места в Източна България - до 26°-27°. През нощта срещу събота гръмотевични бури все още ще има в Централна България.Над планините ще се развива мощна купесто-дъждовна облачност и на много места ще има валежи и гръмотевични бури. Ще духа силен югозападен вятър, който по-късно през деня в ниските части ще се ориентира от северозапад. Максимална температура на височина 1200 метра около 15°, на 2000 метра - около 9°.Над Черноморието ще преобладава слънчево време, след обяд с временни увеличения на облачността. На места, главно по северното крайбрежие ще превали и прегърми. Ще духа до умерен североизточен вятър. Максимални температури на въздуха: 24-26°. Температурата на морската вода е 20-21°, само на север от Варна е 15°. Вълнението на морето ще е 1-2 бала.", "date": "2019.05.31", "title": "Жълт код за порои и гръмотевици в 10 области"}
{"url": "https://news.bg/society/otbelyazvame-svetovniya-den-bez-tyutyunopushene-1.html", "text": "Отбелязваме Световния ден без тютюнопушене. По данни на Световната здравна организация тютюнопушенето всяка година убива около 6 млн. души, информира БНТ. Над 5 млн. от тези жертви са следствие на директната употреба на цигари, а останалите - на така нареченото \"пасивно пушене\". Според изследване на \"Евростат\" у нас през миналата година от рак на белите дробове за починали близо 3 300 души.Водеща по смъртност по този показател от страните в Европейския съюз е Унгария с 27 %, България e с 20%.", "date": "2019.05.31", "title": "Отбелязваме Световния ден без тютюнопушене"}
{"url": "https://news.bg/world/trima-dushi-zaginaha-v-reka-reyn.html", "text": "Трима души загинаха, а едно дете е изчезнало, след като моторна гумена лодка се преобърна в река Рейн между Германия и Франция, предаде \"Асошейтед прес\"Единият от загиналите е минувач, който се опитал да помогне. Френските и германските спасители търсят изчезналото дете.Сред загиналите е и 6-годишно момиче. Не е ясно какво е причинило потъването. Все не е изяснена националността на жертвите.Хеликоптери, водолази и полицаи и пожарникари участват в обширното търсене, според регионалната френска спасителна служба за региона на Бахрейн.", "date": "2019.05.31", "title": "Трима души загинаха в река Рейн"}
{"url": "https://news.bg/politics/nova-naredba-za-gorite-sazdava-naprezhenie-v-darvodobivniya-bransh.html", "text": "Дърводобивният бранш алармира за напрежение в системата на горите, предаде БНР.Веселин Камбуров - представител на бранша у нас, обясни, че причината е влязлата в сила от 1 май наредба за ползване на горите, която ограничава малките фирми да работят наравно с всички в гората.По негови думи заради тези ограничения в 90% от горските стопанства на търгове се явяват само по една-две фирми.Ограниченията са поставени от големи лобистки фирми, категоричен бе той.Камбуров подчерта, че старата наредба е позволявала на всички фирми да участват в търгове, докато в новата изискването е възможност за участие да има фирма, преработила 100% от дървесината. Той посочи, че според бранша това е грешка, защото не се поставя равна конкуренция, поради което вече са сезирали КЗК.В такъв случай малките или новите фирми са обречени, обобщава Камбуров.Друг проблем пред фирмите в бранша по негови думи е недостигът на работна ръка.Според него държавата създава изкуствено напрежение, тъй като държи ниска цената на дърводобива, а същевременно вдига цената на суровината.\"Преди четири години трупите струваха 80 лева, сега държавата ги продава на 120 лева. Дърводобивът беше 20 лева за кубик, за тези четири години държавата не го е пипнала. Всичко това води до \"ефект\", че работниците избягаха, а квалифицираните работници, които успяхме да създадем през годините, напускат\", обобщи ситуацията Камбуров.", "date": "2019.05.31", "title": "Нова наредба за горите създава напрежение в дърводобивния бранш"}
{"url": "https://news.bg/politics/borisov-vleze-na-zasedanie-v-tsentralata-na-gerb.html", "text": "Премиерът Бойко Борисов влезе на заседание в централата на ГЕРБ. Очаква се той даде изявление по повод резултатите от евроизборите и оттеглянето на Цветан Цветанов от ръководството на партията. Министърът на регионалното развитие Петя Аврамова и председателят на 44-то народно събрание Цвета Караянчева излязоха минути преди 12 часа без да кажат и дума на репортерите.Малко след тях от заседанието на Изпълнителната комисия на ГЕРБ излезе и председателят на бюджетната комисия в парламента Менда Стоянова.Малко по-рано пък в кулоарите на парламента правосъдният минитър  с мотива, че анализа ще бъде направен от лидера на партията. Припомняме, че до момента от ГЕРБ няма направен анализ на резултатите от евроизборите.Ден след изборите Корнелия Нинова коментира на брифинг в \"Позитано\", че ѝ трябва време да направи анализ, но  Според първоначалните анализи . Припомняме, че вчера в кулоарите на парламената председателят на ПГ на ПП ГЕРБ Даниела Дариткова обяви пред медиите След това самият той написа във \"фейсбук\", че и запазил хладнокръвие по време на кампанията за евроизборите. По този повод Валери В края на март , след като избухна скандалът с имотните сделки на хора от властта, купили жилища от \"Артекс\", на по-ниски от пазарните цени.Той обаче остана зам.-председател на ГЕРБ, както и пое ръководството на предизборния щаб на партията за европейските избори.След оставката на Цветанов депутатът  Малко по-късно в кулоарите на парламента тя заяви, че , но ще търси диалог и консенсус в работата си.", "date": "2019.05.31", "title": "Борисов влезе на заседание в централата на ГЕРБ "}
{"url": "https://news.bg/energy/pristigat-parvite-dostavki-na-vtechnen-amerikanski-gaz.html", "text": "Американски танкер е доставил американски втечнен газ за България на терминала в Гърция. Това заяви енергийният министър Теменужка Петкова по време на брифинг в министерството на енергетиката.Тази доставка е на конкурентни цени. Това е важна крачка в либерализацията на пазара, подчерта енергийният министър.Правителството работи целенасочено за либерализация на пазара, изтъкна още министърът. , която очакваме.Това е знакова новина за българската енергетика, посочи министър Петкова. , стана ясно още от думите й.Изпълнителният директор на \"Булгартрансгаз\" Владимир Малинов обясни, че разтоварването на кораба с първата доставка американски газ започва от утре - 1 юни 2019 г.5 милиона кубични метра дневно могат да влязат в България. Според него това ще осигури по-добри цени и условия за българските потребители. Амбицията на страната ни е да се търгува на газовата борса да започне от октомври.Николай Павлов, директор на Булгаргаз, увери, че внимателно се следи динамиката на борсовите пазари на природен газ в Европа, за да сверим къде сме ние.Сделката ще помогне да се иска от КЕВР намаляване на цената на газа за третото тримесечие. Прекият резултат от сделката ще се отрази и на крайните потребители.Малко по-късно от Министерството на енергетиката уточниха, че танкерът с първите количества втечнен природен газ за България от САЩ е пристигнал късно тази вечер на терминала в Ревитуса, Гърция. Те идват чрез договор между холандска компания Колмар и обществения доставчик \"Булгаргаз\" ЕАД.Количествата, които ще бъдат доставени са за второто и третото тримесечие, съответно в размер на 90 и 50 млн куб. м. природен газ и са от компаниите Шение и Бритиш Петролиум.По думите на Петкова доставчикът Колмар е депозирал официално писмо до Министерството на енергетиката и \"Булгартрансгаз\" ЕАД, в което заявява интерес за сключване на договор за доставка на втечнен природен газ за следващите 5 години в размер на 500 млн. куб. м., които да бъдат търгувани през газовата борса - \"Газов хъб Балкан\" ЕАД.", "date": "2019.05.31", "title": "Пристигат първите доставки на втечнен американски газ"}
{"url": "https://news.bg/politics/rabota-za-blizo-2400-bezrabotni-obeshta-biser-petkov.html", "text": "Общо 2387 безработни ще получат работа за срок от 3 до 6 месеца по 28-те регионални програми за заетост във всички области на страната, които стартират от началото на юни. За това съобщи министърът на труда и социалната политика Бисер Петков.Регионалните програми ще се финансират с 8,8 млн. лева - това е с 10% повече в сравнение с 2018 г. Предвижда се 1847 безработни да започнат работа на пълен работен ден, а други 540 безработни да се включат в заетост на непълно работно време.По програмите ще се наемат приоритетно хора от уязвимите групи на пазара на труда - безработни младежи до 29 години, хора над 50-годишна възраст и продължително безработни. Министър Петков посочи, че те ще получават месечно трудово възнаграждение от 560 лв. при заетост на пълен работен ден.Наетите по регионалните програми ще поддържат паметници на културата, училища, детски градини и читалища. Част от тях ще отговарят за облагородяване и почистване на детски площадки, паркове, алеи, места за отдих, поддържане на пътища, ще извършват спомагателни дейности в обществени трапезарии и пенсионерски клубове и ще оказват съдействие за предоставяне на домашен социален патронаж. Изпълнението на регионалните програми за заетост ще продължи до края на годината.", "date": "2019.05.31", "title": "Работа за близо 2400 безработни обеща Бисер Петков"}
{"url": "https://news.bg/int-politics/iran-obvini-sauditska-arabiya-che-see-razdelenie.html", "text": "Иран обвини Саудитска Арабия в \"посяване на разделение\" в Близкия изток в полза на Израел, след като кралството беше домакин на срещи на лидерите на арабски страни, включително от Персийския залив, за да събере подкрепа срещу Ислямската република, съобщава \"Франс прес\".Саудитска Арабия \"продължи да сее разделение между ислямските страни и в региона, което е желанието на ционисткия режим\", изтъкна говорителят на иранското външно министерство Сейед Абас Мусави.\"Виждаме опитите на Саудитска Арабия да обединява съседни и арабски страни срещу Иран като продължение на безплодните опити на Америка и ционисткия режим\", добави той.Мусави изрази разочарование, че Рияд възнамерявал да отправи същите \"безпочвени обвинения\" срещу Техеран на срещата на върха на Организацията за ислямско сътрудничество в Мека утре сутринта, \"използвайки\" ролята си на домакин.Кралят на Саудитска Арабия крал Салман засили реториката срещу основния си враг Иран, призовавайки арабските държави да се противопоставят на неговите \"престъпни\" действия, след като атаките срещу саудитски петролни съоръжения предизвикаха опасения за избухване на конфликт в региона.Коментарите на краля бяха направени в началото на две извънредни срещи на високо равнище в Мека, които събраха почти единодушна подкрепа за сунитското кралство от арабските страни, включително и тези в Персийския залив, със забележителното изключение на Ирак.Срещите на арабските страни се проведоха, след като твърдолинейният съветник по националната сигурност на Доналд Тръмп, Джон Болтън, заяви в сряда, че Иран стои \"почти сигурно\" зад атаките на 12 май срещу четири кораба, два от които саудитски петролни танкери, край бреговете на Обединените арабски емирства (ОАЕ).Техеран отхвърли обвинението като \"смешно\" и обвини Болтън в преследването на \"зли желания за хаос в региона\".", "date": "2019.05.31", "title": "Иран обвини Саудитска Арабия, че \"сее разделение\""}
{"url": "https://news.bg/int-politics/sasht-preduprediha-germaniya-za-posledstviyata-ot-izpolzvaneto-na-huawei.html", "text": "САЩ се стремят да обучават международните си партньори за рисковете, свързани с безжичните мрежи от следващо поколение, произведени от китайския телекомуникационен гигант Huawei, но съюзниците ще вземат свои собствени суверенни решения за тяхното закупуване. Това коментира държавният секретар на САЩ Майк Помпео, цитиран от \"Ройтерс\".Говорейки след среща с германския си колега Хайко Маас в Берлин, Помпео предупредил, че САЩ може да се наложи да задържа данни за граждани или за националната сигурност, ако нямат доверие в мрежите, които Германия използва.\"Те ще вземат своите собствени суверенни решения, но ние ще им говорим открито за рисковете... а в случая на Huawei опасенията са, че не е възможно да се смекчат онези рискове, които се намират някъде в 5G мрежата\", отбелязал още Помпео.", "date": "2019.05.31", "title": "САЩ предупредиха Германия за последствията от използването на Huawei"}
{"url": "https://news.bg/disasters/etna-izrigna.html", "text": "Най-големият вулкан в Европа - Етна - се активизира.Вулканът е изригнал през нощта. Активизирането на вулкана е придружено от гъсти облаци дим, а по югоизточния склон на вулкана потече лава.Сеизмичната активност в района започна късно снощи беше много силна около полунощ и постепенно започна да стихва.Височината на Етна е 3 300 метра и от кратера периодично се освобождава пепел, дим и лава. Последното по-мащабно изригване на вулкана е било през 1992 година.Етна е и най-активния вулкан на стария континент.Пред това .Тогава беше отчетена силна сеизмична активност - бяха регистрирани 130 земетресения. Тогава около 30 души пострадаха, а 600 трябваше да се евакуират.", "date": "2019.05.31", "title": "Етна изригна"}
{"url": "https://news.bg/regions/pokrivat-96-ot-teritoriyata-na-stranata-s-kadastralna-karta-do-kraya-na-2019-g.html", "text": "96% от територията на страната ще бъде покрита с кадастрална карта до края на годината, съобщават от Министерството на регионалното развитие и благоустройството.По думи на заместник-министърът Валентин Йовев завършването на кадастралната карта и кадастралните регистри за цялата страна има важна роля за стимулиране на инвестиционните процеси и икономическия растеж.Той посочи, че е изграден кадастър за всички областни градове, в много от общинските центрове и населени места и територии с активен пазар на имотите и засилен инвестиционен интерес. Обхванати са цялото Черноморско крайбрежие, планинските и балнеоложки курорти, изтъкна Йовев.Зам.-министърът съобщи, че до 4-5 години се очаква да завърши изработването и на специализираните карти в различни инвестиционни сфери, които да надградят информацията от кадастралната карта, предоставяйки данни за строежи, съоръжения, сервитути, подземна и надземна инженерна инфраструктура, водни източници, трайни насаждения, подземни богатства, релеф и др.Йовев подчерта, че приоритет в работата на МРРБ е развитието на строителната индустрия и инвестиционните процеси в регионите.Значението на строителния сектор е огромно като фактор за икономическото развитие и обновлението на населените места, категоричен бе той.", "date": "2019.05.31", "title": "Покриват 96% от територията на страната с кадастрална карта до края на 2019 г."}
{"url": "https://news.bg/crime/tri-detsa-raneni-na-pokazno-kak-mvr-zalavya-prestapnik.html", "text": "Три деца са пострадали при демонстрация по повод Деня на детето - 1 юни в Силистра. Осколка от взривената граната ранява две момченца и едно момиченце от детска градина, съобщиха от Апелативна прокуратура Варна.Няма опасност за живота им. Двете 6-годишни момченца са получили обгаряния по крайниците, оказана им е спешна помощ и са били освободени. Момиченцето, което също е на 6 години, е транспортирано в Русе, тъй като е с обгаряния между 10 и 20 % по гърдите, краката и врата.Около 11 часа на стадион \"Доростол\" в Силистра полицията в града е извършила демонстрация по залавяне на престъпник. Проявата е била заключителна по програмата \"Ваканция, здравей\", която се провежда в детски градини и училища от Дулово, Тутракан и Силистра. На стадиона по време на инцидента са присъствали около 300 деца, а районът е бил отцепен с оглед безопасността на присъстващите.Осколка от взривената граната ранява две момченца и едно момиченце от детска градина \"Иглика - 2\". Децата били на разстояние около 50 метра от мястото на демонстрацията.Следовател от Окръжната прокуратура в Силистра оглежда мястото на инцидента. Образувано е досъдебното производство по член 338, ал. 3 от НК, който ангажира наказателната отговорност на всеки, който при работа с взривни вещества причини по непредпазливост телесни повреди на едно или повече лица.Предстои съдебно-техническа и съдебномедицински експертизи да установят причините за инцидента.", "date": "2019.05.31", "title": "Три деца ранени на показно как МВР залавя престъпник"}
{"url": "https://news.bg/crime/osadiha-na-7-mesetsa-zatvor-narkodilar.html", "text": "Осъдиха на 7 месеца затвор наркодолър от Варна. Това съобщиха от прокуратурата. 42-годишният Сашо К. е осъден на 7 месеца затвор при строг режим, след споразумение с Окръжната прокуратура във Варна.Подсъдимият е задържан при полицейска операция срещу наркоразпространението, на 12 март тази година във Варна. При обиск и претърсване са намерени 4 пликчета с марихуана.Споразумението е окончателно и влиза в сила.", "date": "2019.05.31", "title": "Осъдиха на 7 месеца затвор наркодилър"}
{"url": "https://news.bg/crime/sadebnite-inspektori-proverili-10-195-imotni-deklaratsii-na-magistrati-i-rodnini.html", "text": "През 2018 г. инспекторите са проверили 4766 декларации. .Това съобщават от Инспектората на Висшия съдебен съвет на база отчетния доклад за дейността си за 2018 г.Образувани са Само по едно от приключените проверки към 31 декември 2018 г. е изготвен мотивиран доклад за нарушение. Основната причина за невъзможността на ИВСС да установи по безспорен начин наличието на такива нарушения е свързана с , с които нарушенията да бъдат ефективно доказвани.Образувани са 8 дисциплинарни производства срещу магистрати. До ръководителите на съдилищата, прокуратурата и следствието са отправени общо 40 сигнала, съдържащи препоръки за преценка необходимостта от налагане на дисциплинираща мярка или наказание.Инспекторите към Висшия съдебен съвет не са установили проблеми при разглеждане на заявленията срещу нарушаване правото на разглеждане и решаване на делото в разумен срок за 2018 г. Основна причина за нарушаване на разумния срок за разглеждане на делата е неспазване на установените процесуални срокове по образуване, движение и приключване на делата. За нарушаването на разумния срок за разглеждане на делата са допринесли или се дължат изцяло на действията на съдии, за които ИВСС е отправял предложения за налагане на дисциплинарни наказания.Инспекторатът се справя успешно с възлаганите му все нови и нови правомощия, което означава, че дейността му се ползва с подкрепата на обществото и доверието на магистратите. Необходимо е да продължи да доказва с дейността си, че е гарант за постигането на бързо, качествено, предвидимо и независимо правосъдие, гласят изводите от документа.Общо 1492 сигнала за допуснати нарушения от съдебните органи са постъпили през 2018 г. Това показа справка от Инспектората на Висшия съдебен съвет (ИВСС). По 1008 сигнала инспекторите са приключили като с два сигнала уеднаквяване на съдебната практика и са изготвили становища по четири тълкувателни дела.През 2018 г. Инспекторите направиха общо 61 проверки в органи на съдебната власт в петте апелативни района. Проверени са органите на съдебната власт за 2016 г. и за 2017 г.Аналитичният доклад, изготвен от главния инспектор Теодора Точкова, е представен на 30 май 2019 г. пред пленума на ВСС, за да бъде внесен на следващия ден в Народното събрание заедно с годишния доклад на съдебните кадровици.Според доклада, съдебните инспектори са направили 47 комплексни планови проверки (КПП), от които 5 в съдилищата по граждански и административни дела, 20 в съдилищата по наказателни дела, 21 в прокуратурите и окръжните следствени отдели в окръжните прокуратури.Проверена е и Националната следствена служба (НСлС). Извършени бяха 3 тематични проверки, 10 инцидентни проверки по сигнали по граждански, търговски и наказателни дела и прокурорски преписки и 1 проверка по самосезиране.Инспекторите на ВСС са проверили ВКС, ВАС, НСлС, Апелативния специализиран наказателен съд и Специализирания наказателен съд, Апелативната специализирана прокуратура и Специализираната прокуратура. С изключение на проверката на ВКС по граждански и търговски дела, която продължи и през 2019 г. и , резултатите от проверките в останалите органи на съдебната власт са подробно коментирани в доклада.Сред установените проблеми са забавяния при произнасянето по проверките по чл. 145 ЗСВ и решаването на делата от някои прокурори; неизпълнен контрол от прокурори върху работата на служителите на МВР по спрени наказателни производства. В някои случаи наблюдаващите прокурори не осъществяват достатъчно ефективно функцията си по ръководство и надзор на разследването, поради което се допускат процесуални нарушения, които водят до отмяна на прокурорските актове или връщане на делата от съда, се казва в доклада на ИВСС.В доклада са посочени и положителните практики, сред които и липса на оправдателни присъди за извършени от съдии, прокурори и следователи и лица, заемащи висши държавни длъжности корупционни престъпления.През 2018 г. има отличени магистрати с отличие \"личен почетен знак втора степен - сребърен\".Докладът за дейността на Инспектората към ВСС е достъпен на интернет страницата на институцията http://www.inspectoratvss.bg/bg/page/16", "date": "2019.05.31", "title": "Съдебните инспектори проверили 10 195 имотни декларации на магистрати и роднини"}
{"url": "https://news.bg/politics/pregovorite-za-f-16-prodalzhavat-uveri-karakachanov.html", "text": "Продължаваме преговорите за самолетите, но има какво да изпиляваме в условията и цените. Това заяви пред журналисти военният министър Красимир Каракачанов в Русе.Той отрече да се гони намаляване на цената за сметка на способността на самолетите. \"Такова нещо няма\", потвърди вицепремиера.По думите му страната ни е заявила финансовите ни възможности. Каракачанов подчерта, че САЩ са ги уверили, че ще се съобразят с нашите възможности.\"Явно това съобразяване е въпрос на преговори и разговори, които ще продължат докато намерим изгодна пресечна точка\", поясни военният министър. Той изтъкна обаче, че това няма да е за сметка нито на въоръжението на самолета, нито на неговото оборудване.Припомняме, за президентът Радев, в речта си по отчета за втората година от своя президентски мандат,  заради решението за започване на преговори със САЩ по офертата за закупуване на Ф-16 за българските ВВС.П за преговори с правителството на САЩ за сключване на договор за придобиване на нов тип боен самолет. На 16 януари  за закупуване на изтребител.Срещу  и начина на провеждане на процедурата се обявява не веднъж държавният глава Румен Радев, който я определи като ", "date": "2019.05.31", "title": "Преговорите за F-16 продължават, увери Каракачанов"}
{"url": "https://news.bg/crime/200-leva-globa-za-agresiya-sreshtu-politsay.html", "text": "35-годишен мъж от Пловдив ще трябва да плати глоба в размер на 200 лева, защото е проявил агресия спрямо полицейски служители, пише БНР.От МВР уточняват, че административното наказание на мъжа е постановено от Пловдивски районен съд след съставен му акт по Указа за борба с дребното хулиганство.На булевард \"Марица\" той отказал да изпълни разпорежданията на униформени от 4-то РУ на МВР-Пловдив и отправил към тях обидни думи.Извършителят е задържан за срок до 24 часа.", "date": "2019.05.31", "title": "200 лева глоба за агресия срещу полицай"}
{"url": "https://news.bg/world/liberalnite-demokrati-nay-golyama-politicheska-sila-na-ostrova.html", "text": "Проевропейските Либерални демократи ще спечелят парламентарните избори във Великобритания, ако се провеждат днес, показва ново социологическо проучване на YouGov за вестник \"Таймс\".Партията ще получи 24% подкрепа, а зад Либералните демократи се нарежда Партия \"Брекзит\" на Найджъл Фараж с 22%. Битката за третото място е между Консервативната партия и Лейбъристката партия. Те получават по 19%.Авторите на сондажа отчитат, че избирателите търсят партии, които представят вижданията им за Брекзит вместо обичайната партийна лоялност.Партия \"Брекзит\" спечели евроизборите с 31%. Либералните демократи завършиха втори с 20%.Либералните демократи търсят нов лидер, тъй като настоящият Винс Кейбъл се оттегля.Следващите парламентарни избори на Острова са насрочени за май 2022 г.", "date": "2019.05.31", "title": "Либералните демократи най-голяма политическа сила на Острова"}
{"url": "https://news.bg/regions/zabraniha-kapaneto-v-dunav-vav-vidinsko.html", "text": "По заповед на областния управител на Видин Албена Георгиева се забранява къпането в река Дунав по цялото поречие на реката в областта.Заповедта е в сила от 28 май, вторник. Забраната ще важи до края на летния сезон.Това се налага заради лошото качество на водата.Регионалната здравна инспекция във Видин е изпратила писмо, в което са посочени резултатите от взети на 8 май проби от повърхностните води на река Дунав до крепостта \"Баба Вида\".Водите на реката в посочения участък, където е градския плаж на Видин, се класифицират като \"лоши\".От Регионалната здравна инспекция уточняват, че къпането в Дунав е свързано с риск от замърсяване с неблагоприятни за здравето последици и затова от институцията са направили предложение до областния управител да се издаде заповед за забрана за къпане в реката на територията на областта.За забраната са уведомени кметове и кметски наместници в населени места по поречието на Дунав, Регионално управление на образованието, Басейнова дирекция \"Дунавски район\", гр. Плевен и Областния съвет на Български червен кръст - Видин.", "date": "2019.05.31", "title": "Забраниха къпането в Дунав във Видинско"}
{"url": "https://news.bg/int-politics/vuchich-shokiran-ot-lipsata-na-reaktsiya-na-es-za-izyavlenieto-na-tachi.html", "text": "Президентът на Сърбия Александър Вучич обяви, че е абсолютно шокиран от липсата на реакция от страна на Европейския съюз на изявлението на Хашим Тачи, че Косово няма да приложи това, върху което се е подписало в Брюксел - създаването на Общност на сръбските общини, съобщават сръбските медии.Това е задължение на Прищина съгласно Брюкселското споразумение от 2013 г., постигнато под егидата и с посредничеството на ЕС.\"Надявам се, че днес или утре ще видим реакция от ЕС, но също така знаем какво да правим, ако няма реакция\", коментира Вучич.\"Чакахме в продължение на 24 часа ЕС да реагира. Абсолютно съм шокиран, че никой не обели дума за документ, подписан в Брюксел и чието изпълнение е гарантирано от ЕС. Ако тези документи не се отнасят за косовските албанци, не знам с кого смятат, че ще разговарят в бъдеще\", подчерта държавният глава на западната ни съседка.Това казва достатъчно за сериозността на положението, в което се намираме, отбеляза още той.По думите му албанците имат само една църква, в която се молят, и това е САЩ, като \"не се интересуват изобщо за нищо, което казват или правят срещу Русия и сърбите\".За тях е важно да похвалят американската мисия в ОССЕ за тяхната \"антикорупционна дейност\", добави той, като посочи, че това било \"антикорупция, тъй като Харадинай и Тачи са срещу корупцията\".\"За мен е много по-важно и по-показателно, че германците, англичаните и французите, и Брюксел мълчат. Този документ (Брюкселското споразумение) беше подписан в Брюксел от Дачич и Тачи, но в присъствието на Катрин Аштън, тогавашния ръководител на външната политика на ЕС\", заяви Вучич.\"Ако ЕС не е в състояние да гарантира споразумение, в чието създаване е взел участие, нека това да бъде казано, така че да знаем, че тези споразумения нямат по-нататъшна правна сила\", настоя сръбският държавен глава.", "date": "2019.05.31", "title": "Вучич шокиран от липсата на реакция на ЕС за изявлението на Тачи"}
{"url": "https://news.bg/regions/gram-udari-mazh-v-blagoevgradsko.html", "text": "Гръм удари мъж в Благоевградско, предаде БНР.Инцидентът е станал в симитлийското село Полена, а пострадалият е 40-годишен.Към момента мъжът е настанен в МБАЛ-Благоевград, където се изяснява състоянието му.", "date": "2019.05.31", "title": "Гръм удари мъж в Благоевградско"}
{"url": "https://news.bg/world/pentagonat-militarizatsiyata-na-kitay-v-yuzhnokitaysko-more-e-prekalena.html", "text": "Изпълняващият длъжността военен министър на САЩ Патрик Шанахан заяви, че милитаризацията на Китай в спорното Южнокитайско море е \"прекалена\", информират \"Ройтерс\" и АП.Шанахан, който говори пред журналисти в Сингапур в кулоарите на форум за сигурността и отбраната, отбеляза, че действията на Китай в акваторията, като разполагане на ракети, са \"прекалени\" и \"много по-големи от необходимите\".Той отбеляза, че в събота ще обърне внимание на лошото поведение на Китай в реч. Министърът говори преди среща с китайския си колега на конференцията за сигурност \"Диалог Шангри-Ла\".Пентагонът обяви, че двамата министри са обсъдили изграждане на по-добри военни отношения.", "date": "2019.05.31", "title": "Пентагонът: Милитаризацията на Китай в Южнокитайско море е прекалена"}
{"url": "https://news.bg/regions/shteti-za-nad-2-mln-leva-nanesoha-poroite-v-tarnovsko.html", "text": "Щети за над 2 млн. лева нанесоха поройните дъждове върху инфраструктурата в област Велико Търново, съобщи БНР.Исканията на най-засегнатите общини за спешно финансиране от държавата по линия на бедствията и авариите бяха одобрени от Съвета по сигурност към областния управител.Най-сериозно пострадали от майските порои са Свищов, Павликени и Велико Търново.Нанесените щети върху общински пътища, улици по селата и водопроводи са за общо 2 082 000 лева. По информация на областния управител проф. Любомира Попова половината от средствата са необходими за спешна подмяна на водопровода в община Павликени, където има опасност хората да останат без вода.Миналата седмица министърът на вътрешните работи Младен Маринов обеща исканията на общините да бъдат разгледани за финансиране през юни.Силна буря имаше и в . Пороят доведе до големи наводнения, предаде bTV.Няма данни за пострадали хора или нанесени материални щети. Улиците на града обаче са се превърнали в реки.По първоначални данни за кратко време над града са се изсипали близо 40 литра на квадратен метър.В Стара Загора също валя проливно. Към 17 часа там се е изсипал краткотраен, но обилен дъжд. В клона на пожарната са получени над 50 сигнала, информират от МВР.Към момента няма данни за бедстващи хора. Към 18.30 часа на терен са работели 5 екипа, които отстраняват последиците и към този момент.По-сериозна е ситуацията на булевард \"Славянски\", където нивото на водата е около 1.20 метра. Там е изваден микробус с хора и лек автомобил със семейство с малко дете;Тежко е положението и в Музикалното училище, където са наводнени мазетата. На втория етаж в \"Парк Мол\" пък е възникнал пожар в сервизно помещение, като не се е наложила евакуация на посетителите и към 18.20 огънят е ликвидиран.В целия град има множество паднали клони върху пътното платно и върху автомобили. Има паднали клони на пътя Стара Загора - Нова Загора. Водачите трябва да бъдат внимателни.Силният дъжд не подмина и . Там обаче водата беше значително по-малко - около 8-10 литра на квадратен метър, за период около 30 минути.В областта дъждът не създаде проблеми и няма ранени или щети. Земеделците обаче се притесняват за черешовите си масиви.До 18 часа днес звената за \"Пожарна безопасност и защита на населението\" при Столичната и регионалните дирекции са реагирали на 76 сигнала за произшествия, информират от МВР по повод обилните валежи в страната.Пожарникарите били повикани на 43 спасителни дейности. Имало и 31 сигнала за пожар, както и 3 лъжливи повиквания.Към момента силите и средствата на звената за ПБЗН участват в локализирането и ликвидирането на 18 произшествия.", "date": "2019.05.31", "title": "Щети за над 2 млн. лева нанесоха пороите в Търновско"}
{"url": "https://news.bg/regions/kola-blasna-i-ubi-15-godishno-momche-v-sofiya.html", "text": "Тежка катастрофа с жертва налага промяна на маршрута на два трамвая в София, съобщават от общината. Става въпрос за трамваи № 4 и №5.Движението им е отклонено от маршрута си по бул. \"Цар Борис III\". В момента треминават по бул. \"Христо Ботев\", бул. Александър Стамболийски\", бул. \"Константин Величков\", бул. \"Никола Мушанов\", \"Овча купел\" и по маршрута си към кв. \"Княжево\".По линията на трамваите временно са пуснати автобуси, които ще се движат по бул. \"Македония\", бул. \"Христо Ботев\", бул. \"Скобелев\", кръстовището на Руски паметник, Бул. \"Тотлебен\", бул. \"Цар Борис III\" ул. \"Овча Купел\" до кв. Павлово. Автобусите ще обръщат посоката на площад \"Знаме на мира\" на ул.\"Пушкин\".Пътният инцидент е станал към 17.20 часа в района на кръстовището на бул. \"Цар Борис Трети\" и ул. \"Нишава\". По първоначални данни лек автомобил е ударил 15-годишно момче, което е починало. На мястото на произшествието са изпратени екипи на Спешна помощ и полицията. Извършва се оглед.", "date": "2019.05.31", "title": "Кола блъсна и уби 15-годишно момче в София"}
{"url": "https://news.bg/bulgaria/i-arestuvaniyat-kmet-ralev-ima-zhilishte-sas-sobstven-asansyor.html", "text": "Арестуваният кмет на пловдивския район \"Северен\" Ральо Ралев в живее в луксозна сграда, в апартамент с голяма квадратура, предаде БНТ. Според обитатели на сградата, само Ралев можел със специален чип да се качва до 7-ия етаж, където е неговият апартамент. От декларацията му, подадена през 2018 г. пред комисията за противодействие на корупцията, става ясно, че Ралев разчита само на заплата. В нея не са открити несъответствия от проверяващия орган. В документа е посочено, че Ралев е изтеглил кредит от 58 000 лв. за изплащането на имот - апартамент от 73 квадрата, и влог от 18 000 лв. Притежава и два автомобила - \"Ягуар\", закупен през 2015 г., и \"Фолксваген\" от 2003 г. Колите е купил със собствени средства.Ральо Ралев е втори мандат начело на пловдивския район \"Северен\". Според източници на БНТ, арестуваният кмет се води по адресна регистрация в един от блоковете на улица \"Борба\", но обитава жилище в нова кооперация на бул. \"Шести септември\".От фирмата, търгуваща с апартаментите в сградата, където живее Ралев, коментират, че всички жилища там са продадени, но имот на името на Ральо Ралев не са продавали. Отказват да кажат каква е цената на жилищата и каква е големината им на последния етаж.Ральо Ралев нашумя с акциите си срещу незаконното строителство в ромските квартали \"Шекер\" и \"Арман махала\". През последните месеци в район \"Северен\" имаше граждански протести срещу застрояването на парк в квартал \"Кършияка\". Тогава Ралев заяви, че е отказал разрешение за строителство на собственика на зелената зона.Днес заместниците на Ралев, както и колегите му районни кметове отказаха коментар за ареста. Служителите в район \"Северен\" работиха при спуснати щори.Арестът на кмета и разследването срещу него не попречиха на административното обслужване на хората.", "date": "2019.05.31", "title": "И арестуваният кмет Ралев има жилище със собствен асансьор?"}
{"url": "https://news.bg/society/prof-spasenovski-bpts-uspya-da-internatsionalizira-vaprosa-za-makedonskata-tsarkva.html", "text": "Час по-скоро македонската православна църква трябва да придобие автокефален статут, заяви проф. Александър Спасеновски - преподавател в Юридическия факултет на университета \"Св. Кирил и Методий\" в Скопие.\"Формално беше потвърдено, че казусът с Македонската православна църква - Охридска архиепископия, ще бъде разрешен от Вселенската патриаршия, което е много важно за нас. Изявлението на Вартоломей във връзка с това, че ще се разгледа автокефалния статус на македонската църква е нещо, което предизвиква радост и трябва, и се цени в Република Северна Македония.\" - коментира проф. Спасеновски пред БГНЕС.Той подчерта, че църквите на нашите две страни са изключително близки.\"Приносът на българската църква може да го оценим за позитивен, особено заради факта, че ангажиментът на владиците на БПЦ успя да интернационализира Македонската църква, която е наследник на Охридската архиепископия и да допринесе бъдещата й автокефалност\", посочи той.\"Приятелските отношения между българската и македонската църква и работата на комисията на Синода в България трябва да се гледа в посока постигане на крайната цел на македонците да имат своята автокефална църква\", изрази надежда проф. Спасеновски, като добави, че всичко е в ръцете на Вселенската патриаршия.", "date": "2019.05.31", "title": "Проф. Спасеновски: БПЦ успя да интернационализира въпроса за македонската църква"}
{"url": "https://news.bg/health/zarazenite-s-morbili-u-nas-veche-sa-810.html", "text": "Продължава да расте броят на заразените с морбили у нас - болните достигнаха 810 души, като над 90 процента от инфектираните с дребната шарка са деца от ромски произход, съобщи главният здравен инспектор д-р Ангел Кунчев, цитиран от Дарик.По думите му, епидемия нямаше да възникне, ако имунизационното покритие беше поне 95 на сто. Към настоящия момент обаче у нас са ваксинирани около 91 процента от населението.За сравнение д-р Кунчев припомни, че заразените тази година са десетки пъти по-малко спрямо инфектираните през 2010 година, когато също се стигна до епидемия от морбили.\"В момента сме на шесто или седмо място като брой засегнати лица. Доста повече са случаите в Украйна, Румъния и Сърбия, Гърция, Македония, Франция, Великобритания, Германия. Така че определено не сме в челните редици, но пък в момента продължава да се развива епидемията. Тя започна от Благоевградско, там вече почти утихва, горе-долу така е и в София-област, където най-засегнати бяха Самоков и Ихтиман. Там броят на случаите също намаля. В момента е в разгара си в Кюстендил, в София. Вероятно тази ситуация ще се повтори и в други райони, а някъде вече и стартира - в Пазарджик, Перник. Така че следващите няколко месеца ще бъдем ангажирани с повече случаи на морбили. Ако имаме постигане на този заветен 95-процентен обхват имунизационното покритие, епидемии няма да възникват. Към момента обхватът е - за първата имунизация около 93%, а за втората е около 90%. Все пак не достигат тези 95%, а и той не е еднакъв. Ако това е средно за страната, е сравнително добре. Но има т.нар. \"джобове\", най-вече в ромското население, при които обхватът е по-малък. Затова и над 90 процента от случаите са при тях.\" - поясни д-р Кунчев.\"Има процент и деца, които не са достигнали имунизационна възраст или до 13 месеца, там вече трудно можем да противостоим\", допълни той.", "date": "2019.05.31", "title": "Заразените с морбили у нас вече са 810 "}
{"url": "https://news.bg/bulgaria/rabotodatelite-iskat-promeni-v-reglamenta-za-naemane-na-litsa-s-uvrezhdaniya.html", "text": "Работодателите срещат затруднения при прилагането на законовите изисквания за наемане на хора с увреждания, алармира председателят на управителния съвет на Българската стопанска камара Радосвет Радев в писмо до министъра на труда и социалната политика Бисер Петков.От писмото става ясно че представителите на бизнеса възразяват срещу текстове от Закона за хората с увреждания и правилника за неговото прилагане.Оказва се, че работодателите нямат достъп до информация за наетите по трудов договор работници и служители с трайни увреждания, което ги поставя в невъзможност да преценят дали вече са изпълнили задълженията за назначаване на такива хора. Същевременно от работодателя се изисква да изпраща повторно информация за назначени лица с трайни увреждания, след като тя вече е била предоставена с уведомлението за сключен трудов договор.От БСК посочват също, че липсва регламентация за критериите, по които се преценява дали са налице специфични фактори в работната среда, възпрепятстващи наемането на хора с трайни увреждания. Според работодателите, остава неизяснена процедурата за прекратяване на трудовите отношения с наети лица, работещи при условия, \"несъвместими с приложимите ограничения\", когато те не са предоставили необходимите документи за състоянието си.От БСК настояват още в случаите, когато лице с увреждане откаже да приеме работа, предложена от Бюрото по труда или от трудов посредник, работодателят да бъде освобождаван от изискванията на закона докато към него не бъдат насочени нови кандидати.Според писмото, работодателите срещат също и затруднения по отношение на алтернативната мярка - използването на стоки и услуги от специализирани предприятия на хора с увреждания. Те настояват размерът да бъде намален до една минимална работна заплата. В момента той е двойно по-голям и работодателите не са мотивирани да прилагат тази алтернативна мярка.Посочва се и тежкото финансово състояние на специализираните предприятия за хора с увреждания.От БСК предлагат да се проведе задълбочено обсъждане на проблемите, след което да се приемат промени в законодателството за тяхното разрешаване.", "date": "2019.05.31", "title": " Работодателите искат промени в регламента за наемане на лица с увреждания"}
