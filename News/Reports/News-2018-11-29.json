{"url": "https://news.bg/int-politics/borisov-konfliktat-mezhdu-rusiya-i-ukrayna-e-izklyuchitelna-zaplaha.html", "text": "Конфликтът между Русия и Украйна е изключителна заплаха за региона, заяви министър-председателят Бойко Борисов, който е на посещение в Мароко.В мароканската столица Рабат той изнесе пред Кралската дипломатическа академия лекция на тема \"Ролята на България за европейската интеграция на страните от Западните Балкани в контекста на българското председателство на Съвета на ЕС\".По-рано днес премиерът се срещна с премиера на Мароко д-р Саад Еддин ел Отмани.\"Истински съм разтревожен от конфликта, който сега се води между Руската федерация и Украйна. Този конфликт е една изключителна заплаха.\" - коментира Борисов пред дипломатите.Българският премиер изрази надежда, че моряците и корабите ще бъдат освободени и така ще бъде намерен изход от конфликта.\"Войната в Босна и Херцеговина беше толкова близо до нас. Ние, от българска страна, сме го преживели\", припомни министър-председателят.В лекцията си в Рабат той отличи ключовата роля и усилията на България в процеса на европейското приобщаване на страните от Западните Балкани по време на нашето председателство на Съвета на ЕС. Министър-председателят подчерта, че приетата от европейските лидери Софийска декларация по време на Срещата на върха в София на 17 май ЕС-Западни Балкани даде силно политическо послание към всички партньори от региона, потвърждавайки ангажимента на ЕС към европерспективата на тези държави.\"Когато по време на нашето председателство си избрахме тази тема, бе казано, че дори е безразсъдно. Но това още повече ни амбицира. Не случайно колегата Ципрас го нарече Балканското председателство\", посочи още Борисов.Българският премиер беше категоричен, че страната ни ще продължи да работи активно за утвърждаване принципа на разбирателство и добросъседство в региона и за постигането на транспортна, енергийна и дигитална свързаност чрез реализирането на регионалните инфраструктурни обекти.В изказването си министър-председателят Борисов открои изграждането на коридорите 4, 8 и 10 като ключови за свързаността в региона и заяви, че реализацията им ще бъде от изключително значение за конкурентоспособността.\"Убеден съм, че ако всичко това го изпълним, Балканите ще изглеждат по различен начин. Ще дадем възможности на бизнеса, товарите и стоките да се движат по максимално кратки пътища\", заяви още премиерът Бойко Борисов в мароканската столица.", "date": "2018.11.29", "title": "Борисов: Конфликтът между Русия и Украйна е изключителна заплаха"}
{"url": "https://news.bg/int-politics/v-germaniya-zashtitavat-spornoto-postavyane-na-tsena-na-co2.html", "text": "Министърът на околната среда на Германия Свеня Шулце обяви, че поставянето на цена върху въглеродния диоксид е \"правилният отговор\" за намаляване на емисиите на парникови газове на страната, съобщава \"Асошиейтед прес\".Шулце е коментирала, че е ангажирана да обсъди идеята с колегите си в правителството, някои от които отхвърлиха идеята за въглероден данък.Берлин изостава от европейските си съседи Франция, Швейцария и Великобритания в използването на данъци, за да накара компаниите и потребителите да намалят използването на изкопаеми горива.След като Германия се очаква да не изпълни целта си за намаляване на парниковите газове до 2020 г., отчасти заради стагнацията на емисиите в секторите на транспорта и отоплението, Шулце посочи, че \"трябва да бъдат обсъдени нови идеи\".Тя добави, че въвеждането на цена върху CO2 трябва да избягва допълнителното натоварване на хората с ниски доходи.", "date": "2018.11.29", "title": "В Германия защитават спорното поставяне на цена на CO2"}
{"url": "https://news.bg/world/12-000-mladezhi-ot-es-shte-patuvat-bezplatno-iz-evropa-prez-2019-g.html", "text": "Европейската комисия дава начало на нова надпревара в рамките на инициативата DiscoverEU. От днес (12:00 ч. централноевропейско време) до вторник, 11 декември (12:00 ч. централноевропейско време), младите хора на възраст 18 години могат да кандидатстват за карта за пътуване, с която да опознаят Европа през следващото лято.Това е вторият кръг в инициативата, след като 15 000 младежи получиха възможност да пътуват в цяла Европа между юли и октомври 2018 г. в рамките на първия успешен кръг. Много от тях участваха в проявите, организирани по време на Европейската година на културното наследство.Всеки гражданин на ЕС, роден между 1 януари 2000 г. и 31 декември 2000 г., ще може да кандидатства в настоящия кръг. Победителите могат да пътуват между 15 април и 31 октомври 2019 г. в продължение на от 1 до 30 дни.Европейската комисия призовава особено младежите, които имат специални нужди или са изправени пред социални предизвикателства, да кандидатстват. Комисията ще предостави информация и съвети за лицата със специални нужди и ще покрие разходите за специална помощ (напр. за придружител или за куче водач за участници с увредено зрение).Желаещите да участват могат да кандидатстват на Европейския младежки портал, където ще трябва да се регистрират и да споделят своите планове за пътуване. Кандидатите ще бъдат подбрани въз основа на викторина от пет въпроса с избор между няколко отговора, свързани с европейската култура и многообразие, инициативите на ЕС за младежта, предстоящите избори за Европейски парламент, и допълнителен въпрос по тема, свързана с втория кръг.Победителите в конкурса могат да пътуват самостоятелно или в група от максимум 5 души (всички на 18 години). Като общо правило те ще пътуват с влак. За да може обаче да се гарантира широк достъп из целия континент, участниците могат да използват алтернативни видове транспорт, като например автобуси, фериботи или по изключение самолети, когато е нужно. Така младите хора, които живеят в отдалечени райони или острови, които са част от ЕС, също ще имат възможност да участват.За всяка държава от ЕС са заделени определен брой карти за пътуване въз основа на дела на нейното население от общото население на Европейския съюз.Инициативата DiscoverEU стартира през юни 2018 г. с бюджет от 12 милиона евро. Досега повече от 15 000 млади хора получиха възможност да пътуват из Европа благодарение на нея. Целта е да се създадат нови възможности за тях да опознават богатото културно наследство на континента, да се запознават с други хора, да се учат от други култури и да почувстват какво означава да бъдеш европеец.Коментарите от страна на участниците са положителни. За мнозина това е първият път, когато пътуват без своите родители или други възрастни лица, като болшинството от тях посочват, че този опит им е позволил да станат по-независими. Те казват също, че опитът в рамките на DiscoverEU им е позволил да разберат по-добре другите култури и европейската история. Освен това те смятат, че чуждоезиковите им умения също са се подобрили. Две трети от участниците заявяват, че е нямало да могат да покрият разходите за картата за пътуване без помощ по DiscoverEU.Европейската комисия предложи за инициативата DiscoverEU да бъдат заделени 700 млн. евро по бъдещата програма Еразъм в рамките на следващия дългосрочен бюджет на ЕС (2021 — 2027 г.). Ако Европейският парламент и Съветът се съгласят с това предложение, още 1,5 милиона 18-годишни младежи ще могат да пътуват между 2021 и 2027 г.Информация ще намерите на , както и на страниците на Европейската младеж във  и .", "date": "2018.11.29", "title": "12 000 младежи от ЕС ще пътуват безплатно из Европа през 2019 г."}
{"url": "https://news.bg/crime/ministerstvoto-na-pravosadieto-otkazva-dostap-na-medii-do-dvata-aresta-v-sofiya.html", "text": "От Министерството на правосъдието обявиха, че не може да осигури достъп на медии до помещенията на двата ареста в София на бул. \"Г.М. Димитров\" №42 и на ул. \"М-р Г.Векилски\" №2 с цел заснемане на условията там.По-рано днес ПР на бившата кметица на район \"Младост\" Десислава Иванчева Петър Кърджилов се обърна към представители на медиите с искане да заснемат условията в ареста във връзка с постъпилата жалба от Иванчева и нейната заместничка Биляна Петрова. От правосъдното министерство подчертават, че двата ареста са част от система със специален режим на контрол и охрана и достъпът до тях е строго регламентиран в законови и подзаконови актове.По отношение срещи на подсъдими и обвиняеми, режимът за това е регламентиран в Закона за изпълнение на наказанията и задържането под стража. Според него \"право на достъп до обвиняемите и подсъдимите имат прокурорът, разследващият орган, съдиите, експертите, адвокатите, защитниците и поверениците по делото\"От министерството отбелязват още, че режимът за допускане на медии при арестанти също е записан в закона, който гласи, че срещи на обвиняеми и подсъдими с представители на медиите се допускат само след писмено разрешение на съответния прокурор или съд.Във връзка с  , относно условията в ареста на ул.\"М-р Г.Векилски\" №2, правосъдният министър Цецка Цачева ще свика съвещание с ръководствата на Прокуратурата, МВР, Главна дирекция \"Изпълнение на наказанията\" и Областна служба \"Изпълнение на наказанията\" - София.На срещата ще бъде поканен и Мая Манолова.Припомняме, че по-рано днес стана ясно, че от Преди това председателят на Върховния касационен съд (ВКС) Лозан Панов нареди да се извърши проверка на организацията на дейността на Апелативния специализиран съд (АСНС) във връзка с мерките на Десислава Иванчева и Биляна Петрова и протестирането на определенията на първоинстанционния съд.На \", но .Прокуратурата обаче  определението и Апелативният съд спря изпълнението му. Реално това се случва за втори път.Междувременно прокуратурата обжалва домашния арест на Петко Дюлгеров - кмета, който ръководеше столичния район \"Младост\" преди Десислава Иванчева.Той бе . За него се разбра едва на следващия ден, когато му бяха повдигнати обвинения като помагач, който умишлено е улеснил Иванчева и Петрова да поискат и приемат подкуп.", "date": "2018.11.29", "title": "Министерството на правосъдието отказва достъп на медии до двата ареста в София"}
{"url": "https://news.bg/int-politics/bunt-na-uchenitsi-v-gartsiya-sreshtu-zatoplyaneto-na-otnosheniyata-s-makedoniya.html", "text": "Водени от конник, облечен в гръцкото знаме, около 1200 гимназисти шестваха по улиците на северния гръцки град Солун, за да протестират срещу опитите на правителството да сложи край на продължаващия от десетилетия спор със съседната Бивша югославска република Македония (БЮРМ), съобщава \"Асошиейтед прес\".Протестиращите са развявали гръцки знамена, крещели са лозунги и са носили плакати срещу БЮРМ, както и срещу други две съседки на Гърция - Албания и Турция, на фона на нарастващите опасения за инфилтрирането в училищата на националисти и крайната десница.Протестното шествие е приключило мирно, но около 100 демонстранти малко след това са хвърляли камъни по полицията, която е отвърнала със сълзотворен газ, за да ги разпръсне. Петима протестиращи са били арестувани.Протестите, главно срещу държавната образователна политика, провеждани от лявоориентирани ученици, са често срещани в Гърция, където всички политически партии насърчават тийнейджърите да бъдат политизирани и политически активни.Но днешната демонстрация, предшествана от дни на безредици в средни училища в северната част на страната заради отношенията с БЮРМ, предизвика притеснения, че крайната десница, подкрепата към която се увеличи по време на финансовата криза в Гърция, печели влияние сред тийнейджърите.Тази седмица министърът на образованието Костас Гавроглу обвини вдъхновената от нацизма партия \"Златна зора\", която е четвъртата по големина в парламента, в \"опит да инжектира (нейната) националистическа отрова в учениците\".Партията категорично подкрепи училищните протести, като много протестиращи използват лозунги на \"Златна зора\". Никой не е участвал открито в организирането на размириците, които се разпространяват чрез социалните мрежи.Властите уточниха, че тийнейджърите са затворили 210 от общо 604 гимназии в Солун и съседните райони, някои от тях в продължение на няколко дни, противопоставяйки се на споразумението за нормализиране на отношенията на Гърция с БЮРМ.Съгласно споразумението БЮРМ ще се преименува на \"Северна Македония\", а в замяна Гърция ще спре да блокира нейната кандидатура за членство в НАТО и Европейския съюз.Атина твърди, че сегашното име на Македония предполага териториални претенции към гръцка територия - Солун е столицата на гръцката област Македония.", "date": "2018.11.29", "title": "Бунт на ученици в Гърция срещу затоплянето на отношенията с Македония  "}
{"url": "https://news.bg/energy/zlatev-tsenite-na-gorivata-ne-mogat-da-padnat-s-30-40-stotinki-vazmozhno-e-do-6-st.html", "text": "Няма възможност да се намалят цените на горивата в рамките на очаквания от 30-40 стотинки. Това заяви пред репортери председателят на Българската петролна и газова асоциация и генерален директор на \"Лукойл България\" Валентин Златев.Виждам тенденцията на цената на нефта да върви надолу и по всяка вероятност и нашите цени ще падат, каза Златев и обясни поевтиняването на цените на горивата с падането на международните котировки на нефта, за който каза: \"нашата суровина\".Може да се говори за намаляване в рамките на 5-6 стотинки максимум по тогавашна дата (срещата между вицепремиера Томислав Дончев и Валентин Златев бе на 16 ноеври - б.р.), уточни петролният бос.Големият въпрос е защо има бензиностанции, които продават на 2,20 и на 1,80 лв/литър гориво, каза Златев. Очаквам тези, които продават на 1,80 лв. да обяснят каква е структурата на цената на всеки литър бензин или дизел. Очаквам Националната агенция по приходите (НАП) и министерството на финансите (МФ) да кажат това възможно ли е, допълни председателят на петролната асоциация.За да бъде изваден биокомпонент от състава на бензина, който се продава, трябва решение на Министерския съвет (МС) и промяна на закона. Има европейска конвенция, която указва, че на годишна база ние трябва да достигнем определени единици, уточни Златев.Вариантът е за 3 месеца през зимата да ги извадим, но след това да компенсираме през лятото и вместо 6% да бъде 9 или 10%, каза Златев. Запитан, че тогава (август) горивата са по-скъпи и ако се натоварят и с процент биодобавка това би ги оскъпило Златев каза, че са представили тази логика пред вицепремиера Томислав Дончев и той я е възприел.Относно изявлението на финансовия министър Владислав Горанов Златев каза: \"Ако касовата бележка е начин, по който ще изсветли всички участници на пазара на горива и ще научи българските граждани да си искат бончето от касовия апарат, ние приветстваме това решение. Друг е въпросът как технически ще бъде изпълнено. Тук очакваме решение от МФ\", каза Златев.Ние сме против протестите и сме съпричастни към всеки един български гражданин, който изпитва материални неудобства. Разбираме логиката защо част от тези хора са на улицата. Те са наши клиенти и ние се борим за тях. Протестите категорично нямат никакво отношение към свалянето на цените, заяви Валентин Златев.Странно е защо преди 3 месеца, когато вдигахме цените заради цената на нефта никой не протестираше, сега, когато за последния месец и половина сме ги свали повече от 7 пъти хората протестират, каза Златев.Когато вицепремиерът на Република България ни кани на среща ние няма как да откажем тази среща, допълни Златев за срещата си с Томислав Дончев, с когото обсъдиха мерки за намаляване цените на горивата.На срещата при Дончев са обсъдили изваждане на биокомпонента, съкращаване на бензиностанции. На въпрос дали ще проверяват наличието на картел, Златев припомни, за разследване през 2016 г. за картел срещу 6 компании, участнички на пазара на горива, но по .В момента се прави секторен анализ на пазара на горива. Ще предоставим всички документи, които искат от КЗК.Златев обясни, че технически и той не знае как ще стане изписването на касова бележка как всеки литър безнин.", "date": "2018.11.29", "title": "Златев: Цените на горивата не могат да паднат с 30-40 стотинки, възможно е до 6 ст."}
{"url": "https://news.bg/education/potvardiha-i-s-aneks-che-uchitelskite-zaplati-skachat-s-20-ot-2019-g.html", "text": "Индивидуалните работни заплати на педагогическите специалисти се увеличават с не по-малко от 20% от 1 януари 2019 година, съобщиха от МОН.Това предвижда подписаният Анекс към Колективния трудов договор (КТД) за системата на предучилищното и училищното образование.От 1 януари 2019 г. минималната основна работна заплата за директор на директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател -1005 лв. Това са предвидените брутни заплати.Анексът предвижда промяна и при назначаването на психолози, педагогически съветници или социални работници. 1 щатна бройка ще се разкрива при над 350 ученици в училище, а не както до сега при над 400 ученици, а 2 щатни бройки - при над 800 ученици, до сега това се правеше при над 900 ученици в училище.Предвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя.По думите на министъра на образованието Красимир Вълчев с този анекс министерството изпълнява ангажиментите си към учителите.Според председателя на Синдиката на българските учители Янка Такева през тази година са договорени най-добрите финансови параметри за образованието.Председателят на Съюза на работодателите в системата на образованието Надежда Николчева отбелязва пък, че образованието е приоритет и увеличението на учителските заплати го доказва.", "date": "2018.11.29", "title": "Потвърдиха и с анекс, че учителските заплати скачат с 20% от 2019 г."}
{"url": "https://news.bg/int-politics/tramp-otmeni-sreshtata-si-s-putin.html", "text": "Американският президент Доналд Тръмп отмени срещата с руския си колега Владимир Путин по време на срещата на върха G20 в Аржентина, съобщи РИА Новости.Решението на американския президент е взето след запознаване с доклада за инцидента в Керченския пролив.По думите му, основната причина стана факта, че кораби и моряци не са върнати на Украйна.\"С нетърпение очаквам смислената среща на върха отново след като ситуацията бъде разрешена\", написа Тръмп в Twitter.Последният път световните лидери успяха кратко да разговарят в началото на ноември в Париж по време на честването на 100-годишнината от края на Първата световна война.В средата на юли в Хелзинки беше първата пълноформатна среща между Путин и Тръмп. Разговорът между лидерите на Русия и на САЩ започна във формат \"един на един\", но преговорите продължиха с участието на членовете на делегациите. Държавните глави са обсъдили пътя за нормализация и развитие на двустранните отношения, актуалните въпроси и международната обстановка.", "date": "2018.11.29", "title": "Тръмп отмени срещата си с Путин"}
{"url": "https://news.bg/politics/parlamentat-prie-okonchatelno-byudzhet-2019.html", "text": "Парламентът прие окончателно Бюджет 2019.Обществото ни , заяви финансовият министър Владислав Горанов. Оптимист съм, че бюджетът ще може да бъде изпълнен, изтъкна още той.Финансист номер едно благодари на опозицията, че тази година е имало дебат за това какви политики да се водят следващата година.Не мина без спорове, разбира се. Днес спорът беше за средствата за борба с демографската криза, както и за шофьора на омбудсмана Мая Манолова.Депутатите определиха и средствата за общините, както и за агенциите. Учителите ще получат 20% ръст на възнагражденията, а чиновниците -10%.", "date": "2018.11.29", "title": "Парламентът прие окончателно Бюджет 2019"}
{"url": "https://news.bg/regions/magla-ima-na-prohodite-petrohan-i-troyanski.html", "text": "Намалена е видимостта поради мъгла до 50 м в района на проход \"Петрохан\" и до 100 м в района на проход \"Троянски\", съобщиха от АПИ.Температурите са между - 10° до + 9°. Времето над страната е предимно облачно. Вятър духа в областите Силистра, Смолян, София, Търговище, Хасково и Шумен.Пътните настилки са предимно мокри, по усойните и планински райони частично заснежени или заледени, обработени и проходими при зимни условия.Движението от км 14+270 до км 20+660 на АМ \"Тракия\" в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г.Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г.Движението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. Срок от 09:30 до 13:00 часа на 30.11.2018 г.", "date": "2018.11.29", "title": "Мъгла има на проходите Петрохан и Троянски"}
{"url": "https://news.bg/int-politics/mestyat-arestuvanite-ukrainski-moryatsi-ot-krim.html", "text": "Арестуваните украински моряци, които са в окупирания (според Украйна и според международната общност - б.р.) Симферопул ще бъдат преместени от Крим в Москва.Това съобщи пред УНИАН кримскотатарският активист Нариман Джелял, позовавайки се на адвокати.В Крим от болница бяха изписани трима ранени украински военни, потвърдиха адвокатите Джемил Темишев и Емин Авамилев.Припомняме, .Моряците вероятно ще са в следствения изолатор в Лефортово. Според Нариман Джемлял, ранените моряци, които били в Керч, на 29 ноември са изведени в Симферопул.От украинската агенция УНИАН цитират руската държавна агенция ТАСС, че тримата ранени украински военни, които са били в керченската държавна болница, са изписани на 29 ноември.Колко моряка са изведени от Крим не се уточнява.", "date": "2018.11.29", "title": "Местят арестуваните украински моряци от Крим"}
{"url": "https://news.bg/int-politics/balgarinat-vladimir-varimez-e-parviyat-sred-plenenite-ukrainski-moryatsi-osaden-v-krim.html", "text": "Българинът Владимир Варимез е първият сред пленените от Русия украински моряци, срещу когото е произнесена присъда от 60 денонощия арест.Това съобщи за news.bg Евген Магда - преподавател по политология в Политехническия университет \"Игор Сикорски\", директор на Центъра за обществени отношения в Киев.\"Сред 24-мата украински военни моряци, които, е и Владимир Варимез - той е родом от Одеска област, украински военен моряк, етнически българин. Той се оказа първият, когото окупационният съд в Крим осъди на 60 дни арест.\" - заяви той.Припомняме, по-рано МВнр съобщи, че няма данни Владимир Варимез да има българско гражданство.\"Става дума за етнически българин, гражданин на Украйна, който е защитавал своята родина, и днес несправедливо се намира в руски арест.\" - поясни Евген Магда, който в момента е у нас по покана на Атлантическия съвет.\"Украйна е многонационална държава и не само украинци, но и българи, унгарци, поляци, руснаци защитават Украйна - факт, който нанася сериозен удар срещу руската пропаганда.\" - допълни той.По-рано днес беше съобщено, че пленените моряци вероятно са ,  и българското правителство призоваха за незабавното им освобождаване.   Владимир Варимез служи с договор в украинската армия. Припомняме, от 28 в Украйна е обявено военно положение, но не е обявена мобилизация.Днес доц. Магда изнесе лекция пред студенти в Нов български университет. Утре, 30 ноември, ще бъде лектор на семинара \"Руската хибридна агресия срещу европейските ценности. Намеса при провеждане на избори\".", "date": "2018.11.29", "title": "Българинът Владимир Варимез е първият сред пленените украински моряци, осъден в Крим"}
{"url": "https://news.bg/interviews/energiynata-ni-sigurnost-se-opira-na-maritsite-aets-sa-uyazvimi.html", "text": "Професор Касчиев, от от 19 ноември т. г. стана ясно, че проектът АЕЦ \"Белене\" се нуждае от нова оценка за съответствие с европейските изисквания. Какво означава това? Каква информация трябва да предостави правителството и какво следва? От отговора ясно следва, че съгласно договора за Евратом, Европейската Комисия смята евентуалното възобновяване на АЕЦ Белене за нов инвестиционен проект. Съгласно Чл. 42 правителството трябва да уведоми Комисията за него, не по-късно от три месеца преди сключването на първите договори. С това ще започне процесът на консултации, в който ще се обсъдят всички аспекти на инвестиционния проект, в това число необходимостта от нова мощност, възможните алтернативи, оценката за социално-икономическото значение, оценката за въздействие върху околната среда (ОВОС) в трансграничен аспект, участниците в проекта, източниците на финансиране, какво ядрено гориво ще се използва, ядрената безопасност, радиационната защита, отговорното управление на отработеното гориво и радиоактивните отпадъци, спазването на изискванията в новите Директиви, и т.н.Министър Петкова иска да прави съвместна компания с участие на инвеститори от други държави, което според Чл. 45-48 на Евратом прави процедурата много по-сложна. Всяко предложение за съвместно предприятие с партньори от страни извън ЕС подлежи на проучване от Комисията. Тя изпраща на Съвета на Европа всеки такъв проект заедно с мотивирано становище. Решението за участие на трета държава или гражданин на трета държава в управлението на проекта, или във финансирането му, се взема от Съвета на Европа с единодушие.Защо смятате, че направените преди години оценки за АЕЦ \"Белене\" не са в сила? Тези оценки, както и изборът на проект и сключването на първото споразумение с Атомстройекспорт, са направени преди присъединяването ни към ЕС. След като ставаме член на ЕС, проектът за АЕЦ \"Белене\" е в \"заварено положение\" и съгласно Чл. 105 разпоредбите на договора за Евратом не се противопоставят на изпълнението му. Както знаете, с решение на правителството и на парламента от март 2012 год. той е прекратен и Комисията е уведомена за това. Проектът е закрит, точка. Сега правителството иска да го възобнови, като очевидно смята, че старите оценки, направени за него, са в сила. Но в тях не се вземат предвид изискванията на документите влезли в сила след 2006 год. и затова са неприложими.Ще дам пример - според технико- икономическия анализ, изготвен през 2004 год. от консултанта Уорли Парсънс, без АЕЦ \"Белене\" още през 2011 год. страната трябваше да започне да внася електроенергия. Ясно е, че тези анализи не просто са неверни, а са били фалшифицирани, тъй като и без АЕЦ \"Белене\" през всички години оттогава България е изнасяла големи количества електроенергия. Между другото, това е същият консултант, който преди месец осъди НЕК да му заплати още 32 млн евро, закръгляйки на 600 млн. лв. сумата, която заедно с българския си партньор \"Риск Инженеринг\" получи от проекта АЕЦ \"Белене\" за \"консултациите\" си.Искам да напомня, че докладът на БАН за АЕЦ \"Белене\" - втора част, съдържа раздел, в който е направен анализ на правно-регулаторната рамка. В него има някои плахи предупреждения - например на стр. 24 е посочено, че при възобновяване на проекта Комисията трябва да бъде уведомена, въпреки полученото становище от 07.12.2007 год. На стр. 25 е обърнато внимание, че има нова Директива 2014/87/Евратом на Съвета от 08.07.2014 год. за ядрената безопасност, че в нея има повишени изисквания и че спазването на новата цел по безопасност ще бъде основен въпрос в предстоящите дискусии с Европейската Комисия за АЕЦ Белене.Според мен наличието на неотчитащи новите изисквания за безопасност и загубили правна сила оценки за АЕЦ \"Белене\" е една от основните причини, поради които Комисията смята, че всички оценки трябва да се актуализират и/или да се направят наново, т.е. както при нов проект, и да се обсъдят всички аспекти на проекта.Отбелязвам, че това са и основните причини, поради които правителственото решение за рестарт на АЕЦ \"Белене\" е обжалвано във Върховния административен съд. С решението си от юни т. г. правителството се опита да заобиколи изискванията и на нашето законодателство. То например твърди, че докладът за ОВОС не е загубил правна сила, тъй като строителството на АЕЦ \"Белене\" било започнато в законния 5-годишен срок. А било започнато, тъй като бил построен Информационен център и две тоалетни. Да се твърди, че строителството на такъв рисков обект е започнато без одобрен технически проект и без разрешение за строителство е пълен абсурд. Имам предвид, че и досега техническият проект на централата не е одобрен от ядрения регулатор (АЯР) и разрешение за строителство не е издавано от него. Предстои в близко време тричленният състав да реши дали да блокира изпълнението на това решение докато трае делото и смятам, че тази хипотеза на правителственото ще рухне при представяне на доказателствата. Бяха направени обаче много коментари, че тази гледна точка не е вярна!Мисля, че това са панически и поради това твърде емоционални и необмислени коментари. Изразената в писмото позиция на ЕК е много ясна и не търпи тълкуване. Не подлежи на съмнения и това, че тя е формирана след подробни консултации. Очевидно становището на Комисията представлява пълна изненада за апологетите на АЕЦ \"Белене\". Това навежда на мисълта, че не са прочели внимателно нито договора за Евратом и регламентите за прилагането му, нито дори доклада на БАН. Струва ми се, че в коментарите не се прави разлика между инвестиционен проект и технически проект на АЕЦ \"Белене\". Министър Петкова натъртва на това, че през 2007 год. проектът АЕЦ \"Белене\" е смятан за отговарящ на изискванията. Изглежда не е обърнала внимание, че това е далеч преди авариите във Фукушима и последиците от тях, които наложиха въвеждане на повишени цели за безопасност.Искам да обърна внимание, че това наложи и много критично отношение към намеренията да се строят АЕЦ и други рискови обекти в сеизмично опасни зони. Съгласно сеизмичната карта на Европа площадката на Козлодуй е в зона с нисък сеизмичен риск, а тази на Белене - в зона със среден, клонящ към висок риск. Напомням, че сеизмичният риск бе основният аргумент за спиране на проекта през 2012 год. Евентуалните последици от силно земетресение при работеща АЕЦ \"Белене\" най-добре бяха изразени от премиера Борисов, който на заседание на правителството на 28 март 2012 год. казва: \"Просто България няма да я има на картата\".Обръщам внимание, че инженерните съоръжения, изградени под и около главните корпуси за намаляване на сеизмичната заплаха, най-вероятно са необратимо увредени. Това става след разрушаване на реакторното здание през есента на 2009 год., когато най-безотговорно образуваният огромен изкоп е оставен на произвола на съдбата. Той постепенно се запълва с вода и се образува \"големият гьол\". Баластровата възглавница, за която са проектирани и построени сложни съоръжения за да бъде предпазена от навлизане на вода, е наводнена. Забележете, че това е тема, която защитниците на АЕЦ \"Белене\" старателно избягват, когато коментират сеизмичния риск.Пренебрегването на тези рискове е проява на безотговорен ядрен авантюризъм. Неговото проявление вече доведе до опасни последици. Имам предвид, че въпреки ясните национални изисквания за ежегодно изпращане на минимум 50 тона отработено ядрено гориво от АЕЦ \"Козлодуй\" за преработка, през последните 4 години това не се изпълнява, а площадката постепенно се превръща в ядрено бунище. Това е прецедент, който никое правителство и никой министър на енергетиката не си е позволявал до 2015 година. Но въпреки подадените сигнали, прокуратурата и другите държавни институции пазят мълчание досега.Връщайки се към конкретния повод - очевидно не са проведени и никакви предварителни разговори с Комисията за евентуалните проблеми при възобновяване на проекта. Мисля, че нормалната реакция е да се проведат консултации с ЕК и чак след това правителството да подготви позицията си. Ако, разбира се, то смята, че министър Петкова е права и становището на Комисията противоречи на договора за Евратом, може да се обърне към съда на ЕС за разрешаване на казуса.Какво решение можем да очакваме от ЕК?  Както споменах, при участие на държави или компании извън ЕС (Китай, Южна Корея, Русия) във финансирането и/или управлението на проекта ЕК провежда консултации с всички заинтересовани страни. Всеки гражданин може да изпрати становището си и ако Комисията го намира за обосновано и полезно може да го вземе предвид. ЕК ще изготви мотивирано становище и ще го изпрати на Съвета на Европа. Съгласно Чл. 47 от договора решението се взема не от Комисията, а от Съвета, и то с единодушие. Като се имат предвид опасенията срещу капиталовата експанзия на Китай, неядрената ориентация на много от страните-членки, опасенията от сеизмичния риск за АЕЦ след авариите във Фукушима и други фактори смятам, че вероятността за одобряване на проекта АЕЦ \"Белене\" е нулева.Според застъпниците на проекта, ако не бъдат построени нови ядрени мощности, след 10 години в страната ще има дефицит на електроенергия. Как оценявате нуждите на пазара ни в перспектива?  Вече споменах за фалшифицираните прогнози, с които навремето се обоснова изграждането на АЕЦ \"Белене\". Тази практика продължава и сега. Твърди се например, че докладът на БАН за АЕЦ \"Белене\" бил доказал необходимостта от изграждането й. В него обаче два от сценариите за електропотреблението в страната (умерен и максимален) до 2040 год. са грубо манипулирани и не трябва да се вземат предвид. Това най-вече се дължи на прогнозираното запазване или съществено увеличаване на населението. Така според авторите най-важният компонент - битовото потребление, ще нараства, оттам - и общото. Защо казвам, че това е манипулация? Защото според всички прогнози (Евростат, ООН, Световна банка, НОИ, включително и на БАН), населението у нас ще намалява. В доклада има и други забележителни усилия да се заслужат 2-та млн. лв., като се покаже по един \"наукообразен\" начин, че проектът е нужен и икономически приемлив. Сред тях са необосновани прогнози за силен ръст на електропотреблението и у нас, и в региона, за ранно и бързо затваряне на всички сегашни ТЕЦ-ове на въглища, вкарване на неопределени параметри в уравненията, как съседните страни ще разчитат само и единствено на нас, пренебрегване на възможностите за изграждане на неядрени мощности и ВЕИ и т.н. Все пак в последната част на доклада, където са дадени изводите и препоръките, от таблица IV.5 на стр. 268 се вижда, че при нисък ръст на електропотреблението и 1600 мегавата налични мощности от ТЕЦ, към 2040 год. вътрешното търсене е задоволено, като има огромен потенциал за износ. Дори при умерения сценарий на потребление картината е същата, с по-нисък потенциал за износ на електроенергия.Построяването на АЕЦ \"Белене\" означава ли закриване на действащи мощности - \"Мариците\", срещу които има възражения заради замърсяването?  В страната има инсталирани над 13300 мегавата електрогенериращи мощности. Поради това, че някои могат да са в ремонт, да няма водни запаси за ВЕЦ и т.н., постоянно налични са над 9000 мегавата. Потреблението в най-студения сезон не надхвърля 6500 мегавата и то за няколко часа (изключение е 2016 год., когато достигна 6700 мегавата). Да не говорим, че през лятото е между 2500 и 4000 мегавата. Представете си, че имаме две атомни централи с общо 4200 мегавата. Ако те работят на пълна мощност няма да има място за други базови мощности. Мисля, че става ясно, че въпросът е: или АЕЦ \"Белене\", или другите мощности. И по-точно - АЕЦ \"Белене\" може да намери пазар за продукцията си само ако бъдат затворени основни действащи мощности.За съжаление бездействието на правителството и действията на апологетите на АЕЦ \"Белене\" реално водят към затваряне на ТЕЦ-овете. При дискусиите в ЕК за намаляване на емисиите от тях правителството не е положило никакви усилия да посочи, че нашите въглища имат много по-високо съдържание на сяра, че са единственият местен ресурс, да настоява да се изключат от действието на тази директива и т.н. Преговорите са още от 2011 год., а у нас темата започна панически да се коментира едва в края на обсъжданията. България е единствената страна, която е изпълнила изискванията за намаляване на въглеродните емисии и произвежда по-малко въглеродни емисии (около 60 млн тона въглероден диоксид), отколкото нашите гори и зелени площи поглъщат (над 82 млн тона въглероден диоксид). С оглед на това правителството може много по-активно да иска от ЕК безплатни квоти, изключения от новия регламент и т.н. Това обаче не се прави, а активно се внушава, че затварянето на ТЕЦ-овете става по искане на ЕК и е без алтернатива. В доклада за АЕЦ \"Белене\" БАН развива сценарии, при един от които още през 2030 год. в страната няма да работи нито един ТЕЦ. Това е безумен сценарий, за който се твърди, че е дефиниран под натиск от енергийното министерство. Казвам, че е безумен, имайки предвид, че Германия, Полша, Чехия и други страни не планират да затворят част от своите ТЕЦ до 2050 год. Много хора уверено твърдят че ТЕЦ-овете ще бъдат затворени, като че ли са техни собственици. Висши управленци с героически патос казват как щели да се борят ТЕЦ-овете да работят още десетина години, \"забравяйки\" че техният ресурс е много по-голям. Смятам, че това е причината за набиращите сила протести на миньори и енергетици.Трябва да се знае, че твърденията, че АЕЦ \"Белене\" може да замести \"Мариците\" в електроенергийната ни система, не отговарят на истината. Основната причина за това е, че трите централи имат много блокове и генератори, което дава възможност да се регулира мощността на комплекса при промяна на потреблението през денонощието, през седмицата и т.н. Това не може да се осигури от атомните централи. Не на последно място електроенергията на изхода от АЕЦ \"Белене\" ще е много по скъпа от тази на ТЕЦ, с въвеждането й електроенергийната система ще се деформира, ще се наложи да се строят нови далекопроводи, подстанции, заместващи мощности и т.н.А може ли да се възрази срещу аргумента за замърсяването? Аргументът за замърсяването, разбира се, е важен, но не е единственият. Преди всичко работата на ТЕЦ-овете в комплекса \"Марица-изток\" е въпрос на национална сигурност, тъй като само те използват местни енергоресурси и могат да осигурят снабдяването на страната в кризисни ситуации. Нека първо да се вземат по-разумни мерки, за да се намали замърсяването на въздуха - например да се спрат най-замърсяващите няколко стари ТЕЦ-а и топлофикации, да се ограничи или забрани изгарянето на нискокалорийни въглища и брикети, както и на неизсъхнали дърва (да не говорим за гуми и други боклуци), да се забрани вносът на стари дизелови автомобили, да се насърчи използването на газови уредби за автомобилите и на хибридни, и електромобили, и разбира се да ги ползваме по разумно (по-малко). Върху какво трябва да се гради енергийната сигурност на България? Както знаете, аз съм ядрен човек, но знам, че без съмнение основата на енергийната сигурност на всяка страна са местните енергоресурси. За България това са централите от комплекса \"Марица-изток\", които използват местни въглища, както и ВЕЦ-овете, и новите технологии за производство на електроенергия от възобновяеми източници. Ние не сме Франция или Русия, в които са развили всички ядрени технологии и осигуряват напълно своите ядрени програми. Работата на нашата АЕЦ е изцяло зависима от доставката на свежо ядрено гориво, оборудване, резервни части и инженерни услуги, и т.н. - всички те от друга страна. Дори само едно уплътнение да не бъде доставено, след годишен ремонт ядреният енергоблок няма да може да се пусне. Да не говорим, че една атомна централа много лесно може да бъде извадена от строя при терористични действия или при война. Един пример - АЕЦ е в периферията на страната, електроенергията от нея се доставя по електропроводи, а те лесно могат да бъдат извадени от строя. Има много други сценарии, включително и за причиняване на аварии с катастрофални радиологични последици, но не искам да ги излагам, за да не правим школа за ядрени терористи.", "date": "2018.11.29", "title": "Енергийната ни сигурност се опира на „Мариците“, АЕЦ са уязвими"}
{"url": "https://news.bg/world/hakeri-atakuvaha-bundestaga-bundesvera-i-posolstva-v-berlin.html", "text": "Германският Бундестаг, Бундесверът и редица посолства в Берлин са били атакувани от хакерската група Snake или Turla, която е свързана с руските спецслужби, съобщава сп. \"Der Spiegel\" с позоваване на германското контраразузнаване.Последната атака е била регистрирана на 14 ноември. Известно е, че са били правени опити за проникване в имейлите на някои депутати, при това става дума не за служебната мрежа на парламента, а за партийната им поща.Не се уточнява кои са посолствата, взети на прицел от хакерите.Групата Snake придоби известност в Германия през март тази година, когато атакува федералното правителство и похити данни на служители на германското външно министерство.В други страни групата е известна като Uroburus.", "date": "2018.11.29", "title": "Хакери атакуваха Бундестага, Бундесвера и посолства в Берлин"}
{"url": "https://news.bg/bulgaria/srabska-mina-zamarsyava-po-granitsata-ni-zasega-nyama-risk-za-naselenieto-u-nas.html", "text": "Сръбска оловно-цинкова мина в близост до Кюстендил изпуска опасни отпадъци, но засега няма рискове за населението у нас, предаде БНР.Пробите, взети от река Драговищица и притоците й, не показват притеснителни отклонения, увери кметът на Кюстендил Петър Паунов по повод сигнали от еколози за потенциална опасност в Земенския пролом и в района на областния град.Отпадни води от мините за олово и цинк \"Подвирове\" в село Караманица и \"Благодат\" в село Мусул замърсяват притоците и на река Драговищица.Планинската пъстърва и други представители на речната фауна са изчезнали, добитъкът вече не иска да пие вода от планинските рекички, които вследствие на изливането на отпадните води от производството на концентрирана руда са оцветени в бяло.\"Взети са проби. Към момента няма притеснителни отклонения, но обяснението за това е заради тогавашно пълноводие и всъщност тази река се влива, с още две-три реки се събират, за да пристигнат на наша територия. Тревогите са основателни. Уведомени са всички компетентни органи. Премиерът е уведомен. Ще направим необходимото, разбира се, чрез народния представител и областния управител, също достигна и до неговото знание.\" - коментира Паунов.", "date": "2018.11.29", "title": "Сръбска мина замърсява по границата ни, засега няма риск за населението у нас"}
{"url": "https://news.bg/int-politics/merkel-propuska-otkrivaneto-na-sreshtata-na-g20-zaradi-povreda-v-samoleta.html", "text": "Самолетът на германския канцлер Ангела Меркел, който пътуваше за срещата на G20 в Аржентина, кацна аварийно в Кьолн заради технически проблем, предаде Дойче веле.Смущенията в работата на правителствения Еърбъс \"Конрад Аденауер\" са установени скоро след излитането му от Берлин. Той е направил завой над Холандия и се е върнал в Германия.Заедно с нея за форума на G20 пътуват финансовият министър Олаф Шолц и група журналисти.Първоначално беше съобщено, че ще бъде подготвен друг самолет, с който пътуването да бъде възобновено. Впоследствие стана ясно, че делегацията ще замине за Мадрид, откъдето ще отпътува за Аржентина с редовен трансокеански полет. Този вариант е избран, тъй като е възможно най-бързият начин за придвижване до латиноамериканската страна.", "date": "2018.11.29", "title": "Меркел пропуска откриването на срещата на G20 заради повреда в самолета"}
{"url": "https://news.bg/politics/menda-stoyanova-dava-stroshena-kola-na-maya-manolova.html", "text": "ГЕРБ и БСП в спор за парите на омбудсмана. Социалистът Георги Гьоков защити транспортните проблеми на Мая Манолова. Той поиска пари за шофьор на обществения защитник.Менда Стоянвоа му отговори, че на омбудсмана ѝ е отнет шофьорът от НСО, а не и е отнето право да има шофьор. Можела да наеме такъв. Тя има бюджет от 3 млн. лв.\"Може да и дадем от строшените коли на парламента\", предложи герберката.Освен това най-обичаният човек от народните маси нямал нужда от охрана, както подчерта Стоянова.\"Много злобничка беше тази реплика\", включи се отново Георги Гьоков.Драгомир Стойнов пък заподозря, че ѝ се вземала охраната от НСО, защото изместила премиера Бойко Борисов от първото място във всенародната любов.Червеният депутат предложи също така да се отнеме охраната и на кмета на София Йорданка Фандъкова.Припомняме, националният омбудсман ползваше кола и шофьор на НСО, които й бяха отнети. След като обяви публично промяната в своя начин на придвижване Манолова откри .Преди това лично .Преди седмица ", "date": "2018.11.29", "title": "Менда Стоянова дава строшена кола на Мая Манолова"}
{"url": "https://news.bg/world/maykal-koen-e-slab-chovek-i-lazhets-izbuhna-tramp.html", "text": "Майкъл Коен е \"слаб човек\". Той \"лъже\", за да намали присъдата си.Това заяви президентът на САЩ Доналд Тръмп преди да отлети за Аржентина за срещата на Г-20, съобщават АП и други медии.Пред журналисти до Белия дом американският лидер коментира, че Коен лъже за контактите с руснаците, за да получи по-малка присъда. Според държавния глава всеки знае за предложението да се построи \"Тръмп тауър\" в Москва по време на предизборната кампания, което в крайна сметка Тръмп реши да не осъществи.Според него Майкъл Коен не е заплаха за президенството му.По-рано днес бившият адвокат на Тръмп се", "date": "2018.11.29", "title": "Майкъл Коен е слаб човек и лъжец, избухна Тръмп"}
{"url": "https://news.bg/int-politics/ukrayna-iskala-da-pokazhe-vazmozhnostite-na-korabite-si-v-kerchenskiya-protok.html", "text": "Командирът на военноморските сили на Украйна вицеадмирал Игор Воронченко е положително настроен, че Украйна в края на краищата ще си върне военните кораби, атакувани и  (версията на Украйна) край бреговете на Крим на 25 ноември, след като незаконно отхвърли преминаването им през Керченския проток, съобщава УНИАН.Запитан дали смята, че предислоцирането на корабите в Азовско море през Керченския проток, вместо да ги транспортира по суша, е било грешно решение, Воронченко коментира: \"Не, не смятам\", като добави, че руснаците са нямали право да откриват огън по украинските кораби.Давайки подробности защо е било взето решението за разполагане на корабите, командирът на военноморските сили на Украйна припомнил, че \"на първо място, вече е имало (успешно) преминаване през Керченския проток на подкрепящи кораби. Това беше същото нещо. Групата кораби се движеше с влекач - помощен кораб. На второ място, трябваше да покажем нашето лице - не да го скриваме - в Керченския проток и Азовско море и да покажем на какво са способни тези кораби\", подчерта Воронченко.На 25 ноември три украински военни кораба бяха атакувани и пленени от руската брегова охрана близо до Керченския проток, който е единственият проход към Азовско море, където се намират две големи украински пристанища - Мариупол и Бердянск. Контролираните от Русия съдилища в Крим определиха 24-членния украински екипаж да бъде задържан в ареста за два месеца, в очакване на съдебен процес.", "date": "2018.11.29", "title": "Украйна искала да покаже възможностите на корабите си в Керченския проток"}
{"url": "https://news.bg/world/ep-predupredi-che-svobodnoto-dvizhenie-v-shengen-mozhe-da-ostane-v-minaloto.html", "text": "Евродепутати предупредиха, че удобното пътуване без проверка на документите в Шенген може да бъде нещо от миналото, ако държавите продължат да удължават контрола над европейските граждани, информира АП.Словенският депутат Таня Файон, която ръководи реформата на граничните проверки, заяви, че 26-членната Шенгенска зона е пред \"сериозен риск заради продължаващия незаконен контрол\". Според депутата ЕС трябва да \"установи нови правила\".Австрия, Дания, Германия, Швеция и Норвегия въведоха гранични проверки за всички, след като над 1 милион мигранти заляха Европа от 2015 г.Франция възобнови проверките по границата като мярка за сигурност след терористичните атаки през ноември 2015 г.Мерките са временни и според правилата могат да бъдат удължавани максимум две години, но депутатите предупредиха, че шестте държави нарушават правилата повече от три години.", "date": "2018.11.29", "title": "ЕП предупреди, че свободното движение в Шенген може да остане в миналото"}
{"url": "https://news.bg/world/kosovo-obyavi-pri-kakvi-usloviya-otmenya-mitata-sreshtu-sarbiya.html", "text": "Премиерът на Косово заяви, че новите  ще останат, докато Сърбия не признае суверенитета на страната и не престане с , информира АП.Рамуш Харадинай заяви, че правителството му е наложило тарифите, защото е \"останало без други варианти\", а също така трябва да изпрати \"послание\".ЕС предупреди Косово, че митата са в нарушение на Централноевропейското споразумение за свободна търговия (ЦЕФТА).Но косовският лидер подчерта, че митата ще останат в сила \"за много дълго време\", защото Косово повече не е склонно да приеме \"отказа на място на масата за преговори\".", "date": "2018.11.29", "title": "Косово обяви при какви условия отменя митата срещу Сърбия"}
{"url": "https://news.bg/world/ungariya-izpolzva-mobilni-bilbord-platformi-v-zashtita-na-orban-ot-kritiki.html", "text": "Правителството на Унгария използва мобилни билборд платформи да защити премиера Виктор Орбан от критики във връзка с антиимиграционните политики, информира АП.По-рано този месец Ги Верхофстад, лидерът на АЛДЕ в Европейския парламент, използва билборд на камион в Брюксел, за да представи Орбан като някой, който унищожава Европейския съюз.Говорител на унгарското правителство съобщи, че камион с билбордове, на които се осмива позицията на Верхофстад, ще се движат в Унгария и до Брюксел.На тях пише \"\".", "date": "2018.11.29", "title": "Унгария използва мобилни билборд платформи в защита на Орбан от критики"}
{"url": "https://news.bg/int-politics/merkel-uveri-ukrayna-es-shte-kontrolira-severen-potok-2.html", "text": "Германия и Украйна имат различна оценка за \"Северен поток-2\", но Европейският съюз ще може да регулира обема на доставките през газопровода. Това е заявила германският канцлер Ангела Меркел при откриването на третия германско-украински форум в Берлин.\"Ние полагаме всички усилия да запазим ролята на Украйна като транзитна страна и трябва да знаете, че на равнище Европа имаме възможността да регулираме чрез третия енергиен пакет колко газ ще бъде доставен\", коментира Меркел.Тя също така добавила, че в Берлин \"внимателно ще следят политическата ситуация в Украйна да не се влошава\".По проекта \"Северен поток-2\" трябва да бъдат изградени две тръби с общ капацитет 55 млрд. куб. м газ годишно от Русия до Германия по дъното на Балтийско море. Новият газопровод се строи до действащия \"Северен поток\". Завършването на строителството е планирано за края на 2019 г.Против проекта активно се обявява Украйна, която се притеснява да не загуби приходи от транзита на руски газ, както и САЩ, които промотират втечнения си природен газ в ЕС. Те определят проекта за политически и застрашаващ енергийната сигурност на Европа.Меркел многократно отбеляза, че Берлин разглежда проекта \"Северен поток-2\" като търговски, но го свързва със запазването на транзита на руски газ през Украйна. Москва също твърди, че \"Северен поток-2\" не предполага спиране на транзита през Украйна за ЕС.", "date": "2018.11.29", "title": "Меркел увери Украйна: ЕС ще контролира \"Северен поток-2\""}
{"url": "https://news.bg/world/maykal-koen-eksadvokatat-na-tramp-se-prizna-za-vinoven-che-e-izlagal-kongresa.html", "text": "Майкъл Коен, един от най-приближените съветници и бивш адвокат на президента на САЩ Доналд Тръмп от повече от едно десетилетие, пледира виновен, че е излъгал Конгреса относно планове за строителство на \"Тръмп тауър\" в Русия, информират АП и \"Гардиън\".Коен, който сътрудничи на специалния прокурор Робърт Мълър, разследващ връзки между Тръмп и Русия, се призна за виновен по едно обвинение в лъжесвидетелстване по време на изслушване във федералния съд в Манхатън.Коен направи изненадващо появяване в съда в Ню Йорк около 09,00 часа местно време. Той призна, че е излъгал през 2017 г. по време на изслушване в сенатска комисия относно планове за строителство на \"Тръмп тауър\" в Москва. Един от прокурорите, работещи с Мълър, присъства в съдебната зала.Адвокат на Коен заяви пред съдията, че споразумението включва сътрудничество с разследването на Мълър.Коен е съобщил пред съда, че е излъгал заради политическото послание и лоялността си към Тръмп.Източник, запознат със случая, разкри, че Коен е признал, че в продължение на няколко месеца са се обсъждали планове за изпълнение на проект на Тръмп в Москва.Миналата година Коен заяви пред Конгреса, че през януари 2016 г. е взето решение, че предложението е неизпълнимо поради различни бизнес причини.Адвокатът е работил по проекта с Феликс Сатър, роден е в Русия, който е свързан със семейство Тръмп. Сатър има и връзки с влиятелни фигури в Москва. Тогава той разкри пред съда, че го е направил по заповед на президента на САЩ.", "date": "2018.11.29", "title": "Майкъл Коен, ексадвокатът на Тръмп, се призна за виновен, че е излъгал Конгреса"}
{"url": "https://news.bg/energy/neno-dimov-kam-energetitsite-podkrepyam-targoviyata-s-emisii.html", "text": "Енергетиците имат подкрепата на МОСВ в преговорите по климатичните промени и търговията с емисии. Това заяви екоминистър Нено Димов пред енергетици от КТ \"Подкрепа\", които протестираха пред сградата на МОСВ.Той увери протестиращите, че на предстоящата Конференция на страните по Рамковата конвенция на ООН за изменението на климата в Катовице ще отстоява позицията на правителството да няма по-високи амбиции от досегашните.\"От осем години говоря за това, че трябва да сме много умерени в позицията си за климатичните промени и да внимаваме тя да не навреди повече, отколкото да помогне\", посочи министърът.Той припомни, че на срещата на министрите на околната среда на 9 октомври в Люксембург категорично е защитил позицията, че не трябва да има по-високи амбиции от сегашните. Според Нено Димов не трябва да има предоговаряне на каквито и да е условия за следващите 10 години и не трябва да имаме допълнителни плащания към други страни.\"Това е позицията, която предложих на Министерския съвет, която защити и премиерът на срещата на Европейския съвет миналия месец и която ще защитаваме в Катовице. \", каза министърът.", "date": "2018.11.29", "title": "Нено Димов към енергетиците: Подкрепям търговията с емисии"}
{"url": "https://news.bg/regions/patyat-durankulak-kardam-ostava-zatvoren.html", "text": "Пътят Дуранкулак-Кардам остава затворен заради снегонавявания и преспи, информира БНР.Роторен снегорин разчиства близо 9-километровия участък между селата Рогозина и Спасово. От силния вятър там има преспи над 1 метър.Пътищата в Добричка област са проходими при зимни условия, но има заледени участъци.Специализирана техника обработва пътните платна със сол, пясък и други материали. От 01 ч. след полунощ до сега в почистването на републиканските пътища са участвали над 40 машини.От Областния съвет за сигурност уточняват, че обстановката в Добричка област е нормална.", "date": "2018.11.29", "title": "Пътят Дуранкулак-Кардам остава затворен "}
{"url": "https://news.bg/economics/proizveli-sme-blizo-30-poveche-tvardi-goriva-otchete-nsi.html", "text": "По данни на Националния статистически институт през септември спрямо август тази година с 29.7% е нараснало производството на твърди горива и така то достига до 2 801 хил. тона. За сметка на това е отчетен спад в производството на пропан-бутанови смеси (с 20%), дизелово гориво (с 3.5%) и електроенергия (с 9.2%).Без изменение остава производството на безоловен бензин и природен газ.Спрямо септември 2017 г. статистиката сочи, че е нараснало производството на безоловен бензин (с 4.6%) и електроенергия (с 5.3%). През тази година с по-ниски стойности са твърдите горива (със 7.0%), пропан-бутановите смеси (с 20.0%), дизеловото гориво (с 1.2%) и природният газ (с 50.0%)По отношение на доставките на енергийни продукти през септември спрямо август 2018 г. е отчетен ръст в доставките на твърди горива (с 28.6%) и природен газ (с 16.4%).Намалели са доставките на безоловен бензин (с 14.3%), дизелово гориво (с 8.3%) и електроенергия (с 5.6%).Доставките на пропан-бутанови смеси остават без изменение.През септември 2018 г. спрямо същия месец на предходната година има увеличение от 6.8% на доставките на пропан-бутанови смеси. Отчетен е спад в доставките на твърдите горива (с 6.0%), безоловния бензин (с 25.0%), дизеловото гориво (с 4.8%), природния газ (с 0.5%) и електроенергията (с 3.2%)", "date": "2018.11.29", "title": "Произвели сме близо 30% повече твърди горива, отчете НСИ"}
{"url": "https://news.bg/world/ep-s-otsenka-na-razvitieto-na-darzhavite-ot-zapadnite-balkani.html", "text": "Европейският парламент (ЕП) излезе с оценка на последните усилия на държавите от Западните Балкани за доближаване към ЕС и възможното бъдещо членство.Законодателният орган прие доклади за Сърбия, Косово, Македония, Албания и Черна гора.СърбияВ доклад приет с 503 гласа \"за\" срещу 85 гласа \"против\" и 47 \"въздържал се\", евродепутатите приветстваха продължаващата ангажираност на Сърбия по пътя на интеграция към Европейския съюз и призоваха за активно популяризиране на това стратегическо решение сред сръбската общественост. Те също подчертаха усилията на страната за нормализиране на отношенията със съседно Косово и подкрепиха диалога, подпомаган от ЕС, като рамка за постигане на всеобхватно споразумение за нормализиране на отношенията.Евродепутатите същевременно отбелязаха неотдавнашния дебат относно възможната размяна на територии между Сърбия и Косово, като подчертаха, че постигането на етническа хомогенност не трябва да бъде целта в региона. Те смятат, че всякакво бъдещо споразумение би било приемливо само ако отчита цялостната стабилност на региона, както и международното право.Депутатите призоваха сръбските власти да засилят усилията за реформи в областта на правовата държава, в борбата с корупцията и организираната престъпност, както и да продължат реформата на държавната публична администрация за гарантиране на нейния неутралитет. Сърбия трябва също така да постигне по-голямо съответствие с външната политика и политиката на сигурност на ЕС, включително по отношение на Русия, както и с тази в рамките на ООН.КосовоДепутатите приветстват законодателните актове, приети в рамките на Европейската програма за реформи на Косово, но отбелязват с безпокойство липсата на консенсус между политическите партии и продължаващата поляризация, която засяга неблагоприятно провеждането на устойчиви реформи.За по-нататъшното доближаване на Косово до ЕС е жизненоважно незабавното либерализиране на визовия режим. Евродепутатите приветстват потвърждението на Комисията относно изпълнението на критериите за либерализиране на визовия режим. Въпреки това съществуват опасения относно недостатъчното финансиране за съдебната система, широко разпространената корупция, елементите на обсебване на държавата от частни интереси, неправомерното политическо влияние и правото на справедлив процес, които трябва да бъдат адресирани отвъд напредъка по постигане на изискванията за визовата либерализация.Резолюцията отбелязва, че пет държави членки на ЕС все още не са признали Косово и ги приканва да направят това, подчертавайки, че това би имало благоприятно въздействие за нормализиране на отношенията между Косово и Сърбия. Текстът беше приет с 393 гласа \"за\" срещу 139 гласа \"против\" и 71 \"въздържал се\".МакедонияЕвродепутатите приветстват силната ангажираност на Македония за цялостното изпълнение на Споразумението от Пържино и приоритетите за неотложни реформи, което доведе до по-интензивни усилия за реформи, свързани с ЕС.Те също така призоваха националните власти да засилят борбата с прането на пари и конфликтите на интереси, да предпазят съдебната власт от политическа намеса и да вземат мерки за останалите проблеми във връзка с правовата държава, които продължават да създават значителни предизвикателства.Въпреки че консултативният референдум от 30 септември (който имаше за цел да получи обществена подкрепа за промяна на името на държавата на Република Северна Македония) не достигна нужната избирателна активност, евродепутатите приветстваха решението на парламента в Скопие да започне конституционния процес за изпълнение на , което отваря вратата за преговори за присъединяване на страната към ЕС и НАТО. Това споразумение изпраща така необходимия положителен сигнал за стабилност и помирение в целия регион на Западните Балкани, отбелязват евродепутатите.Парламентът също така приветства влизането в сила на 14 февруари 2018 г. на , който следва да осигури дълготрайни и добросъседски отношения между двете страни.Те също призовават унгарските власти да . Той е осъден за злоупотреба с власт и му е наложена присъда лишаване от свобода, след което избяга в чужбина.Резолюцията беше приета с 470 гласа \"за\", срещу 116 гласа \"против\" и 46 \"въздържал се\".АлбанияВ резолюцията, приета с 459 гласа \"за\" срещу 112 гласа \"против\" и 62 \"въздържал се\", евродепутатите приветстваха стабилния напредък на Албания по осъществяването на свързаните с ЕС реформи и мерките, насочени към увеличаването на независимостта и професионализма на съдебните институции на страната.Евродепутатите приветстваха значителните подобрения на правната и институционална рамка, както и напредъка, постигнат в борбата с корупцията и организираната престъпност. В същото време значителен повод за тревога продължават да бъдат корупцията, бавното и неефикасно правосъдие, недостатъците в прилагането на принципите на правовата държава, както и тромавите регулаторни процедури, които действат възпиращо по отношение на инвестициите в страната.Въпреки това резолюцията подкрепя очертания от Съвета път за започване на преговорите за присъединяване с Албания през юни 2019 г., ако страната изпълни всички условия.Черна гораДокато Черна гора като цяло отбелязва добър напредък в процеса на интеграция с ЕС, евродепутатите призовават политическото ръководство на страната да се съсредоточи върху оставащите предизвикателства, като проблемите с правовата държава, свободата на медиите, корупцията, прането на пари, организираната престъпност и свързаното с нея насилие.Резолюцията, приета с 484 гласа \"за\", срещу 80 гласа \"против\" и 63 \"въздържал се\", подчертава усилия на Черна гора за конструктивно регионално сътрудничество и добри двустранни съседски отношения. Евродепутатите приветстват ратифицирането на споразумението за определяне на границата между Черна гора и Косово, като същевременно призовават за бързо сключване на споразумения за разрешаване на неуредените гранични спорове с други съседни държави.В заключение текстът припомня стратегическото значение на присъединяването на Черна гора към НАТО за гарантирането на стабилността и мира в Западните Балкани. Евродепутатите споделят оценката на Комисията, че със силна политическа воля и устойчив напредък, Черна гора потенциално може да е готова за членство в ЕС до 2025 г.", "date": "2018.11.29", "title": "ЕП с оценка на развитието на държавите от Западните Балкани"}
{"url": "https://news.bg/regions/chetiri-detsa-postradaha-pri-katastrofa-s-uchilishten-avtobus.html", "text": "Четири деца пострадаха при катастрофа с училищен автобус, предаде Нова телевизия.Инцидентът станал днес в Русенско. Автобусът се движел по маршрута град Бяла - село Джулюница и превозвал деца от местни училища към града.По непотвърдена информация катастрофата причинило друго превозно средство, което засякло автобуса. Пострадалите деца са с охлузни рани по носа и тялото. Те са без опасност за живота, но са откарани за преглед в общинската болница в Бяла.По информация на БНР другите две деца са с леки наранявания. 62-годишният шофьор на автобуса също е пострадал и е откаран в болница. Според Нова телевизия за оказване на медицинска помощ е отведен и 20-годишен пътник от другия микробус. ", "date": "2018.11.29", "title": "Четири деца пострадаха при катастрофа с училищен автобус"}
{"url": "https://news.bg/politics/demografiya-ne-se-opravya-s-finansovi-stimuli-kategorichen-simeonv.html", "text": "Валери Симеонов и левицата влязоха в спор за демографската криза по време на второ четене на бюджета за следващата година.Левицата поиска финансови стимули за раждане и отглеждане на дете.Срещу това скочи лидерът на НФСБ Валери Симеонов. С материално стимулиране не можем да оправим демографията, категоричен бе той.Патриотът се заяде със социалистката Виолета Желева на тема възраст. \"Желева е млада. Нека да попита майка си и баща си, техните баби и дядовци по колко деца са имали и какви материални стимули са получавали\", настоя Симеонов.Помощите са първата стъпка за решаване на демографските проблеми, не се даде червената депутатка. Тя пък му върна с коментар за неговите изказвания за майките на деца с увреждания. \"Хората извън този парламент са чували вашите изявления, затова няма да ги коментирам\", посочи Желева.", "date": "2018.11.29", "title": "Демография не се оправя с финансови стимули, категоричен Симеонв"}
{"url": "https://news.bg/disasters/uvelichava-se-smartnata-zaplaha-za-vazrastnite-i-zhiveeshtite-v-grada-zaradi-zhegite.html", "text": "Повече от 150 млн. уязвими хора по света са били изложени на потенциално животозастрашаващи горещи вълни през миналата година. Това обявиха учени, предупреждавайки, че климатичните промени са представлявали безпрецедентен глобален риск за здравето, съобщава \"Франс прес\".В инвентаризация в световен мащаб на тенденциите в общественото здраве, десетки международни агенции подчертаха, че хората над 65-годишна възраст, онези, които живеят в големи градове и страдащите от сърдечни и белодробни заболявания, са изложени на повишен риск от смърт или инвалидност от екстремна горещина.Предупреждението дойде, след като Световната метеорологична организация обяви, че последните четири години, включително настоящата 2018 г., са четирите най-топли в историята.В глобален мащаб общо 153 млрд. работни часа са били загубени заради излагането на жега през 2017 г., включително 7 процента от цялото работно време в Индия, уточняват авторите, добавяйки, че разходите за запазването невредими на хората от горещите вълни вероятно ще се увеличават, докато нашата планета се затопля.Перспективата е особено тежка за Европа и Източното Средиземноморие, където нарастващите температури и застаряващото население създават \"перфектна буря\" от рискови фактори, предупреждава водещият автор на проучването.\"Много дълго време ние си мислехме за климатичните промени като нещо, което ще засегне околната среда по някое време през 2100 г.\", изтъква Ник Уотс, който е изпълнителен директор на The Lancet Countdown on Health and Climate Change.\"Когато разглеждате климатичните промени като проблем на общественото здраве обаче, нещата се преобръщат с главата надолу. Не засяга само белите мечки или горите, това е нещо, което засяга общности, деца, семейства във Великобритания, Европа и по целия свят\", подчертава Уотс.Изследователският екип е съставен от експерти от 27 институции по целия свят, който очерта различни тенденции относно климата и здравето.Ник Уотс и неговият екип са установили, че въпреки че глобалните температури са се повишили с 0,3 градуса от средата на 1980-те години, за онези, които са най-застрашени от излагане на жега, преживяното увеличаване на средната температура е било повече от два пъти - 0,8 градуса.Това се дължи на смесица от фактори, включително миграцията към градовете - уязвими на горещите вълни чрез \"ефекта на градския топлинен остров\", както и по-екстремно локализирана жега, тъй като климатичните промени предизвикват хаос в нашите метеорологични системи.\"Ако просто разглеждате жегата, можете да видите какво правят горещите вълни\", посочва Уотс, допълвайки: \"Ако разгледате това, което публикуваме, в края на краищата ще видите, че населенията застаряват, мигрират и нарастват в районите, които са най-силно засегнати от климатичните промени.\"Около 80 процента от цялото работно време, изгубено заради екстремни жеги, е било в селското стопанство, като Индия е най-тежко засегната по отношение на общо загубените часове.Учените през юли предупредиха, че климатичните промени правят горещите вълни приблизително два пъти по-възможно да се случват към 2040 г.", "date": "2018.11.29", "title": "Увеличава се смъртната заплаха за възрастните и живеещите в града заради жегите"}
{"url": "https://news.bg/politics/partiynata-subsidiya-ostava-11-leva.html", "text": "Партиите не се скараха за субсидиите. Дебат по този въпрос в пленарна зала нямаше.Текстът в закона за държавния бюджет мина толкова тихомълком и без спорове, че и медиите не разбраха, че е дошъл този текст в бюджета, по който се очакваха разгорещените дебати.11 лева на глас остава държавната помощ за партиите в Народното събрание.Припомняме, че миналата седмица при гостуването си в , че ще внесе предложение за намаляване на партийните субсидии до 1 лев в Народното събрание.Според Борисов ако субсидиите са ниски, то олигархията ще има огромна власт над парламента, тъй като партиите ще станат зависими от бизнеса.Въпреки че е против самата мярка, Борисов пое ангажимент да прокара решението, което бе гласувано на референдум преди две години.Самият Борисов в деня на вота за президент и референдума заяви, че  три от точките, гласувани на референдума като предложения в Народното събрание. Това се случи по отношение на мажоритарната изборна система с абсолютно мнозинство в 2 тура, чрез създаване на 240 едномандатни изборни района в страната, което предложение обаче не събра необходимото мнозинство и не мина на първо четене в пленарната зала. Тогава Слави Трифонов заяви в отворено писмо, че депутатите в Народното събрание Припомняме, , иницииран от Слави Трифонов, се проведе на заедно с президентските избори в страната на 6 ноември 2016 г. Избирателната активност в националния референдум беше 50,59%.  по-малко от необходимите гласове, които можеха да направят резултатите от допитването задължителни. Тричленен, и петчленен състав ВАС решиха също, че . След като 43-то Народно събрание беше разпуснато напълно , организиран от \"Шоуто на Слави\" . Остана възможността гласуваното на референдума да бъде прокарвано от отделни партии като законодателни промени, като това се отнася и намаляване на субсидията за партиите - предложение, което може да бъде предложено в Закона за държавния бюджет от Министерски съвет.Именно за това настояваше и Слави Трифонов пред премиера Борисов. ", "date": "2018.11.29", "title": "Партийната субсидия остава 11 лева"}
{"url": "https://news.bg/politics/mestni-proizvoditeli-da-snabdyavat-armiyata-s-pryasna-hrana-obsazhdat-v-mo.html", "text": "Ще има нов подход при определянето на доставчиците на храна за армията. Обсъждат се възможностите местни производители да снабдяват военните формирования с прясна храна.Това стана ясно от думите на военния министър Красимир Каракачанов в Благоевград, където бе официалното изпращане на 37-ия ни контингент в Афганистан, информираха от МО.Категорично ще бъде прекратена практиката . Всички опити за спекулации по тази тема от фирми и политици няма да се получат, подчерта министър Красимир Каракачанов.Убеден съм, че сте добре подготвени и достойно ще представите България. Това заяви министърът на отбраната Красимир Каракачанов на тържествения ритуал по изпращането на 37-ия контингент на Българската армия за участие в мисията на НАТО в Афганистан \"Решителна подкрепа\".Обстановката в Афганистан остава сложна, но министърът се надява всички наши военнослужещи да се завърнат успешно. Съставът на мисията ни там е увеличен от 2017 година.Натрупаният опит от участие в международни мисии дава възможност на нашите военнослужещи след това да растат в кариерата, посочи Каракачанов. Според него успешни са всички мисии зад граница - и в Косово, и в Босна и Херцеговина и в Мали.\"Пожелавам ви да се държите един за друг, да се пазите и да пазите честта и достойнството на Българската армия. Използвайте наученото, дръжте се достойно и най-вече - върнете се живи и здрави в Родината\", пожела Каракачанов на бойците ни, които отиват на мисия.На националния командир на контингента полковник Митко Димитров министър Каракачанов пожела успешна мисия и му подари икона на Свети Георги - светецът, който закриля всички наши войски.На церемонията началникът на отбраната генерал Андрей Боцев връчи Сертификат за участие в мисията на НАТО на 37-ия контингент.Според националния командир полковник Митко Димитров проведената подготовка им дава увереност за изпълнението на задачите в международната мисия. \"Няма да пожалим знание и опит, за да изпълним поставените задачи с достойнство и чест и ще направим и невъзможното, за да се завърнат всички живи и здрави\", допълни той.По време на церемонията по изпращане на 37-ия контингент за Афганистан със заповед на министъра на отбраната бяха наградени тримата военнослужещи от състава на Бригадно командване - Благоевград, спасили човешки живот при пожар в село Пиперков чифлик.\"Да си е военен е професия. И както във всички професии, и тук хората трябва да получават добро възнаграждение, да имат добър социален пакет, за да работят добре\", допълни министърът на отбраната.Той се надява, че тази година ще бъде преодоляна негативната тенденция броят на напускащите армията да бъде по-голям от броя на постъпващите.Предстои да бъдат отпуснати средства за ремонт на техника на Сухопътните войски, допълни министър Красимир Каракачанов.", "date": "2018.11.29", "title": "Местни производители да снабдяват армията с прясна храна, обсъждат в МО"}
{"url": "https://news.bg/world/gruziya-izbra-evropa-obyavi-noviyat-prezident.html", "text": "Новоизбраният президент на Грузия от френски произход Саломе Зурабишвили заяви, че  показва, че грузинците са избрали по-тясна интеграция с Европа, информира АФП.Зурабишвили, първата жена президент на страната, спечели балотажа срещу Григол Вашадзе с повече от 59%.\"Сега е важно да се покаже, че тази страна избира Европа\", каза Зурабишвили пред журналисти.\"Поради тази причина грузинците избраха европейка за президент\", поясни тя.", "date": "2018.11.29", "title": "Грузия избра Европа, обяви новият президент"}
{"url": "https://news.bg/economics/nsi-otchete-blizo-6-po-skapi-tok-i-parno.html", "text": "По данни на Националния статистически институт през октомври 2018 г. общият индекс на цените на производител се покачва с 1.3% спрямо предходния месец.По-високи цени са регистрирани при производството и разпределението на електрическа и топлоенергия и газ - с 1.6%, и в преработващата промишленост - с 1.3%. За сметка на това в добивната промишленост е отчетено намаление - с 0.7%.По-съществено покачване на цените в преработващата промишленост се наблюдава при производството на основни метали - с 5.3%, и при производството на напитки - с 0.6%. Намаление е регистрирано при производството на превозни средства - с 0.4%, и при производството на лекарствени вещества и продукти - с 0.3%.В сравнение със същия месец на 2017 г. през октомври тази година общият индекс на цените на производител нараства с 4.4%. Увеличение на цените е регистрирано при производството и разпределението на електрическа и топлоенергия и газ - с 5.9%, и в преработващата промишленост - с 4.5%. В добивната промишленост е отчетено намаление - с 5.6%.В преработващата промишленост по-съществен ръст на цените се наблюдава при производството на дървен материал и изделия от него - с 5.2%, обработката на кожи и производството на изделия от обработени кожи без косъм - с 4.8%, и производството на хартия, картон и изделия от хартия и картон - с 4.6%. Намаление на цените е регистрирано при производството, некласифицирано другаде - с 1.1%.Индексът на цените на производител на вътрешния пазар през октомври 2018 г. се покачва с 0.8% спрямо предходния месец. Нарастване на цените е регистрирано в добивната промишленост - с 2.0%, при производството и разпределението на електрическа и топлоенергия и газ - с 0.9%, и в преработващата промишленост - с 0.6%.В преработващата промишленост по-високи цени спрямо предходния месец се наблюдават при производството на основни метали - с 2.1%, и при производството на химични продукти - с 0.7%. По-ниски цени са отчетени при печатната дейност и възпроизвеждането на записани носители - с 0.2%.Индексът на цените на производител на вътрешния пазар през октомври 2018 г. нараства с 3.9% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 4.9%, и в преработващата промишленост - с 4.0%. В добивната промишленост е отчетено намаление на цените - с 4.2%.През октомври 2018 г. по-високи цени в преработващата промишленост спрямо октомври 2017 г. са отчетени при производството на химични продукти - с 5.9%, и при производството на дървен материал и изделия от него - с 4.3%. Намаление на цените се наблюдава при производството на основни метали - с 3.9%.Индексът на цените на производител на международния пазар през октомври 2018 г. се покачва с 2.2% в сравнение с предходния месец.В преработващата промишленост цените нарастват с 2.0%, като по-съществено покачване е регистрирано при производството на основни метали - с 5.9%. Намаление се наблюдава при производството на лекарствени вещества и продукти - с 1.3%.Индексът на цените на производител на международния пазар през октомври 2018 г. нараства с 5.3% в сравнение със същия месец на 2017 година.В преработващата промишленост цените се покачват с 5.0%. По-високи цени са отчетени при: производството на хартия, картон и изделия от хартия и картон - с 6.6%, производството на дървен материал и изделия от него - с 6.3%, и обработката на кожи и производството на изделия от обработени кожи без косъм - с 5.3%. Намаление на цените се наблюдава при производството, некласифицирано другаде - с 1.3%. ", "date": "2018.11.29", "title": "НСИ отчете близо 6% по-скъпи ток и парно"}
{"url": "https://news.bg/crime/ombudsmanat-izprati-preporaki-na-tsetska-tsacheva-za-usloviyata-v-aresta.html", "text": "Омбудсманът Мая Манолова изпрати препоръки към правосъдния министър Цецка Цачева за условията в ареста след подаден сигнал от от бившата кметица на столичния район \"Младост\" Десислава Иванчева и нейната заместничка Биляна Петрова. В тази връзка беше извършена четвърта поредна проверка в столичния специализиран арест от екип на Националния превантивен механизъм.Проверката установи, че жалбата на задържаните лица за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна.Омбудсманът изпрати препоръка до правосъдния министър Цецка Цачева за предприемане на конкретни действия.Екипът на НПМ на място е установил влажни стени и мокри петна в следствие на течове от канализационната система на горния етаж, олющена и падаща мазилка, липсата на достатъчно количество дневна светлина и свеж въздух.\"Достъпът до светлина е допълнително ограничен с поставените на прозорците непрозрачни армирани стъкла\", пише омбудсманът до правосъдния министър.Тя допълва, че препоръчва да бъде извършен повторен ремонт на спалното помещение и преградата, отделяща тоалетната да бъде изградена изцяло.Манолова отбелязва още, че капацитетът на стаята трябва да бъде намален на три лица и едно от леглата да бъде премахнато. Тя добавя още, че трябва да бъде предоставена възможност за достъп до свеж въздух и естествена светлина в спалните помещения.Припомняме, че по-рано днес стана ясно, че от На \", но .Прокуратурата обаче  определението и Апелативният съд спря изпълнението му. Реално това се случва за втори път.Адвокатът на Иванчева Марин Марковски заяви, че реално задържането е незаконно. Освен това по думите му прокуратурата не разполага с никакви доказателства по обвинението. Тогава беше повдигнат въпроса и с , който се намираше под домашен арест.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп, според прокуратурата.Заедно с Иванчева беше задържана и заместничката ѝ в \"Младост\" Биляна Петрова. и, а парите бяха броени пред тях в продължение на часове.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривките.Макар и да бе обявено, че ще се провери , на практика такава проверка . На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.През май месец , а  за изпълняващ длъжността районен кмет на \"Младост\".Друг скандал около ареста на Иванчева се разгоря на 1 август, когато тя бе заведена в  и на краката.Паралелно с това, докато Иванчева и Петрова се намират в ареста, Специализираният съд утвърди ограничението В момента се развива и поредният скандал около ареста и процеса срещу Десислава Иванчева и Биляна Петрова,  където те пребивават вече месеци.", "date": "2018.11.29", "title": "Омбудсманът изпрати препоръки на Цецка Цачева за условията в ареста"}
{"url": "https://news.bg/int-politics/ukrayna-udrya-sas-sanktsii-rusnatsite-v-stranata.html", "text": "Президентът на Украйна Петро Порошенко обяви, че правителството ще наложи санкции срещу руските граждани, живеещи в Украйна, без да разкрива естеството на ограниченията.\"Ще има ограничения по отношение на руските граждани, които смятам, че са напълно оправдани\", написа Порошенко в \"Туитър\".Той допълни, че въведеното в продължение на един месец военно положение в някои части на страната по никакъв начин няма да засегне изтеглянето на депозити, операции по обмяна на валута или пътуванията в чужбина за украински граждани.Украйна въведе военното положение, като се позова на опасения от инвазия на Русия в Украйна.  Обявлението на Порошенко съвпада с информациите от границата с Беларус, че множество руски граждани са получили отказ да влязат в Украйна поради неопределени причини. По-рано Порошенко призова НАТО да разположи военноморски кораби в Азовско море, за да помогне на Украйна, а по-късно беше призован от германския канцлер Ангела Меркел да се въздържа от такива действия и да се стреми към невоенно решение на инцидента в Керченския проток на 25 ноември, когато Русия плени три украински военни кораба.", "date": "2018.11.29", "title": "Украйна удря със санкции руснаците в страната"}
{"url": "https://news.bg/world/ukrayna-poiska-ot-turtsiya-da-zatvori-bosfora-za-ruski-boyni-korabi.html", "text": "Украйна ще поиска от Турция да затвори Босфора за руски кораби на фона на възникналата , съобщават руски медии.На втората Международна конференция за морска сигурност в Киев Игор Воронченко, командир на ВМС на Украйна, заяви, че властите ще поискат от Турция да затвори Босфора за руски бойни кораби.\"\", обяви той и обвини Москва в нарушаване на международното право.Според Воронченко това може да бъде постигнато в съответствие с Член 19 от Конвенцията от Монтрьо от 1936 г. относно Режима на приливите, който дава на Турция контрол над Босфора и Дарданелите и регулиране на преминаването на бойни кораби.По-рано днес турският президент Реджеп Еродган обяви, че е обсъдил възможността да посредничи за разрешаване на кризата между Киев и Москва.Междувременно Русия обяви, че няма правни основания да се наложи подобна забрана за руски бойни кораби.Заместник-председателят на Комисията по отбрана и сигурност към горната камара на руския парламент Франц Клинцевич обяви, цитиран от ТАСС, че няма правни основания да се затвори Босфора, защото Русия не е страна, участваща във война, тъй като граничните власти действаха в съответствие с международното право по време на инцидента.", "date": "2018.11.29", "title": "Украйна поиска от Турция да затвори Босфора за руски бойни кораби"}
{"url": "https://news.bg/bulgaria/babh-proveryava-kakva-riba-ni-prodavat-za-nikulden.html", "text": "Извънредни проверки преди Никулден започва Българската агенция по безопасност на храните.Във връзка с предстоящия празник ще бъдат проверявани обекти за производство и продажба на риба и рибни продукти в цялата страна. Инспекциите ще се извършват между 3 и 7 декември. Те са свързани с по-интензивното предлагане и търсене на храни за празника.По време на засиления контрол ще бъдат проверявани водоеми за развъждане на жива риба, обекти за отглеждане на аквакултури или за производство и търговия с риба и рибни продукти, складове за търговия на едро и дребно, пазари и борси, както и заведения за обществено хранене.При проверките инспекторите ще следят за наличие на системи за управление на безопасността на храните. Ще се проверява и дали етикетирането на продуктите, сроковете на годност и температурата на съхранение съответстват на изискванията.Инспекциите трябва да предотвратят продажбата на риба на нерегламентирани места, както и продажбата на риба с неустановен произход. Целта е да се гарантира здравето на потребителите и да се избегнат нелоялни практики и злоупотреби на недобросъвестни търговци.От БАБХ призовават хората да купуват риба само от регистрирани обекти, за да не се излагат на риск.", "date": "2018.11.29", "title": "БАБХ проверява каква риба ни продават за Никулден"}
{"url": "https://news.bg/world/brekzit-goni-bankite-frankfurt-pecheli-eur800-mlrd-ot-london.html", "text": "Лондон ще изгуби до 800 милиарда евро като активи за сметка на финансовия център във Франкфурт до март 2019 г., тъй като много банки започнаха да прехвърлят бизнеса си преди Брекзит, пише \"Гардиън\".Групата за лобизъм Frankfurt Main Finance публикува данни след потвърждението, че 30 банки и финансови фирми са избрали германския град като място за новите си централи.Но няколко банки, включително JP Morgan, Goldman Sachs и Morgan Stanley, планират да разпространят операциите си и в други градове, включително Дъблин и Париж.Лобистката група вярва, че близо 37 банки и финансови компании ще открият офиси във Франкфурт.В крайна сметка това означава, че активи за милиарди евро ще бъдат прехвърлени от Лондон в Германия за няколко месеца.Ние очакваме да бъдат прехвърлени активи от Лондон във Франкфурт в размер на 750-800 милиарда евро, повечето през първото тримесечие на 2019 г., обявиха от Frankfurt Main Finance.Lloyds, Standard Chartered, Credit Suisse, Citigroup и Nomura са сред банките, които ще открият нови офиси във Франкфурт.Според изчисления на Английската банка Великобритания ще изгуби около 5 000 работни места в Лондонското сити. Но Frankfurt Main Finance вярват, че до 10 000 места могат да бъдат прехвърлени във Франкфурт до 2022 г.", "date": "2018.11.29", "title": "Брекзит гони банките, Франкфурт печели €800 млрд. от Лондон"}
{"url": "https://news.bg/energy/temenuzhka-petkova-ochakva-do-31-12-derogatsiyata-na-tets-maritsa-iztok-2-da-e-fakt.html", "text": "\"Надявам се до края на годината дерогацията за ТЕЦ \"Марица изток 2\" ЕАД да бъде факт\". Това заяви енергийният министър Теменужка Петкова пред протестиращите енергетици, които дойдоха в София в защита на работните си места.Тя увери, че правителството стои твърдо зад българските енергетици и полага всички усилия за осигуряване на безпроблемна работа на комплекса \"Марица изток\".Министър Петкова увери протестиращите, че никой не би си позволил да посегне на въглищните централи, които осигуряват 46% от електроенергията в страната, а през зимата този процент достига до 60.По думите на енергийния министър българската електроенергетика разчита на въглищните централи за нормалното си функциониране.И в София Теменужка Петова представи присъстващите и с позицията на правителството за предстоящия форум в Катовице, Полша, свързан с климатичните промени.България категорично не подкрепя по-амбициозни цели, свързани с въглеродните емисии, гласи официалната позиция, одобрена от Министерския съвет.Петкова припомни, че една четвърт от необходимите квоти за работата на ТЕЦ \"Марица изток 2\" ЕАД вече са закупени. Останалите ще бъдат осигурени до 21-ви декември.", "date": "2018.11.29", "title": "Теменужка Петкова очаква до 31.12 дерогацията на ТЕЦ \"Марица изток 2\" да е факт"}
{"url": "https://news.bg/crime/zadarzhaha-banda-obirdzhii-v-burgas.html", "text": "Полицията в Бургас задържа банда от 5 души, която е извършвала обири на апартаменти, съобщи БНР.В нея са участвали четирима мъже и една жена. Задържаните са Стоян Л. от Средец, Стоян В. от Бургас, Спас Т. от Бургас, Драгомир М. и Силвия Н.И петимата са криминално проявени.Служителите на реда спрели за проверка лек автомобил \"Фолксваген Голф\"  с пернишка регистрация, в който пътували петимата. Проверката е извършена на 28 ноември.Арестите са станали на ул. \"Захари Стоянов\" в близост до пресечката с бул. \"Ал.Г.Коджакафалията\".Претърсени са четири адреса и лекият автомобил, като са намерени и иззети различни откраднати вещи, както и наркотици- суха тревна маса / марихуана/ с тегло около 10 грама и пико с тегло около 2 грама. Петимата са задържани за 24 часа.", "date": "2018.11.29", "title": "Задържаха банда обирджии в Бургас"}
{"url": "https://news.bg/int-politics/rusiya-izgrazhda-dalekoobhvaten-radar-za-ranno-preduprezhdenie-v-krim.html", "text": "Русия планира да изгради нова радарна станция за ранно предупреждение в Крим през следващата година, съобщава \"Интерфакс\", цитирани от \"Ройтерс\".Радарът ще може да засича балистични и крилати ракети от голямо разстояние, ще бъде изграден близо до пристанище Севастопол, където се намира руският флот на Черно море.Русия също така работи по нова техническа система, която да позволи по-добро проследяване на корабоплаването около полуострова.Руското министерство на отбраната заяви в сряда, че до края на годината ще разположи С-400 на Кримския полуостров.", "date": "2018.11.29", "title": "Русия изгражда далекообхватен радар за ранно предупреждение в Крим"}
{"url": "https://news.bg/regions/otkriha-trup-na-mazh-vav-vratsa.html", "text": "Труп на мъж е бил открит от служителите на комуналната фирма във Враца, съобщава БНР.Тялото е било намерено в снега около 4 часа тази сутрин пред блок 7 в ж.к \"Младост\" в града.От полицията са потвърдили информацията, като уточняват, че е установена самоличността на мъжа.На този етап органите на реда се въздържат от коментар дали той е загинал вследствие на побой, или е издъхнал поради друга причина.Очаква се след аутопсия на тялото да бъдат оповестени повече подробности за инцидента.", "date": "2018.11.29", "title": "Откриха труп на мъж във Враца"}
{"url": "https://news.bg/disasters/2015-2016-2017-2018-nay-goreshtite-godini-v-istoriyata.html", "text": "Глобалните температури през 2018 г. ще бъдат четвъртите най-високи в историята. Това обявиха от ООН, подчертавайки спешната необходимост от действия за спиране на неконтролируемото затопляне на планетата, съобщава \"Франс прес\".В доклад, публикуван преди срещата на високо равнище за климата COP24 в полския град Катовице следващия месец, Световната метеорологична организация посочва, че 20-те най-топли години в историята са регистрирани през последните 22 години, както и че \"2018 г. е на път да стане четвъртата най-топла година в историята\", откакто се събират надеждни данни по темата.\"Това би означавало, че последните четири години - 2015, 2016, 2017 и 2018 г. - са също четирите най-топли години в поредицата\", изтъква Световната метеорологична организация в предварителния си доклад за състоянието на климата през тази година.\"Тенденцията за затопляне е очевидна и продължава\", предупреди директорът на Световната метеорологична организация Петери Таалас пред журналисти в Женева.Докладът показва, че средната глобална температура за първите 10 месеца на годината е била близо 1,0 градуса по Целзий над тази през прединдустриалната епоха (1850-1900).\"Заслужава си да се повтори още веднъж, че ние сме първото поколение, което напълно разбира климатичните промени и последното поколение, което ще може да направи нещо по въпроса\", подчерта Таалас.С рекордно високи равнища на парниковите газове в атмосферата, които са основният двигател на климатичните промени, \"можем да станем свидетели на увеличение на глобалната температура между 3 и 5 градуса по Целзий до края на столетието\", отбеляза експертът.\"Ако използваме всички известни ресурси от изкопаеми горива, повишаването на температурата ще бъде значително по-високо\", изтъкна Таалас.Делегации от близо 200 страни ще бъдат в Полша през следващата седмица за климатичната конференция COP24, чиято цел е подновяване и засилване на Парижкото споразумение и ограничаване на глобалното затопляне.Световните лидери се опитват да вдъхнат нов живот на споразумението, подписано от 195 страни на фона на отстъплението на няколко страни - най-вече САЩ - по отношение на ангажиментите, поети при подписването му през декември 2015 г.То трябва да влезе в сила през 2020 г. и призовава за ограничаване на глобалното затопляне до по-малко от 1,5 градуса над прединдустриалните равнища.Ала експерти предупреждават, че глобалното затопляне е на път да надмине три градуса до 2100 г. и настояват правителствата да направят повече, отколкото първоначално беше планирано за ограничаването му.\"Всяка частица градус затопляне има значение за човешкото здраве и достъпа до храна и прясна вода, за изчезването на животни и растения, за оцеляването на коралови рифове и морския живот\", подчертава в изявление заместник-директорът на Световната метеорологична организация Елена Манаенкова, като допълва: \"Това има значение за икономическата производителност, продоволствената сигурност и устойчивостта на нашата инфраструктура и градове.\"", "date": "2018.11.29", "title": "2015, 2016, 2017, 2018 - най-горещите години в историята"}
{"url": "https://news.bg/politics/poveche-pari-vav-vseki-dzhob-i-v-byudzheta-s-otmyana-na-ploskiya-danak-izchislyavat-ot-solidarna-balgariya.html", "text": "463% е данъчно натоварване на хората с по-ниски доходи след премахване на необлагаемия минимум и въвеждането на плоския данък.Данните представи Ваня Григорова, председател на Сдружение \"Солидарна България\" и икономически съветник в КТ \"Подкрепа\" на конференция, посветена на въвеждането на плоския данък преди десет години.Синдикалната организация предлага справедливо данъчно облагане на доходите от труд с въвеждане на необлагаем минимум, премахване на максималния осигурителен доход, добавка \"Солидарност\" със скромна прогресивност от 20% данък върху доходите над 5 000 лв. и 12% корпоративен данък.По думите й една такава данъчна политика ще облекчи 96% от работещите български граждани, а 710 млн. лв. ще са допълнителните приходи за бюджета. 57% от общо необходимите средства за въвеждане на необлагаем минимум.Ако мерките, предложени от КТ \"Подкрепа\" бъдат приети, то това ще остави в джоба на гражданите 48 лв. повече към минималната работна заплата, 56 лв. повече към средната работна заплата и 56 лв. повече за служител с 3 000 лв. заплата.Сред другите мерки, които предлага синдикалната организация са служител с 5 000 лева месечна заплата да бъде с минус 192 лева по-малко, а работник с над 20 000 лева заплата да бъде с минус от почти 3 300 лв.\"Огромна част от хората страдат от настоящия данъчен модел. Крайно време е да се нормализира данъчната система и да се оставят с повече доходи по-бедното българско население\", призова Григорова.Тя посочи, че темата за десетгодишния плосък данъчен модел е изключително важна. Десет години от прилагането на една данъчна система е достатъчна, за да се проследят ефектите от нея.КТ \"Подкрепа\" предлага периодични доклади за сивата икономика. В момента няма единен показател, така че да се проследят тенденциите. След 2008 г. в България се наблюдава лек спад на сивата икономика, но то според КТ \"Подкрепа\" не е резултат от въвеждането на плоския данък.Като друг важен въпрос Григорова открои разходите за труд и дали те намаляват след въвеждането на плоския данък.Плоският данък дори и с необлагаем минимум натоварва работещия човек, категорична бе Григорова.Бившият вицепремиер и министър на икономиката, транспорта и на държавната администрация и административна реформа Николай Василев обясни, че той се интересува от темата за плоския данък, защото защитава идеята за много по-ниски преки данъци и по-проста данъчна система.Василев отсече, че България е много по-добра от Германия през 21 век в това, че има много по-проста, красива и ефективна данъчната система от Германия. Той се пошегува, че България има и много по-добър отбор по художествена гимнастика от немския.Цялата икономическа политика в страната след края на 90-те години, не е най-идеалната, но все пак е довела до 20-годишен икономически растеж, отчете бившият вицепремиер. Василев не се противопоставя и не е критик за нулева ставка на минималната работна заплата и необлагаемия минимум.", "date": "2018.11.29", "title": "Повече пари във всеки джоб и в бюджета с отмяна на плоския данък изчисляват от „Солидарна България“"}
{"url": "https://news.bg/world/spad-na-netnata-migratsiya-ot-es-kam-ostrova-do-nay-niskoto-nivo-ot-2012-g.html", "text": "Нетната миграция във Великобритания от ЕС падна до най-ниското си ниво за последните почти 6 г., информира Press Association.Официалната статистика показва, че 74 000 граждани на страни членки на ЕС са пристигнали в страната през последните 12 месеца (от юни до юни). Това е най-ниското ниво от септември 2012 г., когато на Острова са пристигнали 65 000 души.Но нетната имиграция от държави извън ЕС е най-високата от 2004 г. - 248 000 души са пристигнали.Общо нетната дългосрочна международна миграция е 273 000 души. Това е спад в сравнение с регистрираните нива от около 1/3 от милион преди две години, но почти три пъти повече от целта на правителството - 100 000 души.Нетната миграция от ЕС е минус 14 000 за годината до юни. Нетната миграция от старите членки като Франция, Германия, Италия и Испания е 47 000 души.Още 34 000 румънци и българи са пристигнали на Острова, въпреки че броят им е почти наполовина по-малък от вота за Брекзит през 2016 г.", "date": "2018.11.29", "title": "Спад на нетната миграция от ЕС към Острова до най-ниското ниво от 2012 г. "}
{"url": "https://news.bg/crime/hvanaha-s-4600-lv-podkup-direktora-na-gorskoto-v-silistra.html", "text": "В късния следобед вчера, в служебния си кабинет е задържан директорът на Териториалното поделение \"Държавно горско стопанство\" в Силистра инж. Георги М., след като поискал и взел 4600 лева като \"такса спокойствие\".Директорът е изнудвал и е злоупотребил със служебно положение, като е искал по 500 лева на камион от концесионер, извършващ дърводобив в държавни гори.Провеждат се активни действия по разследването по досъдебното производство. След анализ на събраните доказателства наблюдаващият прокурор ще поиска мярка за неотклонение \"Задържане под стража\".Окръжната прокуратура в Силистра повдига обвинение на Георги М., което се наказва с лишаване от свобода от 3 до 10 години, глоба до 20 000 лева и лишаване от право да заема определена длъжност и да упражнява определена професия. Той е задържан за срок до 72 часа.Припомняме, на 18 септември от Специализираната прокуратура претърсиха служебни помещения в Регионална дирекция по горите - София и в Държавно горско стопанство - Своге. Имаше претърсвания в жилища в София и Своге, както и в база в село Батулия, община Своге.- София и Държавно горско стопанство - Своге се е занимавала освен с незаконен добив и търговия с дървен материал.", "date": "2018.11.29", "title": "Хванаха с 4600 лв. подкуп директора на горското в Силистра "}
{"url": "https://news.bg/crime/zadarzhaha-danachen-ot-sofiya-za-podkup-ot-45-000-lv.html", "text": "Задържан е служител на НАП за искане на подкуп в размер на 45 000 лв.Това обяви административният ръководител на Софийска градска прокуратура Емилия Русинова на брифинг, посветен на образуваното досъдебно производство.Данъчният е заловен в момента на получаване на подкупа от 15 000 лв. - първи транш от исканата сума, която била разделена на три всеки месец. Подкупът е искан с аргумент да се изготви ревизионен акт на дружество за нарушения по данъчното законодателство в много по-малък размер от действително установени - данъчните служители твърдели пред собственика на фирмата, че са установили недекларирани печалби в размер на 800 000 лв., а данъчният предложил срещу съответния подкуп да напише акт за много по-малка сума.Сигналът в прокуратурата е подаден от въпросния бизнесмен, който е изнудван.За получаване на въпросния първи транш пари са били определени и изпратени служителите на НАП.Един от служителите, които са били изпратени да вземат подкупа, е криминално проявен. Те не са задържани, стана ясно на брифинга. Срещнали са се в центъра на София и са посетили лоби бар на столичен хотел, обясни Русинова.Градският прокурор обясни още, че задържаният служител на НАП е бил отстраняват от длъжност заради престъпление от общ характер, но към настоящия момент е възстановен на работа със съдебно решение.Данъчният се намира в ареста с мярка за задържане за 72 часа. Прокуратурата ще иска най- тежката мярка за неотклонение \"задържане под стража\".Директорът на ГДБОП Ивайло Спиридонов разкри, че гражданин, явно визирайки въпросният управител на дружеството, се е оплакал от корупционни практики по случая. Спиридонов призова всички граждани да сигнализират при корупционни практики на държавни служители.По повод на задържания с подкуп данъчен служител от ТД на НАП София, изпълнителният директор на НАП г-жа Галя Димитрова заяви, че ръководството на Агенцията ще бъде безкомпромисно срещу всяка форма на корупционни поведение. По думите й е абсолютно неприемливо, заради един случай да се обезценява работата на всички служители на Агенцията. Затова ръководството на НАП ще предприеме незабавни дисциплинарни мерки, както и ще окаже пълно съдействие на правоохранителните органи.\"Корупцията няма място в НАП и всички служители трябва да се съобразяват в поведението си в професионален и личен план с етичните стандарти на Агенцията\", допълни г-жа Димитрова.", "date": "2018.11.29", "title": "Задържаха данъчен от София за подкуп от 45 000 лв."}
{"url": "https://news.bg/world/narkotitsite-i-samoubiystvata-namalyavat-prodalzhitelnostta-na-zhivot-v-sasht.html", "text": "Продължителността на животa в САЩ спадна за трета поредна година. Като основни причини се посочват наркотиците и самоубийствата, съобщават Си Ен Ен и други американски медии.Средната продължителност на живота на американеца през 2017 г. е 78,6 г. в сравнение със 78,7 г. през 2016 г., показват три правителствени доклада на Националния център за здравна статистика към Центровете за контрол и превенция на заболяванията.Спадът е минимален, но е важно да се отбележи, че е за трета поредна година, което за последно е регистрирано в началото на 60-те г. XX век.10-те водещи причини са същите. ¾ от смъртните случаи са свързани със .Смъртните случаи в резултат на свръхдоза достигнаха нов връх през изминалата година до над 70 000 (70 237 или 6 600 повече в сравнение с 2016 г.), а самоубийствата са се увеличи с 3,7 на сто (10 самоубийства на 100 000 през 1999 г. и 14 на 100 000 през 2017 г.).Според директора на Центровете за контрол и превенция на заболяванията Робърт Редфийлд това е трагична и обезпокоителна тенденция. Той смята, че \"тази отрезвяваща статистика предупреждава, че ние губим твърде много американци, твърде рано и твърде често заради условия, които могат да се предотвратят\".Както обикновено жените живеят по-дълго от мъжете. През 2016 и 2017 г. продължителността на живота на жените е 81,1 години, а на мъжете спада от 76,2 години през 2016 г. до 76,1 през 2017 г.В страната през 2017 г. са починали повече от 2,8 милиона души, което е с повече от 69 000 спрямо 2016 г. През 2016 г. са регистрирани близо 729 починали на 100 000, a през 2017 г. са 732 - увеличение с 0,4%.", "date": "2018.11.29", "title": "Наркотиците и самоубийствата намаляват продължителността на живот в САЩ"}
{"url": "https://news.bg/society/studenti-ot-lesotehnicheskiya-universitet-predstaviha-proekti-za-gradski-park-v-mladost-3.html", "text": "Студенти от Лесотехнически университет в София представиха четири различни проекта за осъществяването на градски парк за отдих, спорт и развлечения в ж. к. \"Младост\" 3. Общо четири екипа от IV и V курс са участвали в конкурса. Те са представили своите идеи пред комисията за оценка и аудиторията.След представяне на проектното си предложение, към всеки от отборите са задавани въпроси, както от страна на комисията, така и от страна на публиката.Журито, което ще оценява проектните предложения на отборите се включват арх. Румен Русев, ландш.арх. Мария Грозева, гл. арх. Стефан Стефанов, Чл.- кор. проф. д.а.н. арх. Атанас Ковачев и ландш. арх. доц. Веселина Калайкова.Комисията трябва да отличи победителя до 14 декември.След обявяване на победителите ще бъдат изчислени финансовите параметри на проекта за търсене на финансиране и реализиране на идеята. По думите на кмета Румен Русев ще се търсят варианти за финансиране чрез инвеститори, европейски програми и съдействие на столична община. Победителите ще получат предметни награди, осигурени от район \"Младост\".", "date": "2018.11.29", "title": "Студенти от Лесотехническия университет представиха проекти за градски парк в \"Младост\"3"}
{"url": "https://news.bg/crime/hvanaha-anglichanin-prevarnal-kashta-kray-varna-v-orazheynitsa.html", "text": "Задържаха англичанин, крил боеприпаси и дрога в къща във варненско село.Полицията се натъкнала на находката при проверка в частен имот в с. Константиново, която била извършена вчера около 16.45 часа.В дома на 56-годишен британски гражданин, който живеел в България, били открити 2 ръчни гранати, 40 патрона, над 150 гилзи с различен калибър, 25 сигнални ракети, тротилова пресовка и въздушна пушка. Всички боеприпаси били притежавани незаконно.В помещение със специфично оборудване била намерена и марихуана с тегло 611 гр.По случая е образувано досъдебно производство. Собственикът на имота е задържан за 24 часа.", "date": "2018.11.29", "title": "Хванаха англичанин, превърнал къща край Варна в оръжейница"}
{"url": "https://news.bg/health/269-hiv-seropozitivni-sa-registrirani-ot-yanuari-do-sega-v-balgariya.html", "text": "В Здравното министерство подготвят \"Национална програма за превенция и контрол на вирусните хепатити в Р България за периода 2019-2023 г.\", съобщиха от МЗ. Срокът за изработване е до 1 март 2019 г., след това ще бъде публикувана за обществено обсъждане.До сега такава програма не е имало. Това заяви зам.-министър Светлана Йорданова на пресконференция по повод Европейската седмица на тестването за ХИВ, хепатит В и хепатит С и Световния ден за борба срещу СПИН, който тази година ще премине под мотото \"Узнай своя статус\".\"От началото на годината до октомври над 242 000 лица са се изследвали за ХИВ. През периода 1986 - 2018 г. в България са регистрирани общо 2 984 лица с ХИВ инфекция. От началото на 2018 година до средата на месец ноември са открити нови 269 ХИВ - серопозитивни. До края на годината се очаква техният брой да нарасне с още 30\", заяви д-р Тонка Върлева. Статистиката е до 16 ноември т.г.Годишният брой на регистрираните случаи се увеличава постепенно в годините, като през 2017 г. новорегистрираните са 241. Новорегистрираните мъже са многократно повече от инфектираните жени. Съотношението на инфектираните мъже и жени през настоящата година е 8:1 (240 мъже и 29 жени).Начинът на заразяване също се запазва като тенденция - и през 2018 г. 88% от новорегистрираните са се инфектирали по сексуален път. 10% са се заразили при инжекционна употреба на наркотици.54% от новорегистрирани са от групата на мъжете, които правят секс с мъже.Тази година най-засегната е възрастовата група 30-39 г. - 38%, следвана от възрастовата група 20-29 г. - 29%. Данните показват още, че 97% от новите случаи през 2018 г. са български граждани, а останалите 7% са граждани на други държави.Седмицата за тестване започва през 2013 г. в Европа. Тя цели повече хора да се изследват и да са по-осведомени за ползите от ранното тестване за ХИВ.От 2015 г. към тестването за ХИВ се включва и тестването за хепатит В и С. През 2017 г. повече от 600 организации от 53 държави са участвали в седмицата на тестването и хиляди хора са узнали своя статус за ХИВ и хепатит, стана ясно от думите на Светлана Йорданова.По експертна оценка на СЗО в европейския регион на СЗО приблизително 13,3 милиона души живеят с хроничен хепатит В (1,8% от възрастните) и около 15 милиона души с хепатит С (2,0% от възрастните).2/3 от инфектираните лица в региона живеят в Източна Европа и Централна Азия. Хепатит В причинява около 36 000 смъртни случая, а хепатит С около 86 000 смъртни случая годишно в европейските държави, в региона на СЗО.По данни на Европейския център за профилактика и контрол на заболяванията (ECDC) общата честота на разпространение на хепатит В е 1,49 на 100 000, а на хепатит С от 8,7 на 100 000 в държавите-членки на Европейския съюз (ЕС).Той е често срещан при хората, които си инжектират наркотици.Сред 36,7 милиона души, живеещи с ХИВ в света, приблизително 2,7 милиона са имали хронична HBV инфекция и 2,3 милиона са били инфектирани с HCV. Чернодробните заболявания са една от основните причини за смъртност сред живеещи с ХИВ и коинфектирани с вирусен хепатит. Тези хора трябва да бъдат диагностицирани и осигурени с подходящо и ефективно лечение както за ХИВ, така и за хепатита.Според оценка на СЗО 1,2 милиона души живеят с ХИВ в Европейския регион и 25% от тях не са наясно, че са ХИВ позитивни. Почти 50% от тези, които са положителни, се диагностицират късно и така се забавя стартирането на лечение и профилактика.В страната има разработена и действаща \"Национална програма за превенция и контрол на ХИВ и СПИН за периода 2017-2020 г.\". България е страна с ниско разпространение на ХИВ сред общото население - 2,8 на 100 000 население, което е два пъти по-малко от средното за Европейския съюз, което е 5,7 на 100 000 население.Според националната статистика към 30 октомври 2018 г. общо 1 473 лица с ХИВ се проследяват в 5-те сектора за лечение на пациентите с ХИВ/СПИН в София, Пловдив, Варна, Плевен и Ст. Загора. 1 391 (94%) от тях получават съвременна антиретровирусна терапия.Прилагането на антиретровирусната терапия удължава живота на пациентите и подобрява качеството им на живот. Осигурени са всички необходими тестове и консумативи за провеждане на безплатни изследвания за ХИВ и мониторинг на терапията.", "date": "2018.11.29", "title": "269 ХИВ-серопозитивни са регистрирани от януари до сега в България"}
{"url": "https://news.bg/int-politics/britantsite-se-propivat-zaradi-umorata-ot-brekzit.html", "text": "Британците се опитват да си дадат почивка от безкрайния дебат за Брекзит, като се отправят към местната кръчма, за да изпият халба бира. Това обявиха от компанията Greene King, която държи верига пъбове във Великобритания, като съобщиха за увеличение на печалбата през последните шест месеца, съобщава \"Ройтерс\".Компанията, която произвежда бири като Greene King IPA и Old Speckled Hen, заяви, че прави планове за непредвидени разходи, за да се предпази от смущения, ако Великобритания излезе от Европейския съюз през март догодина без споразумение.\"Хората са отегчени от Брекзит и това се превръща в печалба за кръчмите, нашите продажби отбелязват ръст от 2,9 процента, така че не всички бизнеси, които имат пряк досег с клиенти, страдат в навечерието на Брекзит\", коментира изпълнителният директор на компанията Руни Ананд пред журналисти.\"Кръчмите печелят в някои отношения всеки път, когато включим телевизора, радиото или четем вестника, всичко, което чувате, е Брекзит и това наистина не ви води напред\", допълва Ананд.Печалбата преди данъци на Greene King е нараснала с 3,2 процента до 127,7 млн. паунда (163,84 млн. долара) за 24-те седмици до 14 октомври - първата половина на нейната финансова година.Компанията също така заяви, че сравнимите продажби за Pub Company, чрез която управлява веригата си от 2900 кръчми, ресторанти и хотели, са се увеличили с 2,7 процента.", "date": "2018.11.29", "title": "Британците се пропиват заради умората от Брекзит"}
{"url": "https://news.bg/crime/spetsprokuraturata-ne-dava-deloto-sreshtu-ivancheva-za-proverka.html", "text": "От Специализираната прокуратура не искат да предоставят делото срещу Десислава Иванчева и Биляна Петрова за проверка на съдиите от ВКС.Това се посочва в съобщение на прокуратурата, към което е приложено , подписано от Димитър Петрова, и.ф. административния ръководител на специализираната прокуратура, и.ф. административния ръководител на апелативната специализирана прокуратура Николай Найденов, наблюдаващия делото прокурор на първа инстанция Илиян Рангелов и въззивния прокурор Тихомир Стоев. Писмото е адресирано до председателя на Апелативния специализиран наказателен съд Георги Ушев и в него се посочва, че прокурорите са разбрали от медиите за започната проверка на ВКС.В писмото се призовава АСпНС да не предоставя материалите по делото Иванчева - Петрова, докато не се реши мярката за неотклонение и на двете.Само така ще се осигури безпристрастното решаване на делото, което е образувано по протеста на прокуратурата срещу промяната на мярката на двете от \"Задържане под стража\" в \"домашен арест\", се посочва в писмото.Припомняме, в момента за втори път се очаква решението на Апелативния специализиран наказателен съд по протеста на прокуратурата срещу промяната на мярката на двете от \"Задържане под стража\" в \"домашен арест\", след като на долната инстанция бе взето решение за освобождаването им от ареста.Тази сутрин стана ясно, че председателят на Председателят на Върховния касационен съд (ВКС) е наредил да се извърши проверка на организацията на дейността на Апелативния специализиран съд (АСНС). Проверката трябва да установи: броят на образуваните въззивни наказателни частни дела със същите подсъдими лица; администрирането на сезиращите документи от страна на първоинстанционния съд по частните дела, постъпването им в АСНС; регистрирането и образуването на делата; изборът на съдия-докладчик и на членовете на съдебните състави; сроковете за произнасяне.Припомняме, на \", но .Прокуратурата обаче  определението и Апелативният съд спря изпълнението му. Реално това се случва за втори път.Адвокатът на Иванчева Марин Марковски заяви, че реално задържането е незаконно. Освен това по думите му прокуратурата не разполага с никакви доказателства по обвинението. Тогава беше повдигнат въпроса и с , който се намираше под домашен арест.Петко Дюлгеров бе . За него се разбра едва на следващия ден, когато му бяха повдигнати обвинения като помагач, който умишлено е улеснил Иванчева и Петрова да поискат и приемат подкуп. На практика от процеса до този момент се разбра, че Петко Дюлгеров е взел парите и е \"консултирал\" бизнесмена Александър Ваклин. Едва преди .Според адвокат Димитър Марковски, който защитава правата на Десислава Иванчева, по делото започват да се появяват нови правни категории от сорта на \"незабавен протест\", \"незабавни изпълнения\", \"частични спирания на определения на съда\" - неща, които са непонятни на закона и будят притеснения в защитата.Паралелно с това, докато Иванчева и Петрова се намират в ареста, Специализираният съд утвърди ограничението В момента се развива и поредният скандал около ареста и процеса срещу Десислава Иванчева и Биляна Петрова,  където те пребивават вече месеци.", "date": "2018.11.29", "title": "Спецпрокуратурата не дава делото срещу Иванчева за проверка"}
{"url": "https://news.bg/int-politics/kitay-zabrani-gennoto-redaktirane-na-bebeta.html", "text": "Китайското научно министерство разпореди на хората, участващи в експеримент за редактиране на гени, да спрат дейността си, съобщава \"Дейли Сабах\".Министерството \"категорично се противопоставя на инцидента за редактиране на гени на бебета и е поискано от съответната организация да спре научните дейности на съответния персонал\", съобщават китайски медии.Националната здравна комисия разследва твърденията, експериментът \"сериозно нарушава\" китайските закони, правилници и етични стандарти\", коментира Зен Юксин, зам.-министър на Националната здравна комисия. В същото време група от водещи учени заявяват, че все още е твърде рано да се правят опити за постоянни промени в ДНК, които могат да бъдат наследени от бъдещите поколения.Конференцията в Хонконг беше разтърсена от твърдението на китайски учен, че е помогнал да се направят първите бебета с редактиран ген. Лидерите на конференцията призоваха за независимо разследване на твърдението на Джианкуи от Шенжен.\"Ще остана в Китай, моята родина и ще си сътруднича напълно с всички относно моята работа\", коментира ученият, който напусна Хонконг и не участва в конференцията днес.Няколко водещи учени заявиха, че случаят е показателен за неуспех да се саморегулират и считат, че са необходими по-строги принципи или разпоредби. Генното редактиране за репродуктивни цели може да се използва в бъдеще \"но само когато има непреодолими медицински нужди\", с ясно разбиране за рисковете и ползите и някои други условия, коментира д-р Виктор Дзау, президент на Националната американска медицинска академия, един от спонсорите на конференцията.\"Неспазването на тези насоки би било безотговорно действие\", добави той.Други спонсори на тридневната конференция са Академията на науките в Хонг Конг, Кралското дружество на Обединеното кралство и Националната академия на науките в САЩ и Националните академични науки на САЩ.", "date": "2018.11.29", "title": "Китай забрани генното редактиране на бебета"}
{"url": "https://news.bg/world/ubiystvoto-na-kashogi-e-v-rezultat-na-borbata-za-vlast-v-sauditskata-kralska-familiya.html", "text": "Борбата за власт в саудитския кралски двор е основната причина за убийството на журналиста Джамал Кашоги в Истанбул на 2 октомври, пишат медии, цитирани от \"Дейли сабах\".\"\", пише вестник \"Вашингтон пост\".Кашоги често пишеше за американското издание и критикуваше принца. Дисидентът беше убит в саудитското консулство в Истанбул на 2 октомври.Войната в семейството е започнала, когато крал Салман сяда на трона след смъртта на доведения си брат крал Абдула през 2015 г. заради яростното съперничество между сина на крал Салман, Мохамед бин Салман, и сина на покойния крал Турки бин Абдула. Двамата принцове се борят за властта в държавата.Докато напрежението между двамата принцове се разраства, престолонаследникът Мохамед бин Салман е станал по-неспокоен и агресивен към тези, които възприема като врагове. Смята се, че той е организирал отвличания на дисиденти и е инсценирал вътрешен преврат на  По време на чистката е задържан и Турки.Израелският вестник \"Аарец\" също свързва принца с убийството на Кашоги. Вестникът се е сдобил със запис на разговор, на който мъж заявява, че представлява принц Мохамед бин Салман по време на телефонно обаждане с Ехуд Барак, бившият премиер на Израел. Разговорът е проведен през 2015 г. По време на него Барак е помолен да помогне за продажбата на кибертехнология, която ще открие възможност за Рияд да подслушва гражданите и враговете си.Отделно Турция смята, че ", "date": "2018.11.29", "title": "Убийството на Кашоги е в резултат на борбата за власт в саудитската кралска фамилия"}
{"url": "https://news.bg/energy/okolo-1000-energetitsi-ot-mini-maritsa-iztok-protestirat-v-sofiya.html", "text": "Около 1 000 миньори и енергетици от \"Мини Марица-изток\" и ТЕЦ \"Марица-изток 2\" излязоха на протест на площад \"Княз Александър I Батенберг\" в София в защита на работните си места. Протестът се провежда при засилено полицейско присъствие.Причината за недоволството е неяснотата около бъдещето на \"енергийното сърце\" на България, което по думите им, осигурява 45% от електроенергията в страната и работните места в региона.Те искат конструктивни мерки в кратък срок, придружени с анализ, които да доведат до реална перспектива за финансова стабилност на двете държавни дружества.Протестиращите искат и спешни мерки, взети на базата на анализ, които да доведат до финансова стабилност на двете дружества Мини \"Марица Изток\" и ТЕЦ \"Марица-Изток\". Очакванията им са за нова енергийна стратегия с хоризонт 2030-2050 г.Един от протестиращите заяви за news.bg, че миньорите и енергетиците трябва да имат работа, за да могат да си изкарват заплатата и да си изхранват семействата. Той се закани, че протестите и стачките продължават дотогава, докогато не бъдат чути техните искания.Демонстрантите носят и плакати с надписи: \"Ние не замърсяваме електроенергията в България\" и скандират \"Победа\", \"Мафия\", \"Оставка\".Лидерът на КТ \"Подкрепа\" Димитър Манолов е на мнение, че ако се затвори комплексът \"Марица-Изток\" има заплаха за енергийната сигурност. Според него около 150 хил. души ще останат без работа. Той посочи, че най-лошият сценарий е да няма никакъв ток.Манолов обясни, че в момента държавата през НЕК плаща изцяло вредните емисии на два от ТЕЦ-овете в басейна \"Марица-Изток\" и помага на третия.\"Никой не може да направи прогноза каква ще е цената на тока, ако се спрат ТЕЦ-овете в страната. Ако сега трябва да внасяме ток, бихме го внасяли на около 170 лв. Но ако ние не произвеждаме тази електроенергия, скромните прогнози са за поне двойно увеличение\", заяви той.Синдикалният лидер поясни, че ако се затвори комплексът \"Марица-Изток\", има заплаха за енергийна криза в страната. Според Манолов, там е индустриален район и там хората не могат и няма какво друго да работят изобщо.На въпрос какво ще стане, ако България не успее да защити позицията си пред ЕК, той отговори, че това не е само позиция на България, а ще има цяла коалиция на държавите, които искат по-плавен преход.Според Манолов големите притеснения ще дойдат, ако се наложи протестиращите да отидат в Брюксел.Заместник-министърът на икономиката Лъчезар Борисов обясни пред журналистите, че конкурентоспособността на българската икономика изцяло зависи от българската енергетика. Министерство на икономиката е съпричастно към исканията на протестиращите и правителство ще положи максимални усилия секторът да работи за българската икономика, за конкурентоспособността ѝ, което е важно, стана ясно още от думите му.Зам.-министърът на икономиката обеща на всички протестиращи, че те ще продължат да работят.Протестиращите енергетици организират и протестно шествие. То тръгна от площад \"Княз Александър I Батенберг\" в посока ул. \"Г. Раковски\", Министерство на икономиката, ул. \"Г. Раковски\", Представителство на ЕК в България, ул. \"Г. Раковски\", бул. \"Цар Освободител\", Президентство, бул. \"Княз Ал. Дондуков\", КЕВР, бул. \"Княз Ал. Дондуков\", ул. \"Веслец\", Министерство на енергетиката, ул. \"Триадица\", ул. \"Сердика\", ул. \"Искър\", ул. \"Екзарх Йосиф\", бул. \"Мария Луиза\", Министерство на околната среда и водите, бул. \"Мария Луиза\", бул. \"Тодор Александров\" и бул. \"Цар Освободител\".", "date": "2018.11.29", "title": "Около 1000 енергетици от \"Мини Марица-изток\" протестират в София"}
{"url": "https://news.bg/int-politics/rusiya-gleda-negativno-na-priziva-za-korabi-na-nato-kam-azovsko-more.html", "text": "Говорител на руския президент Дмитрий Песков коментира, че Кремъл възприема негативно призива на лидера на Украйна Петро Порошенко, НАТО да изпрати кораби към Азовско море, съобщава РТ.\"Самият въпрос като постановка насочва към по-нататъшна провокация на напрежение, при продължаване на провокативната линия\", обясни Песков.Той добави, че в основа на всички такива призиви са избирателните и вътрешните политически интереси на ръководителя на украинската държава.По-рано в интервю за германския вестник \"Билд\" Порошенко заяви, че очаква от НАТО да изпрати кораби в района на инцидента в Керченския проток., след като на корабите им е забранено да напускат и да влизат в пристанищата, обяви министърът на инфраструктурата на Украйна Володимир Омелян.Общо 35 кораба са били възпрепятствани да извършат нормални операции и само плавателни съдове, движещи се към руските пристанища на Азовско море, имат разрешение за влизане, посочи той във \"Фейсбук\".", "date": "2018.11.29", "title": "Русия гледа негативно на призива за кораби на НАТО към Азовско море "}
{"url": "https://news.bg/int-politics/voennomorskiyat-flot-na-iran-s-novi-dve-podvodnitsi.html", "text": "Държавната телевизия на Иран обяви, че военноморските сили на Ислямската република са се сдобили с две нови мини подводници, проектирани за операции в плитки води като тези в Персийския залив, съобщава \"Асошиейтед прес\".Уточнява се, че една от подводниците - известни още като подводници джуджета - е била построена за 18 месеца. Другата, построена по-рано, е била ремонтирана в продължение на 10 месеца.В информацията се посочва, че двете подводници от клас \"Гадир\" разполагат с технология за избягване на сонари и могат да изстрелват ракети под вода, както и да изстрелват торпеда и да хвърлят морски мини.Иран започна производството на подводници \"Гадир\" през 2005 г. Първата беше представена през 2007 г., а до 2012 г. пет такива подводници бяха включени във военноморския флот на Иран.Мини подводниците тежат по-малко от 150 тона и се използват за кратки мисии, за екипаж до девет души, за който няма условия за живеене.", "date": "2018.11.29", "title": "Военноморският флот на Иран с нови две подводници"}
{"url": "https://news.bg/finance/madrost-i-ustoychivost-pozhela-radev-na-obnoveniya-us-na-bnb.html", "text": "Людмила Елкова официално встъпи в длъжност като член на Управителния съвет на Българска народна банка.На церемонията присъства президентът Румен Радев. Важна е подкрепата на президента, тъй като БНБ е една от основните институции на страната, гарантиращи финансова стабилност на българската валута. С тези думи управителят на БНБ Димитър Радев откри церемонията.По Конституция президентът назначава с указ 221 членовете на УС на БНБ. Людмила Елкова се закле да спазва законите на страната, да съдейства за осъществяването на функциите на БНБ и да пази служебната, банковата, търговската и други правозащитни тайни, включително и след прекратяване на правомощията. Най-новият член на банковата институция е юрист с дългогодишен стаж в Министерство на финансите и с опит в МВФ.Считам, че в тази отговорна задача г-жа Елкова ще даде своя принос. Убеден съм, че госпожа Елкова ще е достоен член на Управителния съвет на банката\", каза още държавният глава.Президентът Радев благодари за възможността да представи своята номинация за член Управителния съвет. \"Доказан професионалист и морален човек, тя ще даде своя принос в работата на висококачествени институция\", посочи той.През годините на преход и промени БНБ премина през сериозни сътресения, като кризата с КТБ и масовите фалити през 1996, припомни Радев. По думите му БНБ е призвана да бъде един от стожерите на държавата и да гарантира финансовата и банковата стабилност в държавата. Това предполага висок професионализъм и независимост от политически вмешателства.\"БНБ е първата публична институция в следосвобожденска България и е доказала, че е стълб на държавността, както и пример за служба в националния интерес. Така ще бъде и за напред, аз дълбоко вярвам в това\", заяви Елкова. Интересен момент за страната ни е, че сме заявили желанието ни за присъединяване в еврозоната. Това предполага нови предизвикателства за банката в много динамичен период, който освен за БНБ и страната ни, е интересен и за целия свят с промяната на регулаторните и надзорни разпоредби, коментира още тя. \"За мен е чест и привилегия да се присъединя към екипа на Народната банка\", подчерта Людмила Елкова.Мъдра преценка и устойчивост в предизвикателствата пожела президентът Радев на всички членове на УС на Народната банка.", "date": "2018.11.29", "title": "Мъдрост и устойчивост пожела Радев на обновения УС на БНБ"}
{"url": "https://news.bg/world/mey-ako-parlamentat-othvarli-sdelkata-za-brekzit-napuskame-es-bez-sporazumenie.html", "text": "Ако парламентът на Великобритания отхвърли споразумението за напускане на ЕС, одобрено от Европейския съюз, ще бъдат предприети \"някои стъпки\" за подготовка за сценарий, при който държавата ще напусне съюза без договор.Това предупреди премиерът на Обединеното кралство Тереза Мей пред парламентарна комисия, цитирана от британски медии.Мей добави, че правителството вече активно се подготвя за сценарий Брекзит без сделка.Според нея удължаване на периода по напускане на ЕС и провеждането на нов референдум само ще усложнят ситуацията. Премиерът поясни, че иска да изпълни резултата от първия референдум и подчерта, че сключената от нея сделка е единствената, която се приема от ЕС, която изпълнява волята на британския народ и защитава работните места и икономиката.", "date": "2018.11.29", "title": "Мей: Ако парламентът отхвърли сделката за Брекзит, напускаме ЕС без споразумение"}
{"url": "https://news.bg/society/bdzh-kompensira-s-bezplatni-bileti-za-zakasnenieto-na-barziya-vlak-sofiya-burgas.html", "text": "БДЖ компенсира всички свои клиенти, които са пътували с бързия влак от София за Бургас вчера, 28 ноември.Влакът закъснял със 192 минути поради обледяване токоснемателя на локомотива, който е трябвало да го обслужи, както и липсата на възможност в момента да бъде подменен с друг.Поради изчакването да бъде осигурен локомотив се е стигнало до голямото закъснение.В тази връзка националният железопътен превозвач ще възстанови сумата за билета на всички, които са се отказали от пътуването, а на всички потърпевши, които са изчакали заминаването на композицията, ще предостави по един безплатен двупосочен билет за избран маршрут.Клиентите на БДЖ могат да получат своята компенсация в срок до три месеца на билетните каси във всяка една гара в страната, като предоставят билета си от пътуването с бързия влак София -Бургас от съответната дата.Поради зимната обстановка, някои композиции се движат със закъснения, но няма прекъсвания в нито един железопътен участък.Националният железопътен превозвач съветва своите клиенти да се информират за актуалната обстановка на движение на влаковете и да проявяват търпение.", "date": "2018.11.29", "title": "БДЖ компенсира с безплатни билети за закъснението на бързия влак София-Бургас"}
{"url": "https://news.bg/crime/inspektoratat-bez-zabelezhki-kam-nakazatelnata-kolegiya-na-vks.html", "text": "Комплексна планова проверка на дейността на Наказателната колегия на Върховния касационен съд извърши Инспекторатът към Висшия съдебен съвет. Тя обхваща периода от 1 януари 2016 г. до 31 декември 2017 г.Установена е добра организация на административната дейност на съда. Не са открити нарушения при воденето на делата. Проверката показва и че процесът на обслужване на гражданите е максимално оптимизиран.Делата се разпределят на принципа на случайния подбор и в съответствие с правилата в съда. Съставите в Наказателната колегия не са постоянни, а се формират на случаен принцип с компютърен подбор два пъти годишно.Насрочването на делата се извършва от председателите на отделения в Наказателната колегия, като броят им е съобразен с тяхната сложност. Делата се насрочват в срок до 40 дни от образуването им в първия възможен свободен заседателен ден на съдията докладчик.Обикновено делата се разглеждат и приключват в едно съдебно заседание. Те могат да се отлагат само при наличието на законоустановените предпоставки.През проверявания период няма спрени и прекратени по давност наказателни производства.Няма постановени оправдателни присъди по дела за корупционни престъпления, които са извършени от съдии, прокурори, следователи и лица на висши държавни длъжности.При проверката е установено, че съдебните актове се изготвят в срок. Констатираните изключения са предимно по дела с фактическа и правна сложност или поради обективни причини, които не се отразяват на цялостната дейност на колегията.Запазва се съотношението между свършените и разгледаните дела през всяка от проверените години. През 2016 г. е 82.5%, а през 2017 г. - 80.5%. През 2016 г. са разгледани 1638 дела, а през 2017 - 1637. Приключените със съдебен акт дела през 2016 г. са 1352, а през 2017 г. - 1317.За да бъде спазен принципът на разглеждане и решаване на делата в разумен срок, председателят на Върховния касационен съд е задължил със заповед заместник-председателите на ВКС и председателите на колегии да представят писмен доклад за необявените съдебни актове по делата и за причините, забавили изготвянето им. Той е определил и срок, в който съдиите да изготвят съдебните актове.От статистическите данни се установява, че предприетите мерки от председателя и заместник-председателя и ръководител на Наказателната колегия са се оказали ефективни и са постигнали необходимия резултат.Инспекторатът към Висшия съдебен съвет е отправил препоръка председателят на Върховния касационен съд и председателят на Наказателната колегия да продължат предприетите мерки за контрол по спазването на сроковете за изготвяне на съдебните актове.", "date": "2018.11.29", "title": "Инспекторатът без забележки към Наказателната колегия на ВКС"}
{"url": "https://news.bg/world/erata-na-nevinno-angazhirane-s-kitay-priklyuchi-glasi-amerikanski-doklad.html", "text": "Ерата на \"невинно ангажиране\" с Китай приключи. Това се казва в нов американски доклад от 213 страници, в който се подчертава разрастващата се агресивност на Китай при действията си в САЩ, пише сингапурският вестник \"Стрейт таймс\".Пояснява се, че действията на Китай за оказване на влияние в САЩ са отражение на различни форми в много други държави, включително Сингапур, Нова Зеландия, Австралия, Япония, Канада, Франция, Германия и Великобритания.В САЩ е регистрирана нова вълна от китайски пари и проникване в образователни институции, медии и организации на китайско-американската общност. Така Китай се възползва от отвореното американско демократично общество, за да \"\", пише в доклада.Основната цел е да се ограничи критиката по адрес на Китай и подкрепата за Тайван, която Пекин възприема като нелегитимна.32-ма учени и анализатори са участвали в доклад за китайското влияние, изготвен от Института \"Хувър и Университета \"Джордж Вашингтон\" в продължение на година и половина.Авторите на изследването предупреждават, че Китай се намесва в много повече сектори в сравнение с Русия.Докладът е публикуван преди срещата на Доналд Тръмп с китайския си колега Си Дзинпин в кулоарите на Г-20 в Аржентина този уикенд.", "date": "2018.11.29", "title": "Ерата на „невинно ангажиране” с Китай приключи, гласи американски доклад"}
{"url": "https://news.bg/politics/mikroobshtnosti-predpochitat-kapsulatsiya-i-izolatsiya-a-ne-integratsiya.html", "text": "Много често уязвимите групи в едно развито общество не желаят да бъдат интегрирани, предпочитат капсулацията и живота в изолирани микрообщности, да получават помощи и се надяват някой друг да реши проблема.Това коментира проф. Стефан Хаджитодоров, директор на Центъра за изследвания по национална сигурност и отбраната към БАН, в рамките на кръгла маса за интеграцията, социалното включване и сигурността, организирана от Софийския форум за сигурност.Хаджитодоров настоя на нуждата да се прецени къде се намира България в дългия път по включване на малцинства и уязвими групи. Никъде в Европа проблемът не е изцяло решен.Той разкритикува разбирането, че социалното включване е преди всичко раздаване на помощи и блага, а не е комплекс от политики, програми и мерки за трайна промяна на живота на хората с цел да се преодолее бедността и изолацията.Има външните фактори и вътрешни, които влияят за изолацията на малцинствата и групите в неравностойно положение, констатира проф. Хаджитодоров и добави, че не трябва да се пропуска наличието на определени дискриминационни настроения от много страни.По отношение на самите уязвими групи, Хаджитодоров посочи, че без добрата комуникацията на всяка една политика и програма с формалните и неформални лидери на малцинствените групи, ефективна интеграция не би могла да бъде постигната.Кръглата маса откри председателят на Софийския форум за сигурност Йордан Божилов. Той заяви, че трябва да се търсят решения и политики за това как биха се отразили върху българското общество дейностите, изпълнявани от роботи и изкуствен интелект.Според Божилов България все още търси модела на обществените отношения, който да позволи нормалното икономическо, социално и политическо развитие на страната. Този модел обаче не е статичен и държавата трябва да улови динамиката му.По думите му всички дейности, които традиционно се изпълняват от хората, вече се изпълняват от роботи и изкуствен интелект. Основният въпрос според него е как това ще се отрази върху нашето общество. Божилов изрази надежда, че дискусията ще постави темата за по-нататъшни обсъждания, въпреки че все още няма как да се решат всички въпроси, защото те са свързани със законодателството и с дейностите на различни министерства.В заключение Божилов призова всеки един човек да даде своя принос за необходимите положителни политики.", "date": "2018.11.29", "title": "Микрообщности предпочитат капсулация и изолация, а не интеграция"}
{"url": "https://news.bg/curious/ostanki-ot-taynstveno-morsko-sashtestvo-ozadachiha-horata-v-nova-zelandiya.html", "text": "Жителка на град Крайстчърч в Нова Зеландия е намерила останките от необикновено създание на плажа, съобщава местният вестник The New Zealand Herald.Хана Мери е открила скелет по време на почистването на плажа след буря. Първоначално тя го е взела за пластмасова опаковка, но след внимателна проверка е осъзнала, че това са останките на животно.\"Отначало си помислих, че това е някакъв пришълец, и бях повече от изненадана\", призна Мери.На снимките на животното, които жената е качила във \"Фейсбук\", за да може потребителите да помогнат за идентифицирането на създанието, може да се види скелет с дълга опашка и два израстъка от двете страни, върху крилата на което има нокти, а в устата - остри зъби.Много потребители са предположили, че скелетът може да принадлежи на скат.Догадките на потребителите са били потвърдени от ихтиолога Малкълм Франсис от Националния изследователски институт за водите и атмосферата на Нова Зеландия. Според него останките принадлежат на мъжки скат, който принадлежи към вида Dipturus nasutus - това са хрущялни риби с дължина под един метър, които обитават умерените води в източната част на Индийския и югозападната част на Тихия океан.Международният съюз за опазване на природата е определил статута на вида като \"застрашен\".", "date": "2018.11.29", "title": "Останки от тайнствено морско същество озадачиха хората в Нова Зеландия"}
{"url": "https://news.bg/world/germanskata-prokuratura-nahlu-v-doyche-bank.html", "text": "Германски прокурори влязоха и претърсиха редица офиси на Deutsche Bank (\"Дойче банк\"), включително централата й във Франкфурт в рамките на разследване за пране на пари, съобщават от прокуратурата, цитирани от Bloomberg, предаде В акцията са участвали общо около 170 души, а двама служители на най-голямата германска банка вече са заподозрени. Действията на прокурорите са провокирани от разкритията на Panama Papers, че банката помага на клиентите си да отварят офшорни компании и сметки в данъчни убежища.Парите, получени незаконно, може да са прехвърлени в сметки в Deutsche Bank, която не е докладвала за подозренията, че сметките може да са били използвани за изпиране на пари, твърдят прокурорите от Франкфурт.Претърсванията обаче не са свързани с ролята на Deutsche на кореспондентска банка в огромния скандал за пране на пари с Danske Bank. Германската банка е замесена в него, тъй като се смята, че е обработила около 150 млрд. долара от общата сума на подозрителните сделки, обвързани с Danske, според източници на Wall Street Journal.Най-голямата датска банка е разследвана, след като стана ясно, че през клона й в Естония са преминали 230 млрд. долара чрез сметки на чужди граждани, включително руснаци. Схемата е действала в продължение на няколко години до 2015 г.\"Deutsche Bank действа като кореспондентска банка за Danske Bank в Естония. Нашата роля беше да обработим плащанията за Danske Bank. Ние прекратихме тази връзка през 2015 г., след като идентифицирахме подозрителната дейност от нейните клиенти\", заяви говорител на Deutsche.", "date": "2018.11.29", "title": "Германската прокуратура нахлу в „Дойче банк”"}
{"url": "https://news.bg/regions/udaren-ot-kola-velosipedist-pochina-v-teteven.html", "text": "Велосипедист е починал след катастрофа в Тетевен, съобщиха от МВР-Ловеч, цитирани от \"\".Кола с 43-годишен шофьор е застигнала и блъснала на прав участък 55-годишен велосипедист. Колоездачът се е движил в същата пътна лента и посока. Пострадалият мъж е откаран в тетевенската болница, където по-късно е починал.Пробата за алкохол на водача е с отрицателен резултат. По случая е образувано досъдебно производство.", "date": "2018.11.29", "title": "Ударен от кола велосипедист почина в Тетевен"}
{"url": "https://news.bg/economics/podobrenie-na-biznesa-v-promishlenostta-otchita-nsi.html", "text": "През ноември 2018 г. общият показател на бизнес климата се повишава с 0.6 пункта в сравнение с октомври, което се дължи на подобрената стопанска конюнктура в промишлеността и търговията на дребно.Съставният показател \"бизнес климат в промишлеността\" нараства с 1.8 пункта в резултат на подобрените очаквания на промишлените предприемачи за бизнес състоянието на предприятията през следващите шест месеца.Анкетата регистрира известно увеличение на осигуреността на производството с поръчки, което обаче не е съпроводено с повишени очаквания за производствената активност през следващите три месеца.Основните фактори, затрудняващи бизнеса, продължават да бъдат свързани с несигурната икономическа среда и недостига на работна сила.Относно продажните цени в промишлеността очакванията на мениджърите са те да останат без промяна през следващите три месеца.По отношение на \"бизнес климат в строителството\", през ноември той се понижава с 2.2 пункта, което се дължи на по-резервираните оценки на строителните предприемачи за настоящото бизнес състояние на предприятията. Очакванията относно строителната активност за следващите три месеца са по-неблагоприятни.Най-сериозните затруднения за дейността на предприятията остават несигурната икономическа среда, недостигът на работна сила и конкуренцията в бранша.По отношение на продажните цени в строителството по-голяма част от мениджърите предвиждат запазване на тяхното равнище през следващите три месеца.Бизнес климатът в търговията на дребно се покачва с 1.0 пункт в сравнение с октомври в резултат на подобрените очаквания на търговците на дребно за бизнес състоянието на предприятията през следващите шест месеца. Прогнозите им по отношение на обема на продажбите и на поръчките към доставчиците през следващите три месеца също остават благоприятни.Конкуренцията в бранша продължава да бъде основната пречка за бизнеса, следвана от несигурната икономическа среда и недостатъчното търсене.Очакванията на търговците са продажните цени да останат без промяна през следващите три месеца.През ноември съставният показател \"бизнес климат в сектора на услугите\" запазва приблизително нивото си от предходния месец. Очакванията на мениджърите за развитието на бизнеса в сектора през следващите шест месеца са по-оптимистични, като и прогнозите им за търсенето на услуги през следващите три месеца се подобряват.Основните фактори, затрудняващи дейността на предприятията, остават конкуренцията в бранша и несигурната икономическа среда, като през последния месец се отчита засилване на неблагоприятното въздействие на първия фактор.По отношение на продажните цени анкетата регистрира известни очаквания за увеличение през следващите три месеца, макар по-голяма част от мениджърите да предвиждат запазване на тяхното равнище. ", "date": "2018.11.29", "title": "Подобрение на бизнеса в промишлеността, отчита НСИ"}
{"url": "https://news.bg/world/ne-mozhem-da-si-zatvaryame-ochite-pred-agresiyata-na-rusiya-skochi-merkel.html", "text": "Канцлерът на Германия Ангела Меркел заяви, че планира да притисне президента на Русия Владимир Путин по време на срещата на Г-20 в Аржентина във връзка с , информират АП и АФП.Меркел каза на Третия форум Германия-Украйна в Берлин, че Германия призовава за освобождаването на задържаните моряци и кораби.\"Възнамерявам да обсъдя тази тема с руския президент. Ще се погрижим за това\", поясни канцлерът.\"Ние можем да разрешим това само с преговори, защото няма военно решение на всички тези конфликти\", смята тя.Според нея Русия е агресивна и в няколко други държави, тъй като цели да създаде \"пояс от държави, които не могат да се развиват по начин, по който те желаят\".\"Ние като германци не можем да си затваряме очите пред това\", обяви Меркел.Меркел обясни необходимостта от санкции срещу Русия.Западните държави оказват натиск над Русия със санкциите, за да спазва принципите на международното право, поясни лидерът на Германия.Ние не налагаме санкции на Русия просто в името на санкциите, ние ги прилагаме, за да е ясно, че страните, разположени до Русия, имат право на самостоятелно развитие, изясни Меркел.", "date": "2018.11.29", "title": "Не можем да си затваряме очите пред агресията на Русия, скочи Меркел"}
{"url": "https://news.bg/world/mazh-s-psihichni-problemi-vze-21-zalozhnitsi-v-italiya.html", "text": "Четирима души са били ранени, а 28-годишен мъж, за който се смята, че страда от психически проблеми, е бил арестуван в италианския град Фиуджи, който се намира в централния регион Лацио, след като е взел 21 души за заложници, когато нахлул в местен център за обучение за работа.Въпреки че мъжът не е бил въоръжен, една жена, двама полицаи и един офицер от карабинерите са били ранени.Уточнява се, че нападателят първо е взел за заложник директора на центъра за работа и го завлякъл в класна стая с 20 ученици. Полицията щурмувала класната стая и употребила пиперлив газ.След като е бил успокоен от медицинския персонал, извършителят е бил отведен в психиатрична болница.По-рано този месец мъж взе 12 заложници в поща в северния италиански град Пиеве Модолена, но по-късно ги освободи и се предаде на полицията.", "date": "2018.11.29", "title": "Мъж с психични проблеми взе 21 заложници в Италия "}
{"url": "https://news.bg/politics/nedoverieto-osnova-za-sotsialnoto-izklyuchvane.html", "text": "\"Социалното изключване е идеална среда за насъскването на едни групи спрямо други. Това е сериозна заплаха за националната сигурност\". Това обясни ръководителят на сектор \"Ромска интеграция и интеграция на бежанци\" към Агенция на ЕС по фундаменталните права Андрей Иванов на кръгла маса за интеграцията, социалното включване и сигурността, организирана от Софийския форум за сигурност.Предизвикателствата на малцинствата се отнасят не само за роми, а за всички изключени и дискриминирани групи - бездомни, хора с увреждания, мигранти. Проблемите, с които хората в Европейския съюз и у нас се сблъскват, са доста сходни. Важно е да си даваме сметка за каква сигурност говорим, отбеляза той - национална сигурност, в структурите на държавите или в категориите на човешките измерения.През последните години редица изследвания показват тревожни тенденции. Агенцията се занимава с темите от 2011 година. Тази година е подготвен сравнителен анализ, от който се наблюдава стагнация във важни области. По отношение на заетостта сред малцинствените групи се наблюдава влошаване на ситуацията, известен напредък има в образованието, заяви Иванов.Неглижира се връзката между заетост и образование. Основният фактор е образованието, получено след завършване на гимназия. Млади хора от ромски произход са обречени да останат социално изключени, подчерта Иванов.Едва 6,3% от ромите у нас имат средно образование, а повечето от тях не говорят добре български език.34% от ромската общност живее с доход до 100 лева, като в доста случаи те са несигурни. Това създава предпоставка за проникване на други вярвания и религии, показват данните.През следващите пет години има възможност да възникне нова етническа общност, наречена милет. Това са турци или милети, мюсюлмани сунити, а в езиково отношение използват диалектен турски език, който е говорим в европейската част на Турция. Има вероятност мюсюлманите у нас да бъдат над 1 млн. на следващото преброяване, отбеляза д-р Асен Колев от Агенцията на ЕС по фундаменталните права. Преодоляването на капсулацията според него е основен проблем в интегрирането.В самите общности трябва да има хора, които да спират агресивното поведение на роми, да следят за спазването на обществения ред и да изпълняват ролята на медиатори, смята Колев.Тенденцията да бъдат обвинявани за тяхното собствено изключване е заради доброволен избор, посочи Андрей Иванов. Взаимозависимите фактори понякога се пренебрегват, отбеляза анализаторът.През тези омагьосани кръгове се отключват редица политически последици.\"Като компонент на заплахата за национална сигурност той посочва демографската криза. Склонността човек да приеме роми като съседи или колеги отслабва по думите му. Най-съществено това се наблюдава при хора на възраст между 18 и 35 години, като израстването в подобни ксенофобски граници може да доведе до сериозни последици.Средствата, предназначени за справяне с проблема, не дават необходимия резултат, отбеляза Иванов. По отношение проектите за ромска интеграция напредъкът не е достатъчен, сочат получените резултати. Въпреки механизмите, стратегиите и плановете в самите общности веригата се къса и проблемите остават, стана ясно от думите на Иванов.Основен фактор за успешната интеграция е реалното участие на хората, но то не се случва на практика, обясни експертът. Всички институции са формулирани на принципа на успеха, тоест не може да се докладва друго освен успешен резултат. Проучването на агенцията не е имало амбицията да постигне успех, а да подпомогне в един приоритет малцинствата.Други реални проблеми се оказват голямата степен на недоверие в ромските малцинства, както и капацитетът на хората като навици и умения.Като конкретни предложения експертът посочи да се гледа на социалното изключване не в групово-етнически план, а в териториален план. Това може да стане чрез насърчаване на връзките между групи по места, както и оперативните подходи, като се даде възможност на хората да се включат в решаването на споделени проблеми.Важно е да се дадат базови възможности за инициативни групи с финансов риск, като Иванов отчита с математически аргументи повече бъдещи ползи.Експертът предложи и да се гледа по-сериозно на подходи, основани върху базов социален минимум, като осигуряващ елементарни условия. Хората трябва да докажат, че са достойни за минимален стандарт на жилище и след това да им се предостави тази възможност.", "date": "2018.11.29", "title": "Недоверието - основа за социалното изключване"}
{"url": "https://news.bg/world/amerikanskiyat-petrol-padna-pod-usd50-za-barel-za-parvi-pat-ot-oktomvri-2017-g.html", "text": "Американският лек суров петрол за първи път падна под 50 долара за барел от повече от една година, пише \"Уолстрийт джърнъл\".Цената на барел West Texas Intermediate падна с 1% до 49,79 долара днес - за първи път под 50 долара от октомври 2017 г.Барел сорт \"Брент\" се продава за 58,22 долара - спад с 1,5 на сто.Цените на \"черното злато\" паднаха рязко в сряда, след като беше публикувана информация, която показва, че запасите на САЩ са се увеличи за десета поредна седмица.Участниците в търговията внимателно следят развитието преди важната среща на Организацията на страните износителки на петрол (ОПЕК) във Виена през следващата седмица. Очаква се организацията да намали производството, за да спре срива на цените на петрола. Срещата ще започне на 6 декември.", "date": "2018.11.29", "title": "Американският петрол падна под $50 за барел за първи път от октомври 2017 г. "}
{"url": "https://news.bg/health/imame-si-kiselo-zele-i-mlyako-a-davame-pari-za-imunomodulatsiya.html", "text": "Българинът си има кисело зеле, туршии, кисело мляко и сирене, а дава луди пари за имуностимулатори и хапчета.\"Не мога да го разбера, Българинът дава луди пари за имуномодулация, а си има туршия, кисело зеле, кисело мляко и сирене.\"Удивлението от практиката е на директора на Националния център по заразни и паразитни болести проф. Тодор Кантарджиев. В студиото на Нова телевизия Кантарджиев потвърди, че традиционните продукти предпазват от грип и дават добър имунитет, а туршията и киселото мляко могат да се използват като подкрепа на имунната ни система в зимния сезон.Първият случай на грип А N1H1 вече е потвърден в България от Националната референтна лаборатория . Става въпрос за т.нар. свински грип, доказан преди два дни. За последната седмица в рамките на ЕС са установени четири пъти по-често случаи на грип от този щам.Кантарджиев обясни, че от такъв грип боледуват по-често млади хора, а в последно време се наблюдава и по-често развиване на аспергилоза - тежко усложнение и от пневмония, което застрашава и живота на човека. До скоро аспергилозата се е очаквала само при хора с имунен дефицит, но това вече не е така. Лечението струва 1000 лв. на ден, а често на българските лекари се налага да импровизират, \"тъй като парите за здраве отиват другаде\". Кантарджиев не разви темата.По думите му в момента в почти цялата страна хората се оплакват от кашлица, която продължава с месеци. Това обаче са други вируси (риновируси) , които са характерни за есента. Все още не са дошли характерните за зимата вируси. Тези хора, които са с кашлица, трябва да са по-внимателни, защото са по-податливи на грипа.Симптомите на грип са температура, болки в ставите, главоболие и дразнене на очите от светлината, поясни проф. Тодор Кантарджиев. Грипът се развива бързо - в рамките на няколко часа.Не може да се прогнозира какъв ще бъде броят на заболелите за сезона. Обичайно той е няколко стотин хиляди до милион. Ефективна практика  за ограничаване на разпространението на болестта би било удължаване на ваканцията на учениците при увеличаване на случаите на грип по места, препоръча Кантарджиев.", "date": "2018.11.29", "title": "Имаме си кисело зеле и мляко, а даваме пари за имуномодулация"}
{"url": "https://news.bg/politics/mig-29-i-su-25-sa-nuzhni-za-otbranata-pone-dokato-se-kupyat-novi.html", "text": "МиГ-29 не са бъдещето на българските ВВС, но засега са ни нужни, а Су-25 са доказани самолети, но можем да разчитаме на тях още малко известно време, коментира пред БНТ председателят на комисията по отбрана към НС и бивш командир на ВВС Константин Попов.Българската армия е стълб на държавността, характеристика на държавата, ако нямаш стабилна армия, се повдига въпросът каква ти е държавата. Надявам се, че до 2-3 години ще имаме първите самолети, българските пилоти го заслужават, а България има нужда от съвременна армия, макар да сме я забравили и да е останало на заден план, поради други проблеми.Попов обясни, че с поддръжката на изтребителите на въоръжение, целта е да се осигури бойна способност в момента, до закупуването на нови. Ремонтът на бойните изтребители МиГ-29 трябва да се извършва с условието, че модернизацията на авиацията ще се изпълни. Попов не пожела да определи, кой е най-добрият изтребител от предложените за модернизирането на ВВС. \"Бюджетът за отбрана за 2019 г. е рекордно голям и е разпределен правилно. Има ръст на 10% на заплатите в сектора, като за две години увеличението е 20%. Бюджетът позволява инвестиции в сектора и ефективно планиране на средствата\", допълни той.Във връзка с искането на \"Авионамс\" да поддържа щурмовиците Су-25, Попов допълни, че трябва да се използват всички способности на българската военна индустрия, но и тя трябва да положи усилия да участва. Във връзка с , Попов обясни, че е нормално да се разполага ПВО, но това винаги винаги означава да сме нащрек, защото превъоръжаването на такова малко пространство буди тревога.", "date": "2018.11.29", "title": "МиГ-29 и Су-25 са нужни за отбраната, поне докато се купят нови "}
{"url": "https://news.bg/int-politics/poroshenko-nastoyava-nato-da-izprati-korabi-kam-azovsko-more.html", "text": "Украинският президент Петро Порошенко призова НАТО да изпрати кораби към Азовско море след военноморска конфронтация с Русия в Крим, съобщава БиБиСи.В интервю за \"Билд\", украинският президент обясни, че се надява \"корабите да бъдат преместени, за да помогнат на Украйна и да осигурят сигурност\".Порошенко коментира, че Владимир Путин иска да окупира Азовско море.\"Германия е един от нашите най-близки съюзници и се надяваме, че държавите в НАТО са готови да придвижат военните си кораби към Азовско море\", добави той.\"Ние не можем да приемем тази агресивна политика на Русия, първо Крим, после Източна Украйна, сега иска Азовско море, а и Германия трябва да си зададе въпроса: какво ще направи следващия път Путин, ако не го спрем\", обяснява Порошенко.В понеделник Йенс Столтенберг призова Русия да освободи украинските кораби и моряци и коментира, че Москва трябва да осъзнае \"последствията от действията си\".Той обясни, че блокът ще продължи да предоставя \"политическа и практическа подкрепа\" на Украйна, която е страна партньор на НАТО.Припомняме, на 25 ноември сутринта се разигра . В последствие се разбра, че няколко моряци са пострадали и се намират в болнично заведение, а Руското външно министерство обвини Украйна в  срещу Москва. Министерството на външните работи на Русия обвини Украйна, че е координирала със САЩ и ЕС \"планирана провокация\" за налагане на нови санкции срещу Москва.От своя страна Украйна счита , с която Кремъл цели да установи пълен контрол върху Азовско море.Свикани бяха извънредни срещи на НАТО и . Постоянният съвет на Организацията за сигурност и сътрудничество в Европа ще проведе специална сесия във Виена, за да обсъди \"агресията на Русия срещу Украйна\".", "date": "2018.11.29", "title": "Порошенко настоява НАТО да изпрати кораби към Азовско море"}
{"url": "https://news.bg/energy/ostavame-bez-tok-ako-maritsite-sprat-preduprezhdavat-sindikatite.html", "text": "Вчера миньори и енергетици от \"Мини Марица-изток\" и ТЕЦ \"Марица-изток 2\" се събраха в Раднево с настояване за яснота как ще продължи да работи енергийният комплекс. Синдикатите разговаряха по въпроса и с премиера. Днес протестът им продължава в София.Митингът ще започне в 13.00 часа, а протестиращите ще минат под прозорците на Президентството, Министерството на икономиката, Министерството на енергетиката и Министерството на околната среда и водите.Ако комплексът на Мариците се затвори, или няма да имаме ток, или той ще е безбожно скъп.Ако сега токът е 120 лева, то при неправилно решение за Мариците, ще стане 200 - никое домакинство не може да поеме такива разходи.За това предупреди в студиото на Нова телевизия лидерът на КТ \"Подкрепа\" Димитър Манолов. Той и лидерът на КНСБ Пламен Димитров бяха категорични, че миньорите и енергетиците имат много ясно съзнание за битката си и разбират за какво точно стачкуват. Това ги отличава от другите протести в последно време.Синдикалистите заявиха, че настояват за диференциран подход в ЕК по отношение на емисиите.В последните години заплащането на емисиите е нараснало 20 пъти, а догодина се очаква да станат 35%. В случая това е една несправедливост на национално ниво. В страните, където има други източници на гориво, това е възможно, но в България няма как да се получи.Пламен Димитров бе категоричен, че никой няма да ни предложи ток на по-ниска цена, от тази, за която ние го произвеждаме. Освен това синдикалистите се противопоставиха на наложилото се твърдение, че тецовете замърсяват най-много околната среда. По думите на Димитров най-много замърсяват битовите потребители, тъй като изпускат фини прахови частици. Според Манолов зелените заблуди изключително много пречат на развитието и е нужно да се преодолеят. На глобално ниво \"религиозният зелен фанатизъм\" ни е застрашителен, заяви Пламен Димитров.Ако няма устойчиво решение за електроцентралите, се очаква съществено поскъпване на тока, предупреди Димитров. По думите му държавата вече започва да разбира колко е сериозен проблемът. Ако до февруари обаче не се стигне до решение, следващият ни протест ще бъде в Брюксел. В Европа има коалиция по въпроса, защото и Полша и Германия страдат от това. Манолов и Димитров настояват България да стане част от тази коалиция на потърпевшите страни и това трябва да бъде изявено на форума за климата в Катовице следващите дни. \"Надяваме се, че Радев и Борисов няма да се карат по този въпрос\", посочи Манолов.Мантрата че тец-овете цапат е лъжа. Цапаме с въглища, които увеличават фините прахови частици. Към момента те са далеч над нормата.", "date": "2018.11.29", "title": "Оставаме без ток, ако Мариците спрат, предупреждават синдикатите"}
{"url": "https://news.bg/bulgaria/ne-se-ochakvat-golemi-zakasneniya-na-vlakovete-dnes-uveriha-ot-bdzh.html", "text": "Вчера лошите метеорологични условия затрудниха движението по пътищата. Имаше редица закъснения и на влаковете.Пътен инцидент предизвика закъснение от над 3 часа на композицията от София за Бургас. БДЖ ще възстанови цялата заплатена сума на пътниците, които са се отказали от пътуването си поради нарушеното разписание на влака, увериха от дружеството пред БНТ. Те допълниха, че всички останали, които са пътували със закъснение, ще бъдат обезщетени с един билет по маршрут по свой избор.Относно обстановката днес, ръководителят на отдел \"Организация на превозите\" инж. Ивайло Георгиев увери, че движението на влаковете към момента е нормално и повечето се движат по разписание.Той предупреди, че в района на гара Драгичево по маршрута София-Перник се извършва авариен ремонт. По тази причина пътническите влакове могат да закъснеят с до 20 минути.Затруднено е движението и на влака от Лакатник, който има 80 минути закъснение заради проблем с мотрисата, съобщи Георгиев. Той увери, че пътниците ще бъдат превозени със следващите влакове.", "date": "2018.11.29", "title": "Не се очакват големи закъснения на влаковете днес, увериха от БДЖ"}
{"url": "https://news.bg/int-politics/avstraliya-razshiryava-litsenza-za-ubivane-za-shpionite-si.html", "text": "Австралийското правителство предлага да позволи на шпионите да използват смъртоносна сила срещу всеки, който би могъл да застраши разузнавателна операция, като дава на агенцията си за шпионски операция повече автономия на мисии в чужбина, съобщава \"Ройтерс\".Австралийското законодателство понастоящем позволява на агенти, изпратени в чужбина, да използват смъртоносна сила за самозащита, да защитават живота на други агенти или да защитават тези, които работят с правителството на Канбера.\"Промените ще означават, че офицерите ще са в състояние да защитават по-широк кръг от хора и да използват разумна сила, ако някой представлява риск за операция\", коментира външният министър Марис Пейн.Така например, измененият закон ще позволил на агентите на Австралийската тайна разузнавателна служба - ASIS да използват смъртоносна сила за защита на лица, като заложници, по време на мисии в чужбина, обясни тя. Изменението е необходимо поради нарасналите опасности, пред които са изправени агентите.\"Нашите служители от ASIS често работят на опасни места, включително и в бойни условия, за да защитят Австралия и нашите интереси\", каза тя.Австралия, съюзник на САЩ, изпрати войници в Афганистан и Ирак, е подложена на възможни атаки на бойци както у дома, така и в чуждестранните посолства. Според правителствен източник австралийските агенти, работещи по новия закон, ще имат подобни правомощия, с които разполагат разузнавателните служители, работещи за други западни агенции за шпионаж.Говорител на опозиционната лейбъристка партия не отговори незабавно на искане за коментар в четвъртък, въпреки че партията досега подкрепя подобни реформи в областта на сигурността.Парламентарната комисия и генералният инспектор по разузнаването и сигурността ще запазят надзора си върху правилата на ASIS относно използването на оръжия и сила, добави Пейн.", "date": "2018.11.29", "title": "Австралия разширява лиценза за убиване за шпионите си"}
{"url": "https://news.bg/regions/veleka-zalya-patya-sinemorets-rezovo.html", "text": "Велека заля пътя за Синеморец, Движението на леки автомобили в района е временно ограничено.От Агенция \"Пътна инфраструктура\" информират, че заради наводнен пътен участък по път III-9901 Синеморец - Резово е затворен трафикът за леки автомобили до 3.5 т.Шофьорите на тежкотоварни автомобили над 3.5 т трябва да преминават с повишено внимание.Припомняме, днес е въведен жълт код за сибирски студ в голяма част от страната. Очаква се снеговалежите да спрат най-късно в района на Странджа и Сакар.Още вчера беше въведен предупредителен код за , където беше отчетено близо 15 см повишение на нивото реките.От Министерството на външните работи предупредиха и за . По тази причина съветват българските граждани да не предприемат пътувания в страната в близките дни.През нощта близо 900 машини почистваха републиканските пътища. Към момента настилките са обработени и пътищата са проходими при зимни условия. Няма въведени ограничения по автомагистралите.Обстановката в Североизточна България се нормализира. Предстои възстановяване на движението по път III-2904 Дуранкулак - Кардам, по който късно снощи трафикът за всички превозни средства беше ограничен поради снегонавявания.Роторен снегорин разчиства пътя между селата Рогозина и Спасово. От силния вятър има преспи над 1 метър.Заради зимните условия е ограничено движението на МПС над 12 т през Троянския проход. Забранено преминаването на МПС над 12 т с ремаркета и полуремаркета и през \"Превала\".Целогодишно е ограничено движението на МПС над 12 т през проходите \"Петрохан\" и \"Шипка\", на МПС над 10 т през \"Вратник\" и \"Твърдишки\", на МПС над 3,5 т през \"Пампорово\" и \"Дюлински\".Проходите \"Твърдишки\" и \"Върбишки\" са затворени за всички моторни превозни средства целогодишно.Шофьорите на тежкотоварни моторни превозни средства и на леки автомобили трябва да тръгват на път само с подходящи гуми и да карат със съобразена скорост и повишено внимание.", "date": "2018.11.29", "title": "Велека заля пътя Синеморец-Резово"}
{"url": "https://news.bg/world/poroshenko-putin-iska-tsyala-ukrayna-za-da-vazstanovi-imperiyata.html", "text": "Президентът на Украйна Петро Порошенко обвини руския лидер Владимир Путин, че се опитва да анексира цялата страна. В интервюта за германски медии той призова канцлера Ангела Меркел да помогне на Украйна, информира \"Ройтерс\".Русия иззе три украински кораба и задържа екипажа им в неделя до Кримския полуостров заради незаконно навлизане в руските териториални води, което В интервюта за германския вестник \"Билд\" и вестникарската група \"Функе\" Порошенко отхвърли обвиненията на Русия, че навлизането на украинските кораби в Азовско море е провокация.\"Не вярвайте на лъжите на Путин\", подчерта той пред \"Билд\".\"\", убеден е държавният глава на Украйна.Порошенко призова Германия, най-големият купувач на руски газ, да преустанови строежа на \"Северен поток-2\".\"Нуждаем се от силен, решителен и ясен отговор срещу агресивното поведение на Русия. Това също означава спиране на газовия проект \"Северен поток-2\", отбеляза Порошенко.Държавният глава на Украйна ", "date": "2018.11.29", "title": "Порошенко: Путин иска цяла Украйна, за да възстанови империята"}
{"url": "https://news.bg/politics/stoynev-iska-da-vlezem-v-21-vek-s-mashinno-glasuvane.html", "text": "Левите искат да се гласуват 50 милиона лева за машинен вот във всички секции в страната и чужбина.Да влезем в 21 век, настоя от трибуната депутатът от БСП Драгомир Стойнев по време на дебатите за второ четене на бюджета за догодина.Машинното гласуване ще изчисти всички съмнения за манипулации, подчерта социалистът.Да излезе някой от ГЕРБ и да каже ще въвеждаме ли машинно гласуване, поиска Стойнев. Няма нищо лошо да има машинно гласуване, посочи още червеният депутат.Той предположи, че управляващите не искат да въведат машинен вот, защото искат да манипулират изборите.Считам, че никой в тази зала не иска да останем в 20 или 19 век, предположи Стойнев. Левите изтъкнаха, че има закон и той трябва да се спазва.Държавата не трябва да допусне да се изхарчат едни 50 милиона лева на вятъра, изтъкна Александър Ненков от ГЕРБ.Политическото късогледство на червените разширило спектъра си, според него. Депутатът предположи, че социалистите си търсели оправдания за предстоящата загуба на изборите догодина.Цветан Цветанов готов ли е да изведе ГЕРБ на избори с машинно гласуване, попита Георги Свиленски. Заяде се с него за броенето на бюлетините в Арена Армеец.Заместник-председателят на ГЕРБ не се даде. Никой нямало да даде доверие на червените. При представяне на Визия за България в страната събирали по десетина души, а герберите пълнели зали.За да постигнете победа, правите фалшиви новини, смята Цветанов.Йордан Цонев от ДПС поиска дебатът да не се превръща в спор За и Против машинното гласуване.", "date": "2018.11.29", "title": "Стойнев иска да влезем в 21 век с машинно гласуване"}
{"url": "https://news.bg/world/dvuchasovata-sreshta-tramp-putin-zapochva-v-sabota-v-16-30-chasa.html", "text": "Президентът на САЩ Доналд Тръмп и руският му колега Владимир Путин ще проведат среща в събота, 1 декември, съобщава \"Ройтерс\", позовавайки се на документи на Кремъл.Източник от една от делегациите обяви пред руски медии, че те ще се срещнат в кулоарите на Г-20 в Буенос Айрес, Аржентина.Разговорите, планирани да продължат малко повече от 2 часа, се очаква да започнат в 14,30 часа по Гринуич (16,30 часа българско време). Двамата лидери ще обсъдят различни теми, включително двустранните отношения и международни проблеми. Съветник на Кремъл обяви, че начини за нормализиране на обтегнатите отношения също ще бъдат в дневния ред.Срещата беше под въпрос след . По-рано тази седмица  заради инцидента, но подчерта, че ще изчака пълната информация.Говорителят на Кремъл Дмитрий Песков потвърди, че Путин и Тръмп ще разговарят в събота. ", "date": "2018.11.29", "title": "Двучасовата среща Тръмп-Путин започва в събота в 16,30 часа"}
{"url": "https://news.bg/regions/pokachvane-na-iskar-zastrashava-remonta-na-mosta-kray-cherven-bryag.html", "text": "Ремонтът на пропадналия мост край Червен бряг, който трябва да приключи до 60 дни, започна при тежка метеорологична обстановка, предаде бТВ.Според кмета инж. Данаил Вълов минусовите температури не затрудняват работата. Проблем обаче може да се окаже покачването на нивото на р. Искър. Той обясни, че за да се отбива реката, трябва да се укрепят две колони.В момента мостът може да се използва единствено от пешеходци, а автомобилите трябва да заобикалят 90 км. Дори след като съоръжението бъде възстановено, по него ще преминават само леки коли. Това обаче няма да разреши проблема с бизнеса, категорични са предприемачи.Ежедневно на стотици работници им се налага да заобикалят, за да отидат на работа. Някои от тях излизат и в неплатен отпуск. Потърпевши от липсата на пряк достъп са общо 7000 души.Кметът подчерта, че мостът не пропаднал заради минаването само на няколко тежкотоварни камиона. Той обясни, че до срутването се стигнало поради ремонта на моста при Чомаковци. Според Вълов мостът при Червен бряг се повредил, когато по него започнали да минават нерегламентирано още тирове.Припомняме, вчера президентът Румен Радев обсъди с военния министър Красимир Каракачанов възможността да се постави понтонен мост, който да улесни движението в региона.", "date": "2018.11.29", "title": "Покачване на Искър застрашава ремонта на моста край Червен бряг"}
{"url": "https://news.bg/crime/goryasht-avtobus-zatvori-am-trakiya-v-posoka-sofiya.html", "text": "Временно е ограничено движението от км 26 до км 27 на АМ \"Тракия\" в посока София поради горящ автобус.Всички МПС изчакват на място, съобщава АПИ.Изпратен е екип на пожарната, запалила се е задната част на автобуса, пътниците са изведени невредими. Сигналът е подаден малко след 10 часа, а движението в района се регулира от полицията.Към 11 часа е възстановено е движението по изпреварващата лента от км 26 до км 27 на АМ \"Тракия\" в посока София.", "date": "2018.11.29", "title": "Горящ автобус затвори АМ \"Тракия\" в посока София"}
{"url": "https://news.bg/int-politics/razplashtaniyata-mezhdu-rusiya-i-turtsiya-za-dostavkata-na-s-400-v-rubli-i-liri.html", "text": "Разплащанията за доставката на руски зенитно-ракетни комплекси С-400 на Турция ще се извършват в национални валути: рубли и лири. Това обяви турският президент Реджеп Тайип Ердоган в ефира на телевизия NTV.Той отбелязал, че прехвърлянето на руските системи за противовъздушна отбрана трябва да се извърши преди края на 2019 г.По-рано руският президент Владимир Путин съобщи, че Москва и Анкара са се отказали от разплащания в американски долари при сключването на каквито и да е сделки.През декември 2017 г. Русия и Турция подписаха споразумение за заем за доставка на зенитно-ракетните комплекси. Съгласно договора, Анкара ще получи четири дивизиона С-400 на стойност 2,5 млрд. долара.Страните също така се договориха за технологично сътрудничество в развитието на производството на противоракетните системи в Турция. Министърът на отбраната на Турция Хулуси Акар също така заяви, че страната му ще получи системата С-400 през октомври 2019 г.Споразумението между Турция и Русия предизвика опасения от страна на САЩ, които многократно критикуваха Анкара заради сделката с Москва. По-конкретно, договорът за придобиването на С-400 се превърна в препъникамък за доставката на американски изтребители Ф-35 на Турция.", "date": "2018.11.29", "title": "Разплащанията между Русия и Турция за доставката на С-400 - в рубли и лири"}
{"url": "https://news.bg/world/savetnik-na-tramp-tarsil-imeyli-na-uikiliyks-chrez-sayuznik-na-farazh.html", "text": "Съветник на президента на САЩ Доналд Тръмп е търсил имейли на \"Уикилийкс\" чрез помощта на съюзник на британския евроскептик Найджъл Фараж.Информацията разпространява \"Гардиън\", позовавайки се на документи от разследването на специалния прокурор на САЩ Робърт Мълър.Съзникът на Фараж е бил помолен да вземе секретна информация от \"Уикилийкс\" за предизборния екип на Тръмп по време на кампанията за държавен глава през 2016 г.Тед Малох, университетски преподавател в Лондон, който е приближен на Фараж, е бил помолен от дългогодишен съветник на Тръмп да вземи копия от откраднати имейли на опоненти на Тръмп. Имейлите са откраднати от руски хакери и впоследствие бяха публикувани от \"Уикилийкс\".Разкритията са в чернова на юридически документ, изготвен от Мълър, който разследва за предполагаема руска намеса на изборите през 2016 г. и сътрудничество с кампанията на Тръмп.Малох обяви пред \"Гардиън\", че няма да коментира информацията.66-годишният е разследван от Мълър от месеци. Той беше . Също така разследващите провериха мобилния му телефон. По-късно Мълър му връчи призовка да се яви пред голямо жури във връзка с разкритията по време на разследването.Малох, който е американец, заяви пред Би Би Си след победата на Тръмп през ноември 2016 г.: \"\". Той присъства на инаугурацията на Тръмп.В същото време той е близък с Фараж и други влиятелни британски евроскептици.В черновата на Мълър пише, че на 25 юли 2016 г. Роджър Стоун, съветник на Тръмп, е изпратил писмо, в което е поискал някой да се свърже с основателя на \"Уикилийкс\" Джулиан Асандж, който тъкмо е публикувал първите откраднати имейли от Демократическата партия., пише в писмото, изпратено от Стоун на Джеръми Корси, американски автор, политически коментатор и автор на конспиративни теории. Той е приятел на Малох.Според Мълър Корси е разбрал, че Стоун има \"\".Шест дни по-късно Стоун отново изпратил писмо на Корси, в което казва, че Малох \"трябва да се види с Асандж\". На 2 август Корси отговорил на Стоун, че ще се сдобият с информация, която ще нанесе големи вреди. Впоследствие Корси е изтрил имейлите от компютъра си, но те са възстановени от разследващите.В интервю в сряда Корси коментира, че Малох не е отговорил на имейла му и не е посещавал Асандж. Той твърди, че е събрал информация за намеренията на Асандж от други източници.\"\", поясни Корси.В документа на Мълър Корси се обвинява, че е излъгал разследващите за участието си. Отбелязва се, че Корси е отклонил молбата на Стоун да му помогне да се свърже с \"Уикилийкс\", а в действителност е предал на Малох.През миналата година Малох беше обсъждан като кандидат за посланик на САЩ в ЕС, но статия на \"Файненшъл таймс\" го изобличи в няколко лъжи.", "date": "2018.11.29", "title": "Съветник на Тръмп търсил имейли на „Уикилийкс” чрез съюзник на Фараж"}
{"url": "https://news.bg/int-politics/rusiya-blokirala-nay-golemite-pristanishta-na-ukrayna-v-azovsko-more.html", "text": "Двете най-големи украински пристанища в Азовско море - Бердянск и Мариупол, са под блокадата на Русия, след като на корабите им е забранено да напускат и да влизат в пристанищата. Това обяви министърът на инфраструктурата на Украйна Володимир Омелян, цитиран от \"Ройтерс\".Общо 35 кораба са били възпрепятствани да извършат нормални операции и само плавателни съдове, движещи се към руските пристанища на Азовско море, имат разрешение за влизане, посочи той във \"Фейсбук\".\"Целта е проста - чрез налагането на блокада върху украинските пристанища на Азовско море, Русия се надява да прогони Украйна от нашата собствена територия - територия, която е наша в съответствие с всички релевантни международни закони\", изтъкна той.Омелян уточни, че 18 кораба са очаквали влизане в Азовско море, включително четири за Бердянск и 14 за Мариупол. Има също така линия от девет плавателни съда, които да излязат от Азовско море, а други осем кораба стоят близо до пристанищните кейове.Зърното и стоманата доминират превозваните с кораби стоки през пристанищата на Азовско море. и екипажите им в неделя (25 ноември) близо до Кримския полуостров, който Москва анексира през 2014 г., като обявената от нея причина беше, че незаконно са навлезли в руски териториални води - обвинение, което Украйна категорично отхвърля.Пленяването на украинските кораби доведе до най-високото напрежение от 2014 г. насам, когато проруските сепаратисти, подкрепяни от Русия, започнаха тежки сражения срещу правителството на Украйна в източния регион Донбас, предизвиквайки война, при която загинаха около 10 хил. души.", "date": "2018.11.29", "title": "Русия блокирала най-големите пристанища на Украйна в Азовско море"}
{"url": "https://news.bg/world/ukrainskite-poshti-prodalzhavat-da-rabotyat.html", "text": "Украинските пощи продължават да извършват всички пощенски услуги, въпреки военното положение.Пощенският оператор в Украйна уведомява, че в десет района в страната е наложено военно положение за 30 дни, считано от 28 ноември 2018г.Припомняме, че Мярката влезе в сила от 14,00 часа киевско време на 26 ноември до 14,25 часа на 25 януари 2019 г. На Генералния щаб е наредено да организира частична мобилизация.Решението е във връзка с  Русия иззе украински кораби в Черно море.", "date": "2018.11.29", "title": "Украинските пощи продължават да работят"}
{"url": "https://news.bg/press/vdigat-s-20-zaplatite-na-chinovnitsi-otlichnitsi-222-tirove-i-koli-blokiraha-stranata.html", "text": "200 000 българи във военно положение в УкрайнаБлизо 200 хиляди българи, живеещи на територията на Украйна, ще бъдат засегнати от 30-дневното военно положение, което влезе в сила в 9 часа сутринта в сряда. То бе въведено след сблъсъка между бойни кораби на Русия и Украйна в района на Керченския проток в неделя. Действието му обхваща 10 области в страната, в това число Одеска и Запорожка, където има компактна българска общност.В българското посолство в Киев разкриват гореща телефонна линия, на която сънародниците ни, пребиваващи или пътуващи в страната, могат да се обърнат за информация. Съдействие ще оказва и консулството ни в Одеса.Вдигат с 20% заплатите на чиновници отличнициС 20% ще се увеличат заплатите на чиновниците, които получат отлична оценка за работата си. Това предвиждат промени в Наредбата за заплатите на служителите в държавната администрация, предложени за обществено обсъждане. Досега при такава оценка възнаграждението се повишаваше с 15 на сто. Повече ще взимат и тези, които получат оценка \"Изпълнението надвишава изискванията\". Тяхната месечна заплата ще расте с 15%, вместо досегашните 10 на сто.При оценка \"Изпълнението отговаря напълно на изискванията\" вместо 5 на сто, увеличението ще бъде 10%. Промяната засяга около 130 хиляди човека, колкото са служителите в държавната администрация.222 тирове и коли блокираха страната222 тирове и коли блокираха страната. Това показват данните, предоставени специално за \"Монитор\" от Дирекция \"Национална система 112\". Най-много са били обажданията от Русе, където са закъсали 46 автомобила, следва Велико Търново с 40, Монтана с 30 аварирали и Разград с 24. Най-малко молби за помощ е имало в Търговище и Бургас, където само по един човек се е обадил на спешния телефон. Блокиралите движението коли в столицата пък са били 4, а в Софийска област 7.50 таксиджии искат минимални тарифиМинимални тарифи поискаха протестиращите днес пред Столична община около 50 таксиджии.Според тях през деня за километър в София клиентите трябва да плащат от 98 стотинки нагоре, а през нощта - от 1,16 лв.Столичният общински съвет (СОС) най-вероятно ще приеме минимална цена за таксиметровите услуги, но още не е ясно дали тарифите ще исканите от протестиращите.Минималните и максималните осигуровки се повишават от 2019 г.По-висок минимален и максимален осигурителен доход, таван за всички пенсии и замразени обезщетения - това е бюджетът на държавното обществено осигуряване за 2019 г., който иначе управляващите провъзгласиха за най-социалния досега. Законът бе гласуван окончателно в среднощен маратон във вторник и сряда, а опозиционните партии се надпреварваха да предлагат баснословни увеличения, за които всички знаят, че не са реалистични.От 1 юли 2019 г. минималната пенсия за осигурителен стаж и възраст става 219.43 лв. (207.60 лв. дотогава). От същата дата всички пенсии ще бъдат осъвременени с 5.7%. До 1 юли таванът на пенсиите ще бъде 910 лв., включително за новите пенсионери, за които до влизането в сила на този закон се предвиждаше да няма ограничение. От 1 юли максималната пенсия става 1200 лв. и занапред ще бъде 40% от максималния осигурителен доход (при 35% сега). Средната пенсия ще бъде 386.2 лв.Правителството дава близо 200 млн. лв. за съветски изтребителиСлед като не успяха да финализират през тази година проекта за придобиване на нови натовски изтребители, управляващите решиха да налеят поредната колосална сума в ремонта на използваните в момента стари съветски изтребители, като парите очаквано ще отидат в Русия и Беларус.На днешното си заседание Министерският съвет (МС) гласува две решения, с които одобрява финансовата рамка съответно за ремонта на изтребителите МиГ-29 и на щурмовите самолети Су-25 на обща стойност около 196 млн. лв. с ДДС. \"Средствата се осигуряват за сметка на преструктуриране на разходите по централния бюджет за 2018 г.\", уточняват от правителствената пресслужба, което на практика означава, че става дума за неусвоените пари за нови западни изтребители.Българите запазват правата си след \"Брекзит\"В българското посолство в Лондон се проведе информационна среща за българските граждани на територията на Обединеното кралство за техните права след \"Брекзит\" и схемата за кандидатстване за \"статут на уседналост\", съобщи БНР. Присъстващите българи получиха уверения от служители на британските ведомства, ангажирани в този процес, че нямат основания за притеснения за съблюдаването на правата им дори и в случай на излизане от Европейския съюз без сделка.Българското посолство организира този семинар съвместно с министерството за \"Брекзит\" и министерството на вътрешните работи. На въпроса дали българите трябва да се притесняват за получаването на така наречения \"статут на уседналост\" и да побързат след обявената дата за \"Брекзит\" - 29 март 2019 година, заместник-министърът за \"Брекзит\" Робин Уокър отговори.", "date": "2018.11.29", "title": "Вдигат с 20% заплатите на чиновници отличници, 222 тирове и коли блокираха страната"}
{"url": "https://news.bg/world/tramp-ne-znael-za-sreshtite.html", "text": "Президентът Доналд Тръмп заяви пред Робърт Мюлер, че Роджър Стоун не му е разказал за Уикилийкс, и не е разказал за срещата на \"Тръмп Тауър\" през 2016 г. между неговия син, служители в кампанията и руски адвокат, относно мръсотия за Хилъри Клинтън, съобщи Си Ен Ен.Един източник описва отговорите на президента, без да дава каквато и да било директност и казва, че президентът е уточнил, че отговаря на най-доброто от спомените си.Това е първият поглед върху това как президентът отговори на писмените въпроси на екипа на Мюлер за ключовото разследване за намесата на Русия в изборите в САЩ.", "date": "2018.11.29", "title": "Тръмп не знаел за срещите"}
{"url": "https://news.bg/world/24-godishen-balgarin-poluchi-7-godini-zatvor-v-avstriya-za-terorizam.html", "text": "Българин бе осъден на 7 години затвор в Австрия за тероризъм.24-годишният мъж се прибрал от Сирия през 2015 г. Властите открили у него планове за терористична атака.По същото дело 38-годишен австриец е осъден на 8 години затвор за това, че убедил две двойки и общо деветте им деца да се присъединят към ДАЕШ \"Ислямска държава\" в Сирия.Приблизително 300 души от Австрия са заминали или са се опитали да заминат от 2011 г. за Сирия и Ирак. Около 50 от тях са загинали, а близо 100 са се върнали в страната.", "date": "2018.11.29", "title": "24-годишен българин получи 7 години затвор в Австрия за тероризъм"}
{"url": "https://news.bg/world/gruziya-izbra-za-parvi-pat-prezident-zhena.html", "text": "Независимият кандидат за президент Саломе Зурабишвили води на втория тур на изборите в Грузия, съобщи РИА \"Новости\".Централната избирателна комисия публикува данните от втория тур на президентските избори, след като преброи повече от 97% от гласовете.Саломе Зурабишвили печели 59.6% от гласовете и така става първата жена в Грузиа избрана за президент. Кандидатът на опозицията Григол Вашадзе - 40.4%.По-рано беше съобщено, че избирателната активност на втория тур на президентските избори в Грузия е била 56,23%.", "date": "2018.11.29", "title": "Грузия избра за първи път президент жена"}
{"url": "https://news.bg/world/opozitsiyata-izleze-na-protest-v-skopie.html", "text": "В македонската столица Скопие се проведе мащабен антиправителствен протест. Той беше организиран от най-голямата опозиционна партия в страната - ВМРО-ДПНЕ.В протеста участвали няколко стотин души.\"ВМРО-ДПМНЕ излиза на улиците, за да свали управлението на Зоран Заев, а през идните зимни месеци ще водим хората на улицата, когато ситуацията стане изключително тревожна. Държавата е превзета от егоистичния елит, който изземва власта от хората \", каза лидерът на опозицията Кристиан Мицкоски.Участниците се противопоставят на изменението на Конституцията на Република Македония във връзка с промяната на имената на държавата, така и на искането за екстрадация на бившия премиер Никола Груевски от Унгария.ВМРО-ДПНЕ плаши, че протестите ще станат регулярни.", "date": "2018.11.29", "title": "Опозицията излезе на протест в Скопие"}
{"url": "https://news.bg/world/sasht-pratiha-voenni-korabi-kray-tayvan.html", "text": "САЩ изпратиха два военноморски кораба през Тайванския проток, предаде \"Ройтерс\". Агенцията уточнява, че това трета операция за тази година. Американската армия увеличава честотата на транзитите през стратегическия воден път въпреки опозицията от Китай.Действията на Пентагона заплашват още повече да засиляр напрежението с Китай, но вероятно ще бъде видяно от Тайван като знак за подкрепа на фона на нарастващото търкане между Тайпе и Пекин.\"Военният флот на САЩ ще продължи да плава и да работи навсякъде, където международното право позволява\", отбелязаха от Пентагона.Министерството на отбраната на Тайван заяви, че това е нормален транзит през международните води в Тайванския пролив и тайванските сили са наблюдавали преминаването на корабите.Последният ход идва преди очакваната среща между Тръмп и китайския президент Син Джинпинг тази седмица в Аржентина в кулоарите на срещата на върха на Г-20.", "date": "2018.11.29", "title": "САЩ пратиха военни кораби край Тайван"}
{"url": "https://news.bg/world/zamesvat-ni-v-orazheen-trafik-za-yuzhen-sudan.html", "text": "Уганда е помогнала на Южен Судан да купи оръжия и муниции от България, Румъния и Словакия, съобщи \"Ройтерс\".Агенцията се позовава на проучване на разположената във Великобритания неправителствена организация \"Конфликт армамънт рисърч\".Оръжията били доставени на Уганда през 2014 и 2015 г., след което били прехвърлени в съседен Южен Судан.В момента не се разкриват повече подробности.", "date": "2018.11.29", "title": "Замесват ни в оръжеен трафик за Южен Судан"}
{"url": "https://news.bg/int-economics/novi-trudnosti-pred-turski-potok.html", "text": "Нови трудности изникват пред \"Турски поток\". Причината е, че липсва инфраструктура за експанзия на Балканите, съобщава \"Интерфакс\".Агенцията отбелязва, че сръбският и българският участък от продължението на \"Турски поток\" ще бъдат готови не по-рано от края на 2020 г. Това означава, че синьо гориво може да бъде доставяно не по-рано от януари 2021 г.По тази причина \"Газпром\" ще бъде принуден да чака не по-малко от една година след завършването на строителството на \"Турски поток\", за да може да стъпи на Балканите.Другата опция е да заложи на трасето през Гърция и Италия.", "date": "2018.11.29", "title": "Нови трудности пред \"Турски поток\""}
{"url": "https://news.bg/world/sasht-i-velikobritaniya-dogovorili-aviatsionno-sporazumenie.html", "text": "САЩ и Великобритания са договорили авиационно споразумение. То ще влезе в сила, след като Острова напусне ЕС.Новото споразумение има за цел да гарантира бъдещето на трансатлантическите полети.Сделката \"ще гарантира жизненоважни трансатлантически маршрути, използвани от милиони пътници годишно, като се гарантира, че хората ще могат да продължат да пътуват лесно между Великобритания и САЩ,\" обяви британското правителство.Най-голямата грижа са двустранните правила, които ще изискват авиокомпаниите да имат значителни САЩ или британската собственост. Това представлява проблем за британските авиолинии със значителна собственост на ЕС. Този проблем ще се задълбочи при предстоящия Брекзит.Все пак новото споразумение отчита и постигнатите договорености между ЕС и САЩ в гражданската авиация.", "date": "2018.11.29", "title": "САЩ и Великобритания договорили авиационно споразумение"}
{"url": "https://news.bg/society/parlamentat-otpuska-107-mln-lv-na-ban-dogodina.html", "text": "Със 107 милиона лева ще разполага догодина Българската академия на науките.Това решиха депутатите, като одобриха годишния трансфер към академията в рамките на бюджета на Министерството на образованието.Министър Красимир Вълчев обяви, че като цяло са осигурени повече пари за наука в страната, а академията има възможност да печели проекти от фонда за научни изследвания, съобщи БНР.Сумарното увеличение е с над 40 милиона - ръст без аналог с други бюджетни организации през последните години, изтъкна министърът.Прпомняме, в началото на ноември Красимир Вълчев обясни, че  на Националния институт по метеорология и хидрология към Министерството на образованието и науката.На 14 септември, КНСБ коментира, че подготвя синдикалната дейност на НИМХ. В , обясни президента на синдиката Пламен Димитров.Вълчев и премиерът Борисов проведоха  (НИМХ) при БАН. Срещата дойде след  заради липса на адекватно финансиране. Министър-председателят от своя стана даде  без намесата на правителството. Срокът бе до 22 август, сряда.Проф. Юлиан Ревалски обясни тогава, че на , БАН са поели ангажимент да се види каква самостоятелност би могла да се предложи на НИМХ в рамките на академията. Междувременно бе освободен шефа на НИМХ проф. Христомир Брънзов, а от администрацията на БАН обясниха, че досегашният шеф на НИМХ проф. Христомир .За временен шеф на НИМХ бе . На 18 септември бе постигнато .", "date": "2018.11.29", "title": "Парламентът отпуска 107 млн. лв. на БАН догодина"}
{"url": "https://news.bg/world/nato-se-gotvi-za-kiber-voyna.html", "text": "НАТО провежда големи кибер учения в Естония, съобщи пресслужбата на Алианса.Тя пояснява, че по време на упражнението ще бъдат тествани военни операции в киберпространството.Учението \"Кибър коалиция\", което се провежда в град Тарту, е насочено към обучение на специалисти по кибер отбраната от страните от Северноатлантическия алианс и тестване на тяхната способност да защитават мрежите на НАТО и националните мрежи от опити за проникване.През последните месеци се засилиха обвиненията, че свързани с Кремъл руски хакери са заплаха за западната сигурност.", "date": "2018.11.29", "title": "НАТО се готви за кибер война"}
{"url": "https://news.bg/society/glasuvaha-parite-na-chast-ot-ministerstvata.html", "text": "С 267 милиона лева ще разполага Министерството на транспорта догодина. Това утвърдиха депутатите на второ четене в последния текст, който гласуваха тази вечер от финансовата рамка за догодина. 175 милиона лева от всички средства за транспортното министерство ще са субсидия за БДЖ \"Пътнически превози\", съобщи БНР.Със 192 милиона лева ще разполага Министерството на земеделието догодина, реши Народното събрание.Въпреки че имаше предложения за увеличаване на средствата за министерството дори и от ГЕРБ, окончателните текстове останаха, както бяха предложени от Министерския съвет в закона за държавния бюджет за 2019 година.Народното събрание одобри и бюджета на Министерството на културата, което догодина ще разполага с малко под 200 милиона лева - с 20 милиона повече от настоящата година.Народното събрание ще продължи работата си по Бюджет 2019 година в четвъртък.", "date": "2018.11.29", "title": "Гласуваха парите на част от министерствата"}
{"url": "https://news.bg/int-politics/sauditska-arabiya-kupuva-raketi-za-15-mlrd-dolara-ot-sasht.html", "text": "Саудитска Арабия подписа междуправителствено споразумение със Съединените щати за закупуването на американската система за противоракетна отбрана THAAD в размер на 15 милиарда долара, съобщава говорител на Държавния департамент, цитиран от ТАСС. Страните са подписали окончателния договор на 26 ноември, но това става известно сега. \"На 26 ноември представители на Саудитска Арабия и Съединените щати подписаха писма, в които се предлага и приема предложението - междуправителствено споразумение, определящо условията за прехвърляне на противоракетни системи в сделка за продажба\", коментира говорителят на външното министерство на САЩ. Дипломатът припомни, че през октомври 2017 г. Държавният департамент уведоми Конгреса на САЩ за потенциална сделка за продажба на Саудитска Арабия - 44 установки THAAD, 360 ракети за прихващане, 16 контролни пункта и седем радара за тези комплекси на стойност 15 милиарда долара.\"Продажбата на системата за противоракетна отбрана на THAAD ще бъде от полза за националната сигурност на САЩ, като ще спомогне за гарантирането на дългосрочната сигурност на Саудитска Арабия и региона на Персийския залив в отговор на нарастващата заплаха от балистични ракети и ислямски екстремистки групировки\", заяви говорителят на външното министерство.\"Съединените щати възнамеряват да останат надежден партньор на Саудитска Арабия, за да защитят интересите на нашата страна, както и Израел и всички останали партньори в региона. Саудитска Арабия е важен партньор и дългогодишният ни исторически ангажимент е абсолютно необходим за националната сигурност на САЩ\", допълва дипломатът.\"Съединените щати остават ангажирани със сигурността и стабилността в региона на Персийския залив. Десетилетия ние демонстрирахме този ангажимент чрез постоянни усилия за укрепване на нашите дипломатически отношения и изграждане на отбранителни способности в целия регион, особено чрез споразумения за сигурност, военно оборудване, военни учения и подготовка, както и програми за обмен във военната сфера\", коментира представителят на Държавния департамент.Според \"Ройтерс\" администрацията на Вашингтон \"е предприела агресивни стъпки\", за да приключи тази сделка. В края на септември Тръмп разговаря със саудитския крал Салман бин Абдул Азиз Ал Сауд, за да обсъди този последен договор.По този начин сделката, която страните започнаха да обсъждат през декември 2016 г. е завършена. Изпълнението е предоставено на Lockheed Martin.След убийството на журналиста Джамал Кашоги в генералното консулство на Саудитска Арабия в Истанбул американските депутати остро разкритикуваха американските военни договори за продажба на оръжия в Саудитска Арабия на стойност 110 млрд. долара. През февруари 2018 г. Владимир Кожин, асистент на Владимир Путин за военно-техническо сътрудничество, заяви, че са подписани документите за доставка на системи С-400 на Саудитска Арабия и договорени всички параметри.В същото време в началото на този месец саудитският посланик в Москва Райд Халед Кримли коментира, че окончателното решение към момента за доставката на системи С-400 в Саудитска Арабия все още не е направено.", "date": "2018.11.29", "title": "Саудитска Арабия купува ракети за 15 млрд. долара от САЩ"}
{"url": "https://news.bg/world/dzhon-brenan-pishe-memoari.html", "text": "Бившият директор на Централното разузнавателно управление на САЩ (ЦРУ) Джон Бренън работи върху мемоарите си. Те ще бъде публикувани от Celadon Books, част от издателство Macmillan Publishers, разкри АП.\"В продължение на много години Джон Бренън е бил свидетел и участвал в ключови събития от съвременната американска история, включително такива като войната в Персийския залив, терористичните атаки от 11 септември 2001 г., Арабската пролет, лова на Бин Ладен и опитите на Русия да подкопае националната сигурност САЩ \", - каза президентът на издателството Джейми Рааб. Според него мемоарите ще бъдат публикувани през 2020 г.Бренън ръководи ЦРУ от 2013 г. до 2017 г. и преди това е бил съветник на 44-ия президент на САЩ Барак Обама за борба с тероризма. Бренън подаде оставка на 20 януари 2017 г. в деня на встъпването в длъжност на президента на САЩ Доналд Тръмп. Оттогава насам те многократно се критикуват взаимно.По-специално Тръмп нарича Бренън най-лошия директор на ЦРУ.", "date": "2018.11.29", "title": "Джон Бренън пише мемоари"}
{"url": "https://news.bg/weather/zhalt-kod-za-stud-v-23-oblasti.html", "text": "Жълт код за сибирски студ в 23 области е въведен за днешния ден, съобщиха от НИМХ.Ще продължи да духа умерен, в Източна България силен до бурен вятър от север-североизток и в Добружда, Лудогорието и по планинските проходи ще има снежни виелици и ще се образуват навявания.Минималните температури ще бъдат между минус 7° и минус 2°.До обяд в повечето райони снеговалежите ще спрат, най-късно, едва привечер в югоизточните райони. Над Западна България облачността временно ще се разкъса и намалее. Ще духа умерен, в Източна България силен до бурен вятър от север-североизток и с него застудяването ще продължи.Максималните температури ще са от минус 5°- минус 2° в Северна до минус 1° - плюс 4° в Южна България.В планините в сутрешните часове все още ще вали слаб сняг, но до обяд в повечето места ще спре. След обяд над масивите от Западна България облачността временно ще се разкъса и намалее. Най-късно ще спрат снеговалежите в Рило-Родопската област и Странджа и Сакар. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра - около минус 8°.По Черноморието ще остане ветровито със силен до бурен вятър от север-североизток. Валежите ще спират, най-късно вечерта в крайните южни райони. Температурите ще продължат да се понижават и максималните ще са от минус 1 по Северното до 5° по Южното Черноморие. Температурата на морската вода е 10-13°. Вълнението на морето ще бъде 4-5 бала.", "date": "2018.11.29", "title": "Жълт код за студ в 23 области"}
{"url": "https://news.bg/crime/vks-proveryava-resheniyata-za-zadarzhaneto-v-aresta-na-ivancheva-i-petrova.html", "text": "Председателят на Върховния касационен съд (ВКС) Лозан Панов е наредил да се извърши проверка на организацията на дейността на Апелативния специализиран съд (АСНС) във връзка с мерките на Десислава Иванчева и Биляна Петрова и протестирането на определенията на първоинстанционния съд.При проверката трябва да бъдат установени: броят на образуваните въззивни наказателни частни дела със същите подсъдими лица; администрирането на сезиращите документи от страна на първоинстанционния съд по частните дела, постъпването им в АСНС; регистрирането и образуването на делата; изборът на съдия-докладчик и на членовете на съдебните състави; сроковете за произнасяне.Проверката е възложена на Галина Захарова - заместник-председател на ВКС и ръководител на Наказателната колегия като председател, и членовете Капка Костова, председател на Първо наказателно отделение и Галина Тонева, съдия във Второ наказателно отделение.Проверката е разпоредена със заповед вчера (28.11.2018 г.) и трябва да завърши до 05.12.2018 г. Докладът на комисията трябва да бъде готов до 10 декември тази година.Припомняме, на \", но .Прокуратурата обаче  определението и Апелативният съд спря изпълнението му. Реално това се случва за втори път.Адвокатът на Иванчева Марин Марковски заяви, че реално задържането е незаконно. Освен това по думите му прокуратурата не разполага с никакви доказателства по обвинението. Тогава беше повдигнат въпроса и с , който се намираше под домашен арест. Петко Дюлгеров бе . За него се разбра едва на следващия ден, когато му бяха повдигнати обвинения като помагач, който умишлено е улеснил Иванчева и Петрова да поискат и приемат подкуп. На практика от процеса до този момент се разбра, че Петко Дюлгеров е взел парите и е \"консултирал\" бизнесмена Александър Ваклин. В момента се развива и поредният скандал около ареста и процеса срещу Десислава Иванчева и Биляна Петрова, свързан с условията в ареста, където те пребивават вече месеци. ", "date": "2018.11.29", "title": "ВКС проверява решенията за задържането в ареста на Иванчева и Петрова"}
{"url": "https://news.bg/regions/zhiteli-na-lehchevo-protestirat-zaradi-italianski-bokluk.html", "text": "Стотици жители на едно от най-големите монтански села - Лехчево, се включиха в подписка срещу намеренията на фирма да обработва отпадъци от Италия в селото, съобщи bTV.Хората се притесняват, че въздухът, водата и почвата ще бъдат непоправимо замърсени.От здравната инспекция обаче са на мнение, че няма нужда от оценка на въздействието на околната среда, защото до площадката няма сгради.Кметът Димитър Илиев заявява, че няма точна информация, знаело се само, че ще докарват пластмаси от Италия.Денислава Славкова от екоинспекцията обяснява, че според документите не става дума за горене, а за нагряване за получаване на гранулат.Все още текат процедури по евентуално получаване на възражения.От фирмата подчертават, че притесненията на хората са неоснователни и новата инсталация ще отвори 10-15 нови работни места.От дружеството са категорични, че ако напрежението не стихне, са склонни да се откажат от проекта.", "date": "2018.11.29", "title": "Жители на Лехчево протестират заради италиански боклук"}
{"url": "https://news.bg/world/yaponiya-se-sdobiva-sas-samoletonosachi-za-parvi-pat-ot-vsv.html", "text": "Япония ще се сдобие с най-малко един самолетоносач за първи път от Втората световна война. Токио ще се опита да сдържа експанзията на Китай в Тихия океан.Правителството ще превърне два хеликоптероносача клас \"Изумо\" в самолетоносачи, за да могат да транспортират и бойни самолети, според японски медии, цитирани от \"Гардиън\".Тази седмица бизнес вестникът Nikkei излезе с информация, че Япония ще закупи 100 американски изтребителя Ф-35 за повече от 8,8 милиарда долара. Преди година президентът на САЩ Доналд Тръмп призова Токио да купува повече американски оръжия.В информацията се отбелязва, че поръчката е допълнение към 42 изтребителя Ф-35, които вече са закупени от САЩ.Японският премиер Шиндзо Абе заяви пред Тръмп през септември, че модерно въоръжение ще бъде от голяма \"важност за укрепване на отбраната на Япония\".Японците ще превърнат в самолетоносачи два хеликоптероносача клас \"Изумо\", които могат да транспортират до 14 хеликоптера. Така Япония ще се сдобие с първите самолетоносачи от края на Втората световна война. Но противници твърдят, че това е в нарушение на пацифистката конституция.Предишни японски правителства отказваха предложението да се сдобият със самолетоносачи.Според вестник \"Майничи Шимбун\" самолетоносачите ще бъдат разположени за защита на югозападните японски острови.", "date": "2018.11.29", "title": "Япония се сдобива със самолетоносачи за първи път от ВСВ"}
{"url": "https://news.bg/world/hvanaha-dvama-balgari-v-yahta-s-11-tona-hashish-kray-sitsiliya.html", "text": "Хванаха двама българи с 11 тона хашиш в италиански води.Сицилийския пролив продължава да е писта за дрога. Това съобщи италианският ежедневник Ла Република.В понеделник следобед в близост до бреговете на Рагуза италианската полицията по предварителна информация от испанските служби задържала яхта, която плавала под холандски флаг. На борда й полицейските служители открили общо 11 тона хашиш.Екипажът се състоял от двама българи. В момента те се разследват от икономическата полиция в Палермо и Рагуза, която се опитва да проучи точния маршрут на дрогата през Сицилийския пролив. ", "date": "2018.11.29", "title": "Хванаха двама българи в яхта с 11 тона хашиш край Сицилия"}
{"url": "https://news.bg/crime/prokuraturata-iska-postoyanen-arest-za-7-ot-zalovenite-narkodilari-v-burgas-i-sofiya.html", "text": "Спецпрокуратурата поиска от съда \"Задържане под стража\" на 7 души, Слави Желязков, Румен Темелков, Томи Атанасов, Христо Янев, Петър Ганев, Данчо Данев и Димитър Дойчинов, за  на територията на  Бургас.Припомняме, че те бяха задържани във вторник при специализирана операция в двата града. Осмият от групата е с \"Парична гаранция\" и забрана да напуска страната.", "date": "2018.11.29", "title": "Прокуратурата иска постоянен арест за 7 от заловените наркодилъри в Бургас и София"}
{"url": "https://news.bg/health/tsekulova-promenite-vav-fonda-za-lechenie-na-detsa-tselyat-spirane-na-obshtestveniya-savet.html", "text": "\"Цялата промяна се извършва, само за да бъде премахнат Общественият съвет\". Това заяви пред БНР журналистът Надежда Цекулова, бивш член на Обществения съвет на Фонда за лечение на деца, който се закрива от 31 март 2019 г.С приемането на Бюджета на НЗОК за 2019 г. Фондът за лечение на деца минава на подчинение към Националната здравноосигурителна каса.Бюджетът, който Фондът разпределя е нищожен на фона на бюджета, който разпределя НЗОК. Не мисля, че дейността му е представлявала някаква финансова тежест за българското здравеопазване и здравния бюджет, смята Цекулова.Според нея: \"тежест представляваше обществения съвет и това, че имаше поглед на външни хора върху начина, по който функционират определени механизми в системата. Кой ще следи за този интерес оттук нататък - видно никой - това беше и целта\".Журналистът, който отблизо следи процесите в Обществения съвет и във Фонда се притеснява, че промяната е написана на коляно. Включително хората, които предстои да започнат да администрират тези дейности, не са наясно по какъв ред ще успеят да регламентират всички тези дейности, които в момента са извън НЗОК, а трябва да станат част от портфолиото ѝ\", добави Цекулова.Според нея причината за  е заради начина, по който се говори по важни теми. \"За страшно много теми говорим по много шумен начин. Това като че ли обезсмисли публичното говорене, отне от неговата енергия и тежест. До голяма степен я отне от енергията на хората, които се опитват чрез публично говорене да поставят акцент върху определени теми и проблеми\", допълни Надежда Цекулова.Тя е песимист за дейността на \".Припомняме, Изпълнителната агенция по трансплантации и Изпълнителната агенция по медицински одит ще се слеят в новата мегаагенция \"Медицински надзор\". За тяхната дейност се предвижда трансфер от 16 милиона лева от Министерството на здравеопазването към новата мегаагенция.", "date": "2018.11.29", "title": "Цекулова: Промените във Фонда за лечение на деца целят спиране на Обществения съвет"}
{"url": "https://news.bg/regions/verizhna-katastrofa-na-patya-balchik-albena.html", "text": "Четири автомобила се удариха на пътя Балчик - Албена, съобщи БНТ. Верижната катастрофа е станала заради заледяване и липса на опесъчаване.Балчишката полиция съобщава, че колите са изтеглени от пътя, а щетите са само материални. Няма пострадали граждани.Оттам допълват, че няма затворени пътища в община Балчик.Органите да реда съветват водачите да шофират внимателно и да бъдат оборудвани със зимни гуми и необходимите принадлежности против замръзване.Управителят на общинското предприятие \"Благоустрояване и комунално стопанство\" Екатерина Стоянова заявява, че пътят за Албена вече е обработен. Техниката се насочва в посока Тузлата, откъдето също има сигнали за неопесъчени участъци.В Балчик са обработени основните улици, около спирките и стъпалата. Тротоарите не са и по тях трябва да се върви с повишено внимание.От просветния отдел в общината уточняват, че училищата са отоплени и учебният процес върви нормално. Понижен е броят на пътуващите ученици.", "date": "2018.11.29", "title": "Верижна катастрофа на пътя Балчик-Албена"}
{"url": "https://news.bg/int-politics/kitay-obyasnyava-za-protektsionizma-i-g-20.html", "text": "Говорителя на китайското външно министерство Генг Шуанг, обясни позицията на страната относно забраните за Huawei, редактирането на човешки гени, предстоящата среща на върха на Г-20, протекционизъм и поддържане на многостранна търговска система.Механизмът на срещата на върха на Г-20 е създаден на фона на световната финансова криза. През последните десет години тя отбеляза забележителен напредък и се превърна във всеобщо призната основна платформа за международно икономическо сътрудничество, която играе важна роля при планирането на глобално икономическо управление на най-високо ниво.В момента световната икономика е изправена пред риск и натиск и е повлияна от едностранчивост и протекционизъм. Китай се надява, че механизмът на срещата на върха на Г-20 по повод своята 10-та годишнина отново ще демонстрира водещата си роля като основен форум за международно икономическо сътрудничество, ще изпрати положителен сигнал за поддържане на многостранност, застъпничество за партньорство, посветен на изменението на климата, растеж, основаващ се на иновациите и насърчаване на приобщаващото развитие, постигане на практически резултати и въвеждане на нов импулс за световната икономика към курс на солиден, устойчив, балансиран и приобщаващ растеж.Китай винаги участва активно в сътрудничеството на Г-20. Китайските лидери присъстваха на всички предходни срещи на Г-20 и допринесоха с китайската мъдрост и китайските предложения за подобряване на световното икономическо управление. Срещата на Г20 в Хангжу през 2016 г. е крайъгълен камък в историята на сътрудничеството на Г-20. Всичко това напълно демонстрира пълната подкрепа на Китай за сътрудничеството и многостранността на Г-20.Китай е готов да работи с всички заинтересовани страни и се стреми към консенсус на предстоящата среща на върха на Г-20 и да гарантира успех.Китай е сериозно загрижен от решението на правителството на Нова Зеландия да откаже на телекомуникационна компания в Нова Зеландия да използва Huawei за предоставяне на 5G услуги, позовавайки се на риск за националната сигурност. Китайското правителство насърчава китайските компании да осъществяват икономическо сътрудничество в други страни въз основа на пазарни принципи и международни правила и спазване на местните закони.Икономическото и търговско сътрудничество между Китай и Нова Зеландия е взаимно изгодно. Надяваме се, че Нова Зеландия може да изглади условията за работа на китайските предприятия там и да допринесе повече за взаимното доверие и сътрудничество.Във връзка с предотвратяване на научните изследвания в областта на редактирането на човешки гени в бъдеще, Китай счита, че това не е въпрос на дипломацията.В допълнение Китайската национална комисия по здравеопазване, Министерството на науката и технологиите и други заинтересовани асоциации и китайски експерти и учени изразиха своето мнение по този въпрос.Вчера, Южният университет за наука и технологии в Шенжен коментира, че не е запознат с изследователския проект на Хе и ще започне разследване. Стотици китайски учени се подписаха в писмо в социалните медии, осъждащо изследването, заявявайки, че са \"решително\" против него.", "date": "2018.11.29", "title": "Китай обяснява за протекционизма и Г-20"}
{"url": "https://news.bg/regions/ot-polovin-godina-finite-prahovi-chastitsi-sa-v-norma-uveryava-fandakova.html", "text": "От април до средата на октомври в София не е имало нито един ден с превишение на нормите на фини прахови частици. Това показват измерванията, направени от Изпълнителна агенция \"Околна среда\".Кметът на столицата Йорданка Фандъкова заяви, че в район \"Красна поляна\" са монтирани общо 10 филтъра, които почистват димните газове от печки на твърдо гориво. Благодарение на тях замърсяването намалява с до 80%. Фандъкова обясни, че понеже филтрите имат много ниска консумация на енергия (само 30 вата), за целия отоплителен сезон натоварват сметката за ток на едно домакинство с не повече от 20 лв.В зимните месеци най-сериозният проблем за качеството на въздуха е отоплението на твърдо гориво - нискокачествени въглища, сурови дърва, както и нерегламентираното изгаряне на отпадъци.Според направено проучване на отоплението в София 55 хиляди домакинства се отопляват с дърва и въглища. Кметът изтъкна, че една от целите на общината е до 3 години да се подменят старите печки на дърва и въглища на 30% от домакинствата, като очакванията са това да се отрази положително върху въздуха.Фандъкова увери, че вече е разговаряла със социалния министър Бисер Петков за отпускане на социални помощи за отопление на алтернативно гориво.Без подкрепа и без специален стимул за домакинствата да подменят отоплителните си инсталации, няма да постигнем добър резултат, категорична е тя.По инициатива на Столичната община се въвеждат и стандарти за дървата и въглищата.Кметът посочи, че постоянно се извършват проверки за нерегламентирано изгаряне на отпадъци и допълни, че за да улесни и насърчи правилното изхвърляне на отпадъци, които се ползват за изгаряне, общината е осигурила специални предавателни пунктове.", "date": "2018.11.29", "title": "От половин година фините прахови частици са в норма, уверява Фандъкова"}
{"url": "https://news.bg/crime/nova-shema-vavezhdat-telefonnite-izmamnitsi.html", "text": "Криминалисти предупреждават за телефонна измама по нова схема, съобщиха от МВР-Ловеч.На 27 ноември около 01.00 часа, 44-годишен мъж от Троян е сигнализирал полицията, че най-вероятно е станал «муле» на телефонни измамници.Мъжът е работник и чрез обявеите контакти на 26 ноември е нает от непознати да извози ударен автомобил от Румъния до България.Непознатите му е заръчали да мине през град Ловеч, където ще го чака тяхна \"позната\" жена, за да му предаде пари за извънредните разходи. Шофьорът изпълнил указанията и от точно определено място в гр. Ловеч е взел пари от възрастна жена. След това е потеглил към Русе.По пътя се усъмнил в законността на всички обстоятелства около създалата се ситуация, подал е сигнал в полицията в Ловеч и се е върнал обратно в града. Там е предал сумата от 4900 лева на полицейските служители.От полицията уточняват, че същия ден около 09.00 часа са получили сигнал от 71-годишна жена от гр. Мездра. Тя обяснила, че е станала жертва на телефонна измама и на 26 ноември в гр. Ловеч е предала сумата от 4 900 лв. на непознат мъж. По случая е образувано досъдебно производство и работата по случая продължава.Вторият случай, описан от полицаите, е на 79-годишен мъж от Троян. Той е дал 2 600 лева на измамници. На 27 ноември около 18.00 часа с позвъняване на домашния и на мобилния му телефон е бил въведен в заблуда по познатата схема, че помага на полицията за залавянето на телефонни измамници. По случая е образувано досъдебно производство и работата продължава.От МВР-Ловеч информират, че месец преди коледните и новогодишни празници се забелязва зачестяване на опитите за телефонни измами на територията на областта.Как да реагирате ако получите обаждане от подобен вид :", "date": "2018.11.29", "title": "Нова схема въвеждат телефонните измамници"}
{"url": "https://news.bg/int-politics/nato-otgovori-na-poroshenko-che-veche-ima-silno-prisastvie-v-cherno-more.html", "text": "В отговор на , НАТО да изпрати корабите си към Азовско море след , говорителят на НАТО Оана Лунгеску заяви, че съюзът вече има \"силно присъствие\" в Черноморския регион.Тя добави, че военни кораби на НАТО са прекарали 120 дни в патрулиране и провеждане на учения през 2018 г.,Тези учения и патрули са вече с 50% повече, отколкото през цялата 2017 г. Tри държави-членки на НАТО имат излаз на Черно море, Турция, България и Румъния. Русия по-рано критикува призива на Порошенко като \"ясно насочен към предизвикване на по-нататъшно напрежение\".", "date": "2018.11.29", "title": "НАТО отговори на Порошенко, че вече има силно присъствие в Черно море"}
{"url": "https://news.bg/world/spor-mezhdu-mey-i-korbin-v-koya-televiziya-da-se-sastoi-debatat-za-brekzit.html", "text": "Спор между премиера на Великобритания Тереза Мей и лидера на Лейбъристката партия Джереми Корбин в коя телевизия да се състои дебатът за Брекзит, информира Би Би Си.Мей е приела предложението на Би Би Си да организира дебата за Брекзит на 9 декември - два дни преди решаващия вот за споразумението в парламента.Но източници от основната опозиционна партия заявиха, че лейбъристите все още не са се съгласили да участват. Джереми Корбин обяви, че предпочита предложението на ITV.Корбин подчерта, че предпочита предложението на ITV, защото планът на Би Би Си съвпада с британското реалити шоу I'm A Celebrity... Get Me Out Of Here!.\"\", каза той.Политическият редактор Норман Смит от Би Би Си заяви, че дебатът по британската телевизия ще включва и въпроси на граждани на страната.Мей отхвърли призива по-малки партии да участват на дебата. Тя аргументира позицията си с това, че тя и Корбин представляват почти 90% от депутатите в Камарата на общините.Премиерът на Великобритания започна двуседмична кампания за промотиране на сделката за Брекзит на Острова преди вота на 11 декември.", "date": "2018.11.29", "title": "Спор между Мей и Корбин в коя телевизия да се състои дебатът за Брекзит"}
{"url": "https://news.bg/politics/maroko-e-perspektiven-vanshnotargovski-partnyor-za-balgariya-vizhda-borisov.html", "text": "\"Мароко е перспективен външнотърговски партньорза България, което се отбелязва с нарастващия стокообмен през последните години.\" Това заяви премиерът Бойко Борисов по време на срещата си с премиера на Кралство Мароко д-р Саад Еддин Ел Отмани в Рабат.Българският министър-председател посочи, че визитата ще даде допълнителен тласък на двустранния политически диалог на най-високо равнище и ще открие нови възможности за сътрудничеството в различни области.Премиерът на Мароко изрази благодарността си към България, че като член на ЕС винаги е подкрепяла идеята за тесни отношения между ЕС и Мароко.В рамките на срещата премиерът Бойко Борисов отчете географската близост на Мароко с ЕС и статута на страната в отношенията със Съюза, които я определят сред основните партньори на България и занапред.\"Имаме желание за участие в съвместни проекти, в рамките на програми на ЕС, изпълнявани в Мароко\", подчерта Борисов пред премиера Ел Отмани.Той добави, че страната ни би желала да се възползва от солидното присъствие на Мароко на Африканския континент - и в частност в държавите от Западна Африка, като платформа за съвместно икономическо и политическо сътрудничество с трети африкански страни.По време на срещата премиерът отбеляза и добрите перспективи за сътрудничество в областта на оръжейната, машиностроителната, металообработващата промишленост.\"Трябва да се повишат усилията за инвестиционно сътрудничество, а една от формите за това е създаването на смесени предприятия\", добави Борисов пред министър-председателя Саад Еддин Ел Отмани.Двамата премиери бяха категорични, че перспективни сфери за инвестиционно сътрудничество са строителството, текстила, туризма, транспорта, преработвателните предприятия, хранително-вкусовата промишленост.В Рабат българският премиер ще разговоря и с председателя на Камарата на съветниците в мароканския парламент Абделхаким Беншамаш. След срещата Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС.В делегацията, ръководена от премиера, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.По-късно днес премиерът Борисов посети мавзолея \"Мохамед V\" в мароканската столица Рабат. Той беше посрещнат с официална церемония в мемориалния комплекс.В мавзолея \"Мохамед V\" българският премиер поднесе цветя на гроба на Крал Мохамед V и на гроба на Крал Хасан II.", "date": "2018.11.29", "title": "Мароко е перспективен външнотърговски партньор за България, вижда Борисов"}
{"url": "https://news.bg/politics/ukrainets-s-balgarski-proizhod-sred-zadarzhanite-v-krim-moryatsi.html", "text": "Украински гражданин от български произход на служба в украинската армия е , опитали се да преминат Керченския пролив. Това потвърджават от Министерството на външните работи - МВнР. В институцията са уведомени вчера.По информация на кмета на родното му село, той няма българско гражданство. Данни, че въпросният човек е български гражданин, няма и в информационните масиви в България.Страната ни ясно е заявила, че настоява за незабавно освобождаване на всички моряци от трите украински кораба.Ако при допълнителни проверки се установи, че задържаният е и български гражданин, ще му осигурим консулска защита. Българското Генерално консулство в Одеса е във връзка с кмета на родното село на украинския войник от български произход.С позиция българското правителство се присъеди към  и  и освобождаване на задържаните украински моряци и плавателните съдове.В, българският държавен глава Румен Радев също призова за диалог и мирно разрешаване на конфликта в Азовско море.Припомняме, на 25 ноември сутринта се разигра . В последствие се разбра, че няколко моряци са пострадали и се намират в болнично заведение, а ", "date": "2018.11.29", "title": "Украинец с български произход сред задържаните в Крим моряци"}
{"url": "https://news.bg/crime/administrativen-akt-poluchi-psevdolechitelka-po-homeopatiya.html", "text": "От Столичната регионална здравна инспекция (СРЗИ) публикуваха отговор на запитване от пациентска организация, че Геновева Георгиева, която дава здравни съвети и се обявява за специалист-хомеопат, няма нужното медицинско образование.Проверка в регистрите на лечебните заведения за извънболнична помощ не потвърди данни за регистрирана в Столична РЗИ практика за неконвенционална медицина, пише в писмото на директора на СРЗИ д-р Данчо Пенчев, с което редакцията разполага.Това е причината Геновева Георгиева да получи акт за административно нарушение.\"Госпожа Г. Георгиева представлява Сдружение \"Гласът на хомеопатията\", с адрес - ул. \"Веслец\" № 18\", се казва в писмото от Столичната РЗИ.На посоченото място приема пациенти, на които предписва хомеопатични медикаменти за закупуване от аптечната мрежа. В интервю дадено от нея по БНР, излъчено на 03 октомври 2018 г. дава съвети, публично насочени към голям кръг от хора на здравна тематика.Геновева Георгиева е завършила Технически университет - Варна - Факултет по екология и опазване на околната среда, по специалността \"Екология и опазване на околната среда\".Тя има допълнително обучение от 2006-2008 г. по \"Теоретична медико-биологична подготовка\" от Национална спортна академия \"Васил Левски\", Удостоверение за завършен двегодишен курс по класическа хомеопатия от сдружение \"Хомеопатично общество\", както и сертификати за курсове и семинари по хомеопатия от Индия, Германия и Великобритания.\"Установено беше, че г-жа Георгиева не притежава изискуемото, съгласно нормативните документи медицинско образование за осъществяване на посочените дейности. Проверка в регистрите на лечебните заведения за извънболнична помощ не потвърди данни за регистрирана в Столична РЗИ практика за неконвенционална медицина\", се казва в писмото-отговор на Здравната инспекция.", "date": "2018.11.29", "title": "Административен акт получи псевдолечителка по хомеопатия"}
