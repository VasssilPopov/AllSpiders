{"url": "https://news.bg/crime/pochina-detentseto-prostrelyano-ot-ubietsa-ot-kv-nadezhda.html", "text": "Тялото на мъжа и простреляно дете на видима възраст 1 г. са открити в района на бензиностанция близо до София, научи \"24 часа\".Това е мъжът, когото МВР издирваше за убийството на 23-годишна жена, чийто труп беше намерен в кв. \"Надежда\". Детенцето им е момиченце на една година.26-годишният охранител е убил жената, от която има дете, след това се е качил на колата си с него и е потеглил.Предполага се, че издирваният баща е прострелял детето си със същия пистолет, с който и майка му, а след това е направил опит да се самоубие.Скандал между двамата родители стои в основата на трагедията.Момиченцето на 1 годинка е простреляно в главата. Детето е закарано живо в \"Пирогов\", в кома, и въпреки опитите на лекарите на го спасят, то е починало.Втори екип е успял да стабилизира мъжа и да го транспортира в \"Пирогов\". Екипите на Спешна помощ са реагирали мигновено на сигнала. Линейката е пристигнала на мястото на седмата минута.Сигналът за убийството беше получен към 18:30 часа тази вечер. В столичния кв. \"Надежда\" беше открито тяло на простреляна млада жена.Полицията започна да издирва мъжа, с когото живеела на семейни начала, но наскоро се разделили. С него е била и едногодишната им дъщеричка. Мъжът притежава законно оръжие. Той е на 26 години, служител в частна охранителна фирма и не е криминално проявен, съобщи по-рано директорът на СДВР ст. комисар Ивайло Иванов.", "date": "2018.10.29", "title": "Почина детенцето, простреляно от убиеца от кв. \"Надежда\""}
{"url": "https://news.bg/regions/oshte-dve-ognishta-na-ptichi-grip-otkriha-v-haskovsko.html", "text": "Две огнища на инфлуенца по птиците бяха констатирани в Хасковска област, съобщиха от Българската агенция по безопасност на храните. Става въпрос за селата Гарваново и Малево. От Агенцията уверяват, че за момента няма засегнати хора нито опасност за потребителите.Огнищата са открити в два животновъдни обекта, предназначени за гушене на патици мюлари. Заболяването, по-известно като птичи грип, е потвърдено с протокол от лабораторно изследване.Припомняме, преди седмица От БАБХ съобщават, че вече са предприети мерки за ликвидиране на заболяването. Започнало е умъртвяване и унищожаване на всички птици от засегнатите обекти, а след това ще бъде извършена дезинфекция.Определени са 3-километрови предпазни зони и 10- километрови зони за наблюдение около констатираните огнища на заболяването.Извършват се ежедневни клинични прегледи на птиците, които се отглеждат в останалите селища в предпазната зона.Забранено е движението на птици и продукти от тях в и от предпазната и наблюдаваната зона. Не се позволява провеждането на изложби и пазари за живи птици, както и отглеждането на птици на открито.В двете зони се забраняват разселването на птици за подновяване на дивечовия запас и търговията с домашни или диви птици.Засилен е надзорът в птицевъдните обекти и при водните басейни, където е силно концентрирана популацията на диви птици.Причините за заболяването все още се установяват.От БАБХ съветват фуражите да се съхраняват в закрити помещения, за да се избегне опасността от зараза на питомните птици.", "date": "2018.10.29", "title": "Още две огнища на птичи грип откриха в Хасковско"}
{"url": "https://news.bg/crime/obviniha-dvamata-zadarzhani-za-boy-sreshtu-politsai-v-maglizh.html", "text": "Обвиниха за хулиганство двама, съпротивили се на полицейска проверка. Двамата реагирали с дързост и цинизъм на полицаите, проверявали незаконни кушии между селата Черганово и Овощник, община Казанлък, информираха от прокуратурата.Припомняме, при проверка на незаконна циганска кушия край Мъглиж петима полицаи бяха ранени. По-рано старши комисар Георги Хаджиев, директор на ОД на МВР-Стара Загора, съобщи, че двама души са задържани и един се издирва след сблъсъците между цигани и полицаи в Мъглиж.Районна прокуратура-Казанлък привлече като обвиняеми 16-годишния Н.А. като непълнолетен, и 37-годишния Ш.А. за това, че извършили непристойни действия, грубо нарушаващи обществения ред. Тяхното хулиганство е проява на неуважение към обществото, съпроводена със съпротива срещу орган на властта, изпълняващ задължения по опазване на обществения ред. Отличава се с изключителен цинизъм и дързост, пишат от държавното обвинение.За двамата са образувани две отделни досъдебни производства. Предстои, по трето досъдебно производство, като обвиняем да бъде привлечен и Е.Ч., на 24 г.Разследването е установило, че на 28 октомври 2018 г., тримата оказали съпротива на полицаите, повикани след сигнал за незаконни състезания с каруци между село Черганово и село Овощник, общ. Казанлък.Полицаите са пострадали при опит за арест на човек, упражнил агресия срещу един от служителите на реда. Операцията е по нареждане на министъра на вътрешните работи Младен Маринов. При опита за задържане полицаите са замеряни с камъни от около стотина жители на квартала. Пострадали са и патрулни коли. За да запазят мира в махалата над 100 полицаи и жандармеристи останаха цяла нощ там.Непълнолетният Н.А. е с мярка за неотклонение \"Под надзора на инспектор от Детска педагогическа стая\". Другият обвиняем - 37-годишният Ш.А. е в ареста за 72 часа с очакване за постоянен арест.", "date": "2018.10.29", "title": "Обвиниха двамата задържани за бой срещу полицаи в Мъглиж"}
{"url": "https://news.bg/health/maya-manolova-kritikuva-ostro-proektobyudzheta-na-nzok.html", "text": "Омбудсманът Мая Манолова внесе в Народното събрание остро становище по Законопроекта за бюджета на Националната здравноосигурителна каса /НЗОК/ за 2019 г.Тя подчертава, че проектът на Закона за бюджета повтаря структурата на бюджетите от последното десетилетие, като превес отново взимат разходите за болнична помощ и за лекарства.В становището омбудсманът отбелязва, че през последните три години продължава порочната практика да се лимитира всяка дейност на лекарите, което се отразява негативно на пациентите, тъй като затруднява достъпа им и правото на избор къде да се лекуват.Тя обръща внимание, че Законът за бюджета на НЗОК превръща Министерският съвет и Народното събрание в помощни органи на новата Агенция по медицински надзор по отношение на лицензирането на нови болници или на нови отделения в съществуващи такива.Омбудсманът недоумява как министрите са подкрепили проект, който ги задължава да дават съгласие или да отказват за разкриване на различни отделения във всяка една болница на страната.Според нея с проекта се въвеждат сериозни структурни промени - закриват се сега действащи органи и се създават нови, което води до смесването на функции в един орган. Това според Манолова създава предпоставки за злоупотреба с права.Манолова определя като изключително обезпокоителни промените, с които при лечението на пациентите се въвежда принцип за предписване на лекарствени продукти на база терапевтичен курс.Омбудсманът е категорична, че така се ограничава правото на гражданите на индивидуално лечение, съответстващо на състоянието им и преценката на лекуващите лекари.Общественият защитник подчертава, че е обезпокоена от опита чрез бюджетен закон да бъдат променени няколко основни за здравеопазването закони, имащи пряко отношение към живота и здравето на българските граждани.Манолова добавя, че не са извършени обществени консултации с граждани и юридически лица, както се предвижда пи изготвянето на нов нормативен акт.\"Като национален омбудсман не мога да приема гражданите да бъдат лишени от възможност да изразят мнение и направят предложения по толкова важни за всеки въпроси\", посочва защитникът.Омбудсманът предлага на Народното събрание да обсъди предложения законопроект за бюджета на НЗОК за 2019 и да разгледа всички останали предложения по отделно, като предварително бъде подложен на обществено обсъждане.", "date": "2018.10.29", "title": "Мая Манолова критикува остро проектобюджета на НЗОК"}
{"url": "https://news.bg/politics/pavlova-vidya-uspeha-na-predsedatelstvoto-v-zhenskoto-nachalo.html", "text": "Разликата в заплащането между мъжете и жените у нас не е голямо. Това стана ясно от думите на министъра по европредседателството Лиляна Павлова на форум на жените в бизнеса.Според нея това не е така в редица други европейски държави. По време на ръководството на ЕС страната ни е работила за равното заплащане на мъжете и жените. Имаме постижения и в баланса между личния и професионалния живот на нежния пол.Приета е директивата именно в тази посока. Освен това сме на водеща позиция сред 144 страни по жени, заемащи ръководни постове в бизнеса и политиката.Лиляна Павлова ни похвали и за развитието на информационните и комуникационните технологии, в които страната ни бързо напредва. 30% от дамите, работещи в сектора, са на ръководни позиции, изтъкна тя. Успешните жени и тези, които искат да са успешни, трябва да се подкрепяме, каза министърът.Успехът на председателството бил в добрата симбиоза, според Павлова. Бяхме обединени около каузата, сподели тя пред жените в бизнеса. Успехът на българското председателство се дължи в голяма степен на женското начало, изтъкна още тя.Министърът благодари на мъжете в екипа, които също са допринесли за успеха на председателството на ЕС.", "date": "2018.10.29", "title": "Павлова видя успеха на председателството в женското начало"}
{"url": "https://news.bg/world/chetiri-lapi-spasi-zhivotni-ot-albanski-zoopark-ot-ada-.html", "text": "Екип на \"Четири лапи\" спаси единадесет животни от незаконен зоопарк в Албания, съобщиха от организацията. Животните, сред които три лъва и трикрака мечка, са били в критично състояние. В момента те са временно настанени в зоопарка в Тирана, а след като бъдат стабилизирани, ще бъдат преместени в спасителни центрове, които предлагат близки до естествената им среда условия.Още от 2015 г. от \"Четири лапи\" са следели ситуацията в зоопарка в град Мбростар, от който са евакуирани животните. Поради законови пречки обаче до този момент организацията не е можела да се намеси.В средата на октомври различни европейски медии публикуваха снимки на животните в зоопарка и на ужасните условия, в които те живеят. Материалът предизвика вълна от недоволство. Нещо повече, зоопаркът в Мбростар дори беше обявен за най-лошият в Европа и за \"зоопарк от ада\".Проведената акция е била изненадваща и се е наложило полицията да разбие вратите на зоопарка, за да осигури достъп на спасителните екипи. Според немския ветеринарен лекар д-р Марк Гьолкел всички животни са били в лошо състояние и са били затворени в малки клетки.В спасителната акция са участвали експерти от Австрия, Албания, Германия, Косово и Румъния. Включил се е и екип от Парка за танцуващи мечки край Белица.", "date": "2018.10.29", "title": "\"Четири лапи\" спаси животни от албански \"зоопарк от ада\""}
{"url": "https://news.bg/regions/api-izprevarvashto-oprovergava-che-patyat-kray-gorna-studena-e-opasen.html", "text": "Кръстовището на първокласния път I-3 Бяла - Плевен и третокласния път III-405 Павликени - Свищов не е определено като рисково.Това е според данните на \"Пътна полиция\" за участъци с концентрация на пътно-транспортни произшествия, извън урбанизираните територии.Това се посочва в позиция, разпратена до медиите от АПИ, след като бе презентирано изследване от Института по пътна безопасност, което ще бъде представено в сряда. Позицията си Институтът е направил след От АПИ посочват още, че и в момента продължава досъдебното производство, което установява причините за катастрофата.\"Затова и всякакви изказвания и изследвания от граждански сдружения преди да са се произнесли компетентните институции са спекулативни и некоректни, предвид чувстителността на темата пътна безопасност\", посочват от Пътната агенция.Припомняме, с такава позиция излязоха от агенцията и след катастрофата с автобус, отнела живота на над 20 души, край Своге. От АПИ допълват, че настилката в района на кръстовището е в добро състояние, с необходимите знаци и хоризонтална маркировка. На път I-3 Бяла - Плевен са поставени два знака, указващи наближаване на кръстовище с път без предимство и ограничение на скоростта на пътуващите по първокласния път до 60 км/ч.На третокласния път III-405 Павликени - Свищов от страната на село Горна Студена е поставен знак \"Стоп\". Знак \"Стоп\" има и от страната на село Карайсен, където освен него е поставен и предупредителен знак, че пътуващите наближават кръстовище с път с предимство.Eжемесечно се премахва и растителността в района на кръстовището.", "date": "2018.10.29", "title": "АПИ изпреварващо опровергава, че пътят край Горна Студена е опасен"}
{"url": "https://news.bg/crime/sadat-opravda-daniel-mitov-no-osadi-zamestnika-mu-na-4-g.html", "text": "Специализираният наказателен съд оправда бившият министър Даниел Митов по обвинението за злоупотреба с доверие.По същото дело - за разходите на МВнР за командировки - съдът присъди обаче 4 г. затвор за бившия зам.-външен министър Христо Ангеличин, съобщи bTV.Ангеличин получи и.Според магистратите Ангеличин е ощетил Външно министерство с близо половин милион лева. Това станало при неправомерно подписване на договор с фирма, която да осигури самолетни билети, хотелско настаняване и застраховки.Тезата и на него, и на Митов беше, че не е извършено нищо незаконно и в случая се е наложило МВнР да работи само временно с туроператор, който обслужва друго ведомство. Припомняме, че по делото свидетел беше и бившият земеделски министър Десислава Танева, която свидетелства, че това е обичайна практика.Припомняме, от 12 декември 2017 г. Даниел Митов е с мярка за неотклонение \"подписка\". , а Ангеличин - в безстопанственост.Обвинението към Митов бе за това, че в периода от 15 януари 2016 г. до 22 юли 2016 г., като министър на външните работи не изпълнил служебните си задължения, за да набави облага за търговско дружество. Това е ощетило Външно министерство за 494 458,03 лева.Христо Ангеличин е обвинен в това, че от 15 януари 2016 г. до 22 юли 2016 г., като длъжностно лице - заместник-министър на външните работи, не е контролирал дейността на дирекция \"Управление на собствеността и материално-техническо осигуряване\" в МВнР.", "date": "2018.10.29", "title": "Съдът оправда Даниел Митов, но осъди заместника му на 4 г."}
{"url": "https://news.bg/int-politics/saprugata-na-eksshefa-na-intrepol-nae-dve-advokatski-kantori.html", "text": "Съпругата на , наема две адвокатски кантори, които да й помогнат да търси съпруга си, съобщава \"Ройтерс\". \"Тъй като съпругът ми изчезна, хора от цял свят питат какво могат да направят, за да помогнат\", коментира Грейс Мън и допълва, че кантора от Париж и друга от Лондон са се заели със случая.\"Преди всичко настоявам всички да питат и да поискат Китай да зачита основните човешки права ... Изчезването му е единствено и само по политически причини\", обясни тя.Френските власти съобщават, че съпругата на Мън и децата им са под полицейска защита в Лион, след като са получили заплахи.Мън Хунвей, който е зам.-министър на обществената сигурност в Китай, стана президент на Интерпол в края на 2016 г. във връзка с усилията от страна на Китай да си осигури лидерски позиции в международни организации.Председателите на Интерпол са командировани от техните национални администрации, но продължават да заемат своя пост в родната си страна, докато представляват организацията.", "date": "2018.10.29", "title": "Съпругата на ексшефа на Интрепол нае две адвокатски кантори"}
{"url": "https://news.bg/education/novi-profilirani-predmeti-predvizhda-mon-za-11-i-12-klas.html", "text": "Министерството на образованието и науката публикува за обществено обсъждане разработените проекти на учебни програми за профилирана подготовка на гимназистите, която ще се придобива в ХI и XII клас от учебната 2020/2021 година.Учебните предмети за профилираното обучение са 15 - математика, български език и литература, чужд език, информатика, информационни технологии, история и цивилизации, география и икономика, философия, биология и здравно образование, физика и астрономия, химия и опазване на околната среда, музика, изобразително изкуство, предприемачество, физическо възпитание и спорт.Целта на новите учебни програми е не само теоретична подготовка, а също така развитие на социалните, гражданските и културните компетентности на учениците.Профилираната подготовка представлява съвкупност от три до четири учебни предмета - два от тях опредени на национално ниво, а останалите - на училищно. Едновременно с това всеки учебен предмет ще се състои от задължителни и избираеми модули.Задължителните модули са насочени към надграждане на компетентности, придобити в общообразователната подготовка.Така се осъществява връзка между средното и висшето образование и плавен преход към университетското образование. Дава се възможност тези модули да се признават в университетите и да не се без изучават в отделни специалности на висшето образование.Програмите са дискутирани с учители и преподаватели преди да бъдат предложени за обществено обсъждане.В края на профилираното обучение по математика се цели учениците да владеят прилагането на определения и на теореми при обосноваване на изводи, да изследват модели и да интерпретират получени резултати.Чрез изучаването на профилиран предмет информатика учениците ще могат да анализират информационни проблеми, да създават програмни проекти и информационни системи.При обучението по информационни технологии учениците ще трябва да умеят да използват съвременни технологии за обработка на големи масиви от данни и да работят с база данни от различни приложения.Български език и литература ще могат да изучават профилирано учениците с интереси в областта на хуманитаристиката.Предвижда се в цялата страна да има 100 такива паралелки. Задължителните модули са четири - \"Езикът и обществото\", \"Езикови употреби\", \"Диалогични прочити\" и \"Критическо четене\".Учителите ще имат свободата да избират сами един от посочените варианти, с оглед интересите и възможностите на учениците си.Акцентите в обучението по философия са утвърждаване на автономна и социално отговорна личност, развиване на философичен стил на мислене, формиращ у учениците критичност, креативност и систематичност.Профилираната подготовка по биология и здравно образование включва 4 модула - Клетката - елементарна биологична система, Многоклетъчна организация на биологичните системи, Биосфера - структура и процеси и Еволюция на биологичните системи.Изискванията за резултатите от обучението по чужди езици са разработени съгласно общите нива на езикова компетентност. Представени са проекти на учебни програми за профилирана подготовка по английски, испански, италиански, немски, руски и френски език за ниво В1.1, за ниво В1 и за ниво В2.Профилираното обучение по история и цивилизации е в три модула - \"Власт и институции\", \"Култура и духовност\" и \"Човек и общество\".В края на профилираното обучение по физика и астрономия всеки ученик ще задълбочи знанията си за съвременните постижения по физика и ще осмисли фундаменталните взаимодействия в природата.В учебната програма по химия акцентът е поставен върху усвояването на практически умения за извършване на наблюдения и лабораторна работа.Акцентите в учебните програми за профилирана подготовка по предприемачество са в посока формиране на финансова, управленска и предприемаческа култура.", "date": "2018.10.29", "title": "Нови профилирани предмети предвижда МОН за 11 и 12 клас"}
{"url": "https://news.bg/int-politics/erdogan-otkriva-novoto-letishte-na-istanbul.html", "text": "Турският президент Реджеп Ердоган открива новото международно летище в Истанбул, което според турското правителство ще е най-голямото в света, съобщава АФП.Проектът на стойност 10,5 милиарда евро ще превърне Истанбул в глобален туристически хъб, свързващ Европа, Азия и Африка и ще превърне турската авиокомпания в авиационен гигант, коментира Ердоган.В края на годината, новото летище ще може да приема до 90 милиона пътници годишно, като цифрата ще стигне до 200 милиона пътници, когато всички съоръжения бъдат завършени през 2028 г.През 2017 г. титлата държи летището в Атланта, САЩ, с малко над 104 милиона пътници, според данните на Airport Council International (ACI). След него са летищата в Пекин с 95,7 милиона пътници, Дубай - 88,2 милиона, Токио - 85,4 милиона и Лос Анджелис с 84,5 милиона.В Европа, летище Хийтроу в Лондон се нарежда на седмо място в световен мащаб със 78 милиона пътници за миналата година. В Париж, летище Шарл де Гол е на 10-то място със 69.4 млн., Амстердам е 11-ти със 68.5 млн., Франкфурт на 14-то място със 64.5 млн., следван от Истанбул на 15-то място със 64.1 млн. пътници.Според ACI, турският въздушен трафик е нараснал с 10,9% през миналата година, като темпото се повишава през първата половина на 2018 г. до 15,7%.Когато всички четири строителни етапа са завършени през 2028 г., летището ще има шест писти и два терминала, с обща площ от 76 квадратни километра.Международната асоциация за въздушен транспорт коментира, че глобалният въздушен трафик се увеличава с годишен темп от 3,5%. Това означава, че през тази година, 4,1 милиарда пътници ще излетят, като до 2037 г. те ще се удвоят до 8,2 милиарда.IATA многократно предупреждава, че летищата по света ще се борят да се справят с тази експанзия, като настоява правителствата да направят необходимите инвестиции, за да се справят.Ердоган заяви, че новото летище ще се казва \"Истанбул\",\"Летище Истанбул е проект, който ще даде пример за целия свят\", обясни той. Летище \"Ататюрк\" ще прекрати оперативните полети в полунощ на 31 декември.Новото летище заменя старото \"Ататюрк\" в Истанбул, а откриването му съвпада с 95-годишнината от създаването на съвременна Турция от Мустафа Кемал Ататюрк.Ердоган обаче е обвиняван от секуларисти, че подкопава наследството на Ататюрк и коментираха по- рано, че новото летище няма да носи името на основателя на съвременна Турция. Много наблюдатели прогнозираха, че Ердоган, който често се позовава на Османската империя, вместо това ще избере име на султан от Османската епоха.", "date": "2018.10.29", "title": "Ердоган открива новото летище на Истанбул"}
{"url": "https://news.bg/politics/borisov-novoto-letishte-na-istanbul-e-stapka-za-svarzanost-na-regiona-s-es.html", "text": "Новото летище на Истанбул бе открито на националния празник на Турция - 29 октомври. На откриването присъства и българският премиер Бойко Борисов, съобщиха от Министерския съвет.Припомняме, на 29 октомври преди 95 години Мустафа Кемал Ататюрк в реч пред депутатите обявява основаването на парламентарна Република Турция, чийто основен принцип е \"суверенитетът безусловно принадлежи на народа\".\"Убеден съм, че новото летище в Истанбул е значителна стъпка в реализирането на инфраструктурната свързаност на региона с ЕС, която бе сред приоритетите на българската външна политика по време на Българското председателство на Съвета на ЕС\", подчерта Борисов пред турския президент Реджеп Тайип Ердоган.Българският премиер беше категоричен, че освен непосредствен съсед на България, Турция остава и важен партньор в области като миграцията, борбата с тероризма, енергетиката, земеделието и животновъдството, търговията.\"Вярвам, че откриването на новото летище символизира, както нашите досегашни съвместни успехи, така и бъдещото ни сътрудничество, взаимно доверие, толерантност и мир\", допълни Бойко Борисов.Българският премиер бе посрещнат от турския президент преди официалната церемония за откриването на третия аеродрум на града, наследник на Константинопол.По-рано през деня премиерът Борисов участва в третата среща на върха ЕС-Арабски свят, която се проведе в гръцката столица Атина.", "date": "2018.10.29", "title": "Борисов: Новото летище на Истанбул е стъпка за свързаност на региона с ЕС"}
{"url": "https://news.bg/society/pozhar-gori-kray-dupnitsa.html", "text": "Пожар гори край Дупница, магистрала \"Струма\" е силно задимена. МВР съобщава, че пожарникари от Дупница доизгасяват пожар в местността Петров баир в землището на града.Огънят е тръгнал от сухи треви край пътя и е навлязъл в овощните градини. Гори цялото пространство от разклона за Дупница в посока София и тунел \"Бинека\". Районът е силно задимен, съобщава НоваТВ.Сигналът за пожара е подаден в 16.45 ч. от преминаващ. Пожарът е източно от магистралата между 58 и 59 км на площ от около 1000 кв. м. Към мястото са изпратени три пожарни автомобила. Към момента продължава доизгасяването на огъня, възникнал в сухи треви и храсти и запустели земеделски земи. Няма пострадали и няма риск за близки населени места, допълва МВР.", "date": "2018.10.29", "title": "Пожар гори край Дупница"}
{"url": "https://news.bg/politics/npo-zakonoproektat-za-lichna-pomosht-na-manolova-ne-otgovarya-na-konventsiyata-na-oon.html", "text": "Предложеният от Мая Манолова проектозакон за лична помощ на хората с увреждания не съответства на принципите, ценностите и разпоредбите на Конвенцията на ООН за правата на хората с увреждания. Това е становището на Центъра за независим живот, изпратен до медиите.Законопроектът за личната помощ, разработен от Омбудсмана на Република България Мая Манолова има архаичен подход към социалните функции и възможности на държавата. Той съдържа разпоредби, отклоняващи се от горепосочените принципи и изисквания на Конвенцията на ООН за правата на хората с увреждания. Това се казва в Становище на Центъра за независим живот за посочения проектозакон.От Центъра разясняват какво е лична помощ. \"Личната помощ е \"инструмент, който дава възможност на човека с увреждане да води независим живот (НЖ). Личната помощ (ЛП) представлява директно и целево финансиране на хора с увреждания, за заплащане труда на асистенти, от каквито се нуждае човекът поради наличие на увреждане. ЛП следва да се предоставя въз основа на индивидуална оценка на потребностите в зависимост от житейската ситуация на всеки човек и по цени, които съответстват на цената на труда на вътрешния пазар.Хората с увреждания трябва да имат право да наемат и управляват своите асистенти и да избират модела на заетост, който е най-подходящ за нуждите им. Средствата, отпускани за ЛП трябва да покриват заплатите на личните асистенти, осигурителни вноски за сметка на работодателя, както и разходи, свързани с предоставянето на самата услуга, като административни разходи и колегиална подкрепа за ползвателя на лична помощ\", се казва в становището на Центъра. (http://www.enil.eu/wp-content/uploads/2012/05/Definitions-Bulgarian-1.docx\"Личната помощ гарантира на човека с увреждане независимост на всички нива - битово, гражданско, лично, независимост и от семейството.Разбирането, че човекът с увреждания трябва да е независим, включително и от роднините си, е рядкост, пишат от Центъра.Проектът на Закон за личната помощ, предложен от омбудсмана, поставя асистентите и доставчиците на услуги в центъра на регулацията. Доказателство в тази посока са множеството изисквания към асистентите и широките контролни функции на доставчиците не само по отношение на паричните разходи, но и на качеството на услугата. Това противоречи на основната характеристика на ЛП, съдържаща се в посоченото по-горе определение на Европейската мрежа за независим живот.Доставчикът на услугата, не е осигурен финансово под формата на процент допълнение към часовата ставка за администриране на услугата. Според хората от Център за независим живот това ще доведе до монополна позиция на общинските администрации като доставчици на услугата и ще елиминира неправителствените организации или други частни доставчици на услуги от пазара на услуги. Това нарушава правото на всеки човек с увреждане да избира своя доставчик, смятат те.Часовата ставка - 1,1 пъти размера на минималната работна заплата за страната, нарастваща до 1,5 към 2021 година - няма да позволи на хората с увреждания да си наемат асистенти на пазара на труда при спазване на трудовото законодателство. Опитът показва, че при такава ставка, каквато в момента се прилага по Наредбата на Столична община за предоставяне на услугата \"Асистент за независим живот\" над 90% от ползвателите живеят на един същи адрес със своя асистент. Това предполага, че асистентите са роднини на човека с увреждане. Това води до двойна зависимост - емоционална привързаност, както и финансовата зависимост на асистента-роднина, който се откъсва от пазара на труда и става напълно зависим от плащанията като асистент.Така предлаганата \"лична помощ\" няма да доведе до никаква промяна в живота на човека с увреждане, категорични са от неправителствената организация.Нещо повече, ниската часова ставка може да доведе до спекулиране с нуждата от часове - понякога оправдано, друг път користно. Ще се надписват часове, ще се изкривява отчетността, за да си осигурят повече ресурс за задоволяване на потребностите или за доход в семейството. Допълнителна предпоставка за това е липсата на лимит от часове месечно, при наличие на ограничения за ползване на часове за лична помощ от роднини като асистенти. Това създава потенциал за множество обжалвания на решения за предоставяне на лична помощ, пишат от неправителствената организация.За хората с увреждания, които нямат семейства или роднини законопроектът на Манолова, не дава отговор на този въпрос. Тези хора ще попаднат в институции, смятат от неправителствената организация.Комитетът на ООН по правата на хората с увреждания излезе с Общ коментар № 5 по член 19 от Конвенцията за правата на хората с увреждания от 31 август 2017 г. Той съдържа ясни указания по същността на личната помощ като инструмент за независим живот в общността на хората с увреждания. (https://tbinternet.ohchr.org/_layouts/treatybodyexternal/Download.aspx?symbolno=CRPD/C/GC/5&Lang=en).\"Законопроектът за лична помощ на Мая Манолова надмина пакетчетата кафе от типа 3 в 1\", така Миряна Сирийски, програмен директор на фондация \"Светът на Мария\", оцени продукта на Мая Манолова.\"Ппретенцията на законопроекта е за механизъм, разписването му е като за социална услуга, а истината е, че предлага финансова подкрепа за семействата на хората с увреждания. Това обаче не означава - автоматично - по-добро качество на живот за самите хора с увреждания, смята Сирийски.Тя изтъкна, че по време на обсъждането на законопроекта на омбудсмана са били разделени едни майки на деца с увреждания срещу други. \"Никой не се запита как А.Н. - практикуващ адвокат в инвалидна количка на 50 години без семейство и с тежки декубитални рани ще живее \"дълго и щастливо\" с лична помощ, която се заплаща от държавата по 1.1 пъти минималната работна заплата на час\", каза Мария Сирийски.", "date": "2018.10.29", "title": "НПО: Законопроектът за лична помощ на Манолова не отговаря на Конвенцията на ООН"}
{"url": "https://news.bg/regions/fandakova-vizhda-zabludi-i-falshivi-novini-za-stolichnite-remonti.html", "text": "Изпълняват се едни от най-мащабните и най-дългообсъжданите проекти за ремонти в София, коментира пред БНТ столичният кмет Йорданка Фандъкова. В комисиите и журито са присъствали архитекти, общински съветници и граждани, а проектите са сложни, заради което са затруднява ежедневието на столичани, обясни тя.\"Друг е въпросът, че тази ситуация се използва от много наши опоненти. Предстоят местни избори, предизборната кампания отдавна вече започна\", добави Фандъкова, но отказа да коментира дали ще се кандидатира за пореден мандат на следващите местни избори.По въпроса за ремонтите в столицата в публичното пространство се тиражират заблуди и фалшиви новини, като пример е слухът, че градината \"Кристал\" ще бъде запълнена, коментира столичният кмет.Зад част от общественото напрежение стоят \"организирани представители от БСП\" и \"някои от партиите в дясно\", а \"това, за което гарантирам, е да не се плати нито един лев за лошо свършена работа\", допълни тя.Веднага след като се появяват съмнения за ремонта на \"Граф Игнатиев\", вътрешният одит е задействан, а конкурсът за ремонта на трамвайните линии по бул. \"Цар Борис III\" ще бъде обявен отново, като преди това проектът ще бъде прегледан, тъй като е направен от фирмата, изпълнила ремонта на \"Граф Игнатиев\", обясни Фандъкова.Международен конкурс е предвиден за ремонта на площад \"Св. Неделя\". \"Най-важно е да дойдат утвърдени имена - дали ще са от България, или ще са от Европа, защото това е знаковият площад, за който хвърлихме огромни усилия да затворим отвратителния паркинг, който имаше там\", добави столичният кмет.Фандъкова иска да се криминализира горенето на гуми и кабели, което замърсява значително атмосферния въздух, тъй като глобите са неефективна мярка. Други мерки за борба с лошото качество на въздуха е закупуването на нови автобуси с електрически или газови двигатели. Ще има подкрепа за домакинствата, които пожелаят да подменят печките си на твърдо гориво с различни видове екологично отопление. Няма да се променят местните данъци и такси в София, обясни тя.За да се гарантира опазването на къщата-музей на поета Яворов, тя трябва да е държавна или общинска собственост, но това трябва да стане по максимално най-прозрачният начин, коментира Йорданка Фандъкова.Разследване на една от националните телевизии показа, че след като е спечелила търга,  без да се обявява нова обществена поръчка.Припомняме, \", като за основна причина бе изтъкната \"манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации\".Същия ден премиерът  в конкурси за пътни проекти с евро и държавно финансиране.Мотив за разпореждането е разследването срещу компанията, което тече след , който пък от своя страна дойде след разследване на \"Бивол\".Именно по това разследване ж. Задържаните бяха Димитър Стоянов от сайта \"Бивол и Атила Биро от румънския Rise Project.Случаят с  до искането  за поста вътрешен министър.На 14 септември 2018 г.  до главния прокурор, МВР, КПКОНПИ, както и до изпълнителния директор на Изпълнителна агенция \"Одит на средствата от ЕС\", а  на всички служители, споменати в журналистическото разследване. също ще бъде ревизиран. Неговият автор инженер Румен Борисов, публично се оттегли от работата по ул. Граф Игнатиев, заради използването на различен от заявения по проект изолационен материал.", "date": "2018.10.29", "title": "Фандъкова вижда заблуди и фалшиви новини за столичните ремонти"}
{"url": "https://news.bg/crime/zastrelyaha-23-godishna-v-stolichniya-kvartal-nadezhda.html", "text": "Към 18.30 часа в полицията е получен сигнал за открита от близки простреляна и починала 23-годишна жена в жилище в столичния кв.\"Надежда\".Към мястото са насочени екипи на СДВР и Второ РУ-СДВР, като са предприети процесуално-следствени и издирвателни действия, съобщава МВР.Тялото на жената е открито в апартамент на ул. \"Бели Дунав\" в квартала. Сигналът е подаден от съсед на жената, който е чул изстрелите. По първоначална информация в апартамента на жената е имало и дете, което обаче не е там и в момента се издирва. Полицията издирва и съпруга на жената. Предполага се, че той е евентуалният извършител на престъплението и се смята, че е въоръжен и опасен, съобщава БНР.", "date": "2018.10.29", "title": "Застреляха 23-годишна в столичния квартал \"Надежда\""}
{"url": "https://news.bg/politics/npo-zakonopoektat-za-horata-s-uvrezhdaniya-e-novoto-ime-na-segashniya-zakon.html", "text": "Няма нужда от \"промени\", които предвижда Законопроектът за хората с увреждания. Това е действащият закон с ново име и куп излишни органи, които ще отговарят за изпълнението на \"новия\" закон. Това е становището на Центъра за независим живот, изпратено до медиите.Според тях предложенията във въпросния проектозакон са конюнктурни и до голяма степен популистки, изработени под натиск от \"недоволни граждани\". Приемането на законопроекта в този му вид може да породи само и единствено хаос в средата, още повече проблеми за хората с увреждания и 150 млн. лв. допълнителни разходи (заявени за 2019 година), уверяват от НПО-то.Необходимостта от нов закон за уврежданията е повече от очевидна.Проектът не предполага системна промяна, подчертават от Центъра основния недостатък на документа. Статутът на ТЕЛК-решенията се запазва (универсален ключ към всички системи и \"билет\" за всички придобивки), \"интеграционни добавки\" ще се раздават все така на калпак, но в по-големи размери, специализираните предприятия и кооперации си остават под закрила като частни търговски дружества, които не могат да бъдат контролирани от държавата по отношение на управлението им, резултатите или на каквито и да било икономически показатели.Непроменен остава и механизмът за предоставяне на технически помощни средства и медицински изделия. Запазен е и статутът на национално представителство на организации на и за хора с увреждания.Някои нови разпоредби са крайно неуместни (чл. 11 - 16 относно Съвета за наблюдение), други са спорни, трети противоречат на принципите, залегнали в Конвенцията на ООН за правата на хората с увреждания, пишат от организацията. Те дават пример - дефиницията за \"хора с увреждания\" и \"хора с трайни увреждания\" - последната отново препраща към ЕР на ТЕЛК. Всички недъзи на досегашния закон са съхранени в тяхната цялост. Според тях, името на проекта е \"Закон за уврежданията (Disability Act)\".Законопроектът съдържа две дефиниции: за \"хора с увреждания\" и за \"хора с трайни увреждане\". Първата е взета директно от Конвенцията на ООН. От Център цитират \"хора с увреждания\" са лица с трайна физическа, психическа, интелектуална и сетивна недостатъчност, която при взаимодействие с обкръжаващата ги среда би могла да възпрепятства тяхното пълноценно и ефективно участие в обществото равноправно с останалите) и е в пряко противоречие с втората (\"хора с трайни увреждания\"), която обогатява първата със следния текст: \"...и на които медицинската експертиза е установила вид и степен на увреждане 50 и над 50 на сто увреждане\".Всички разпоредби в закона са насочени към \"хората с трайни увреждания\", т.е. към хората с експертни решения (ЕР на ТЕЛК) - порок на действащия закон, който многократно беше отчитан и използван като аргумент за необходимостта от радикална реформа в тези политики.Областите на подкрепа за хората с увреждания, според Конвенцията трябва да са: здравеопазване, образование, заетост, жилищно осигуряване, транспорт, култура, спорт, личен живот, политически живот, правосъдие и прочее, където държавата се ангажира да оказва подкрепа на човека с увреждане.Парите за подкрепа на хората с уврежданията са: .Запазването на ТЕЛК и техните експертни решения за вид и степен на увреждане в проценти като основен фактор и критерии за получаване на придобивки по предлагания закон води до увеличение на публичните разходи срещу същите незадоволителни резултати.Безпочвена и несъстоятелна е претенцията, че предлаганият законопроект въвежда - едва ли не революционно - \"индивидуална оценка на потребностите\" като основание за подкрепа.\"Месечните добавки за интеграция\" в действащия Закон за интеграция на хората с увреждания (ЗИХУ), предоставяни въз основа на решенията на ТЕЛК и \"след извършване на социална оценка\" са преименувани на \"месечна финансова подкрепа\", пишат от НПО.Тя ще се предоставя въз основа на експертните решения на ТЕЛК и след индивидуална оценка на потребностите. Все още няма методика на оценката, тя ще бъде въведена с наредба.Увеличението на размера на помощите идва от променената основа на изчисляването им - досегашната основа за изчисляването им - гарантираният минимален доход (75 лв. през 2018 г.) - е заменена с линията на бедност (321 лв. през 2018 г.), която се актуализира ежегодно. Иначе казано, хората с увреждания ще получат повече от същото, а не реформа. Запазен е и режимът за предоставяне на \"целева подкрепа\" за закупуване и адаптиране на автомобил, за адаптиране на жилище и за технически помощни средства и медицински изделия.От Центъра не очакват промяна в системите на здравеопазването, образованието, жилищното осигуряване или достъпността на публичната инфраструктура. Подкрепата за социално приобщаване е дефинирана през различни форми на рехабилитация (без механизъм за финансиране. Ефективното социално включване изисква комбинация от мерки и действия, които са насочени както към индивида, така и към средата. Няма никаква целенасочена подкрепа за хората с увреждания, които могат и трябва да се включат в пазара на труда.В сферата на заетостта АИКБ смята, че като цяло политиката на определяне на квоти \"с цел гарантиране на заетостта на хората с трайни увреждания в обичайна работна среда\" (член 40 от законопроекта) е мярка, която е доказала неефективността си с течение на времето. На първо място, работодателите са \"за\" назначаването на хора с увреждания, особено в сегашните условия на остър дефицит на човешки ресурси.Сега квотите в най-добрия случай \"решават\" проблемите на \"хората с ТЕЛК решения\". Хората с трайни увреждания имат огромни трудности, най-вече недостъпна архитектурната среда.Принципно погледнато, ние сме против квотите, които само създават впечатление за грижа за хората с увреждания, но на практика предимно създават проблеми и на хората с увреждания, и на работодателите, пишат от Центъра за независим живот.Те са категорични, че има \"тежък институционален разгул\". Като пример дават - Създаването на Специализиран орган за правата на хората с увреждания с неясни функции (от 2021 година), Съвет за наблюдение, областни съвети - съвсем неясни като цели, функции и дейности.Изпълнението на всички политики за социално включване на хората с увреждания следва да бъдат възложени на Агенция по уврежданията, а политиките за преодоляване на бедността да останат в АСП. Агенцията по уврежданията трябва да се занимава с: (а) индивидуална оценка на потребностите; (б) предоставяне на подкрепа съобразно индивидуалните потребности на всеки - в т.ч. издръжка поради увреждане, технически помощни средства, лична помощ, адаптиране на жилище и/или автомобил, насочване към специализирани социални услуги;(в) поддържане на наличности от технически помощни средства, които следва да не бъдат собственост на човека с увреждане, а да бъдат предоставяни за ползване;(г) предоставяне на консултации и издаване на предписания за осигуряване на достъпна среда и разумни улеснения за хората с увреждания в публичната среда (образование, транспорт, инфраструктура и пр.).При упражняването на тези функции Агенцията ще акумулира информация за потребностите на хората с увреждания, която следва да се използва за правене на политики в бъдеще. Така и наличието на регистър именно в тази агенция - за който вече са похарчени над 2 млн. лв. и към момента не върши никаква работа - е напълно оправдано, смятат от неправителствената организация.Начинът, по който се чете и интерпретира Конвенцията на ООН за правата на хората с увреждания е изключително порочен и говори за крайна управленска некомпетентност.Според тях, преодоляването на дефицита на човека с увреждане означава:(а) индивидуална оценка на потребностите, последвана от целеви ресурс за всеки индивид;(б) компетентна институция с правомощия да прави индивидуални оценки и да предоставя целеви ресурс на всеки индивид;(в) отворени системи за здравеопазване, образование, заетост, култура, спорт, правораздаване и прочее с гарантиран достъп до тях и на хората с увреждания;(г) определяне на \"една или повече оперативни единици (focal points)\" за прилагане наВ Конвенцията никъде не се говори за \"национално представителни организации на и за хора с увреждания\", а \"хора с увреждания и представителни за тях организации\", които трябва да участват в процеса на наблюдение на политиките, изтъкват от организацията.Координационният механизъм не предполага създаване на отделна структура или звено, а набор от правила за комуникация и консултиране. Такава роля може да играе един Национален съвет по уврежданията (не НСИХУ!) към МС с различен състав от сегашния и още по-различни функции от сегашните. Сегашният НСИХУ трябва да бъде закрит, с което ще бъдат елиминирани много от недъзите на политическия процес в момента, довел да сегашната кризисна ситуация на безразсъдно харчене на публичен ресурс без никаква полза за хората с увреждания, категорични са от НПО-то.Припомняме, .", "date": "2018.10.29", "title": "НПО: Законопоектът за хората с увреждания е новото име на сегашния закон"}
{"url": "https://news.bg/bulgaria/mnogo-benefitsienti-za-biozemedelie-malko-proizvoditeli.html", "text": "Земеделските биопроизводители гонят плащания, а не самото биопроизводство. Това може да се заключи от одита на изпълнението на мярка \"Биологично земеделие\", извършен от Сметната палата.Мярката цели насърчаването на биологичното растениевъдство, пчеларство и животновъдство, без да се използват минерални торове или пестициди. Недостатъкът й обаче е, че позволява на бенефициентите да получават компенсаторно плащане дори при липса на добив. Така, 82% от бенефициентите декларират доходи от реализирана продукция спрямо подпомагането по мярката в съотношение по-малко или равно на 1 към 1.От извършените проверки на място е установено, че в повечето случаи отглежданите биокултури са обрасли с плевели. Това ясно показва, че не са положени необходимите грижи за получаване на добив.Друг съществен недостатък в системата на контрол е липсата на гаранция за спазването на правилата за биологично земеделие. Това до голяма степен се дължи на прекомерното текучество на експертен персонал по прилагането на правилата за биологично производство, както и на липсата на единна информационна система между Министерството на земеделието, храните и горите и Държавен фонд \"Земеделие\".Основният извод от одита е, че интересът към биологичното земеделие е голям. Показателен за това е броят на бенефициентите по мярката \"Биологично земеделие\". Само за една година той се е удвоил (от 2 011 за 2015г. до 4 235 през 2016 г.). За кампания 2017 г. обаче са въведени ограничения в приема на заявления за подпомагане поради недостиг на средства.По тази причина от Сметната палата съветват да се въведат допълнителни критерии за развитието на биологичното земеделие и за полагането на необходимите грижи и земеделски практики.Друга препоръка е създаването на единна информационна система, която да улесни извършването на проверките, за да се подобри контрола по цялата верига.", "date": "2018.10.29", "title": "Много бенефициенти за биоземеделие, малко производители"}
{"url": "https://news.bg/world/nash-kloshar-e-klyuchov-svidetel-na-ubiystvoto-na-16-godishnoto-momiche-v-italiya.html", "text": "Български клошар е ключов свидетел за изнасилването и убийството от мигранти на италианско момиче, съобщи Нова телевизия.Огромен скандал се разгоря в Италия заради групово изнасилване на 16-годишно момиче от мигранти. 32-годишният българин - Наско Радев, е клошар. Той е помогнал за разпознаването на нападателите, показват документи от разследването.За инцидента се разбра на 25 октомври.Българинът е познавал жертвата Дезире и е бил на мястото на престъплението. Момичето най-вероятно е било наркозависимо. То е търсило да си купи доза. Българинът сам е потърсил властите, за да разкаже какво се е случило. Освен заловените, се издирват и някои от участниците и свидетелите, на които може да се повдигнат обвинения, защото не са повикали Бърза помощ и не са се обадили на полицията.В италианската столица Рим продължава всеобщото възмущение и антимигрантски настроения и шествия.За бързото залавяне на нападелите - четирима африкански имигранти,с изтекло разрешение за временен престой, помогнал и българинът. Радев е без постоянен адрес в италианската столица, познавал жертвата и бил до мястото на престъплението. \"Познавах Дезире и посещавах ул. \"Деи Лукани\", разказва Наско.Той се е запознал с момичето преди месец. \"Отидихме заедно там защото наоколо \"черни\" продаваха хероин и кокаин. Дезире проституираше за дрога. Този ден нямаше. Тя отиде с един висок африканец в постройката. Исках да вляза, но друг негър ми попречи. После влязох и се опитах да я накарам да си ходи, но тя отказа. Друг чернокож дойде и ме изгони и видях опашката от африканци, които чакаха\", разказва българинът. По-късно той отново се върнал на мястото и чул, че се чудели дали да викат линейка.В квартала \"Сан Лоренцо\", където стана убийството, все още има полицейска обсада. Разследването продължава, за да установи всички съучастници както и дали свидетелите са нарушили закона като не са повикали линейка и полиция, съобщи говорител на полицията пред българската медия.Пред кметството на Рим има митинг срещу деградацията на града. Италианците настояват за твърда ръка и безкомпромисна имигрантска политика. Това обеща да направи Матео Салвини - вицепремиер и министър на вътрешните работи обеща да направи.Незаконно пребиваващите мигрантите са повод за напрежение и между Италия и Франция. Рим обвинява френските жандарми, че ги придружават до границата с Италия и им посочват как да се придвижат на италианска територия. Министър на вътрешните работи и лидер на Северната Лига, .", "date": "2018.10.29", "title": "Наш клошар е ключов свидетел на убийството на 16-годишното момиче в Италия"}
{"url": "https://news.bg/int-politics/velikobritaniya-znaela-za-zagovor-na-sauditska-arabiya-da-ubie-kashogi.html", "text": "Убитият саудитски журналист дисидент Джамал Кашоги е бил близо до разкриването на подробна информация за използването на химически оръжия от страна на Саудитска Арабия в Йемен, а Великобритания е била уведомена за планиран заговор срещу него седмици преди да бъде убит в саудитското консулство в Истанбул, пише турският в \"Хюриет\", цитирайки британското издание в. \"Сънди експрес\", който се позовава на неназовани източници от британските спецслужби.Британският вестник допълва, че \"член на кралското обкръжение\" е наредил отвличането на Кашоги.Британските специални служби \"първоначално са били уведомени, че нещо ще се случи през първата седмица на септември, около три седмици преди Кашоги да влезе в консулството на 2 октомври, макар че е отнело повече време да се появят други подробности\".\"Тези подробности са включвали първични заповеди за залавяне на Кашоги и връщането му в Саудитска Арабия за разпит. Вратата обаче сякаш беше оставена отворена за алтернативни мерки на разглеждания като голям проблем\", уточнил източникът от британската специална служба за следене на комуникациите (GCHQ) пред британското издание.\"Знаем, че заповедите са дошли от член на кралското обкръжение, но нямаме пряка информация, която да ги свързва с престолонаследника Мохамед бин Салман\", отбелязал още източникът.В материала също така се твърди, че неназован източник е потвърдил, че британската разузнавателна служба МИ-6 е предупредила саудитските си колеги да отменят задачата, но искането е било пренебрегнато.\"На 1 октомври получихме информация за движението на група, която включва служители на саудитското разузнаване, към Истанбул, като беше доста ясна целта им\", коментирал източникът от британското разузнаване, допълвайки: \"Чрез канали предупредихме, че това не е добра идея. Последващите събития показват, че нашето предупреждение е било пренебрегнато.\"Запитан защо МИ-6 не са предупредили американските си колеги, източникът заявил, че \"беше взето решение, че ще направим, каквото можем\".След дни на отричане да знае каквото и да било за местонахождението му, , че Кашоги е бил убит в саудитското консулство в Истанбул.В статията на \"Сънди експрес\" също така се твърди, че Кашоги е бил на път да се сдобие с \"документални доказателства\", доказващи твърденията, че Саудитска Арабия е използвала химически оръжия в нейната прокси война в Йемен, цитирайки неназован приятел на Кашоги.\"Срещнах го една седмица преди смъртта му\", уточнява приятелят на Кашоги, който според вестника е преподавател от страна от Близкия изток, който е пожелал да остане анонимен. \"Той не беше щастлив и беше притеснен\", допълнил той.", "date": "2018.10.29", "title": "Великобритания знаела за заговор на Саудитска Арабия да убие Кашоги "}
{"url": "https://news.bg/regions/dvama-zaginaha-pri-chelen-sblasak-na-patya-ruse-byala.html", "text": "Двама души са загинали при челен сблъсък на пътя Русе-Бяла, съобщиха от Регионалния пресцентър на МВР.Сигнал за инцидента е подаден на 28 октомври в 21.32 часа. Пристигналият на местопроизшествието полицейски патрул е установил, че при катастрофата има двама загинали, а един човек е ранен.Жертвите са двамата шофьори - 43-годишен водач на \"БМВ\" със софийска регистрация и 24-годишен водач на \"Мерцедес\" със силистренска регистрация.Въпреки ясното време, сухата настилка и нормалната видимост \"БМВ\"-то е навлязло в лентата за насрещно движение и се е блъснало челно в движещия се в посока Бяла \"Мерцедес\". Двамата водачи са починали на място. Пострадалият е пътник от \"Мерцедес\"-а, който е с травма на гръдния кош и след преглед е освободен за домашно лечение.По случая е образувано досъдебно производство.Припомняме, пътят Русе-Бяла е с висока концентрация на произшествия. До момента това е участъкът в региона с най-много катастрофи.От началото на тази година са регистрирани 135 произшествия с 65 ранени и 7 загинали.", "date": "2018.10.29", "title": "Двама загинаха при челен сблъсък на пътя Русе-Бяла"}
{"url": "https://news.bg/world/merkel-potvardi-otteglyam-se-ot-politikata-sled-2021-g.html", "text": "Това е последният ми мандат като канцлер на Германия.Това потвърди на пресконференция лидерът на Германия Ангела Меркел, цитирана от световни агенции.По-рано източници от Християндемократическия съюз съобщиха, че Меркел повече няма да се кандидатира за лидер на партията и канцлер на Германия.Винаги съм искала да напусна политическите постове с достойнство, каза канцлерът. Тя добави, че няма да заема политически позиции след изтичането на мандата й през 2021 г.Поемам отговорност за това, което се случва от федералните избори през миналата година, продължи тя.Днес настъпи моментът да се отвори нова глава, подчерта тя.Агенции коментират, че това е началото на края на една ера в германската политика и че Меркел е най-успешният политик от началото на века.Четвъртият ми мандат като канцлер е последният. През 2021 г. няма да се кандидатирам за длъжността канцлер и няма да съм претендент за място в Бундестага. За протокола - няма да заемам и длъжности в политиката, потвърди Ангела Меркел и подчерта, че на конгреса на Християндемократическия съюз през декември няма да се кандидатира за поста лидер на партията.Меркел допълни, че след изтичането на мандата й няма да заема политически пост. Тя увери, че няма да избира свой наследник за лидер на партията.ДПА съобщава, че Анегрет Крамп-Каренбауер, водещ член на Християндемократическия съюз, която се радва на подкрепата на Меркел, ще се кандидатира за канцлер, ако поеме ръководството на партията.\"Билд\" пише, че бившият председател на парламентарната група на християндемократите и Християнсоциалния съюз Фридрих Мерц ще се кандидатира за поста председател на Християндемократическия съюз. Мерц беше шеф на групата от 2000 до 2002 г. Той също беше член на Европейския парламент от 1989 до 1994 г. и на Бундестага от 1994 до 2009 г.Други кандидати са здравният министър Йенс Шпан и премиерът на Северен Рейн-Вестфалия Армин Лашет.Герхард Шрьодер, предшественикът на Меркел на канцлерския пост, направи същия ход през февруари 2004 г. Той се отказа от позицията председател на социалдемократите, но остана канцлер до ноември 2005 г. Тогава Меркел, която беше лидер на опозицията, говори за \"липса на власт по цялата линия\" и \"началото на края\" на Шрьодер.Меркел е лидер на Християндемократическия съюз от 2000 г., а канцлерският пост го заема от 2005 г.", "date": "2018.10.29", "title": "Меркел потвърди: Оттеглям се от политиката след 2021 г. "}
{"url": "https://news.bg/bulgaria/merkite-za-chist-vazduh-sa-neefektivni-kritikuvat-aktivni-potrebiteli.html", "text": "По-добри табели, за да заобикаля центъра на София тежкотоварният трафик, по-добра инфраструктура и по-добре обмислени данъци и контрол - това може да подобри качеството на въздуха в големите градове. В момента това, което се прави, не е добре обмислено и на практика ще ощети повече хората, отколкото да подпомогне качеството на живот.Такова мнение изрази Емил Николов, изпълнителен директор на асоциация \"Активни потребители\". От Асоциацията предлагат да се обсъдят конкретни дългосрочни и краткосрочни мерки за траен ефект, като очакват по темата също така и разработка на Световната банка.На кръгла маса в БТА Николов разкритикува увеличението на данъка върху по-старите автомобили, като неефективна мярка, тъй като в него не се отчита горивото, което реално се използва. Така най-незамърсяващите околната среда автомобили - тези с газови уредби - също ще заплащат данък като за бензинови или дизелови.Този данък няма да промени много автопарка в страната, който е изключително стар, средно 19-годишен, а според Николов и ще продължи да старее.Данъците се повишават като процентна стойност около 15% при старите автомобили. Намаление на данъка се отчита при ползването на нови и мощни автомобили.От Асоциацията правят предложение в новия закон за местните данъци и такси с 50% да намалее данъкът на коли, които фабрично са категоризирани като бензин или дизел, а фактически са на метан или пропанбутан, което в градска среда намалява отрицателния ефект върху въздуха и гражданите.Като неефективен аргумент за високата цена Емил Николов посочи и електромобилите, тъй като само след 7-8 години те се изплащат, но на този етап няма достатъчно изградени колонки за зареждане.Национален доверителен екофонд прилага в административни звена инвестиционна програма за климата, в която обикновените граждани не са включени. По нея се получават премии в размер от 3 000 до 20 000лв, обясниха от Асоциацията.Общата субсидия в Румъния е над 11 000 евро, а във Франция отстъпката от покупната цена за електромобили е до 6 300 евро. Във Великобритания субсидията достига 4 500 паунда. В Норвегия електромобилите са освободени от мита и ДДС.Замърсителят плаща - това според Николов трябва да е основна част от политиката.Според Николов има три пропуснати фактора в подготовката на закона. Това са газовите автомобили, които замърсяват най-малко, а ще плащат наравно с дизеловите превозни средства. Отстъплението, свързано с катализаторите. В този случай автомобилите разполагат с необходимите европейски сертификати, но се движат без катализатор.Николов постави акцент и върху мощността на хибридните автомобили - два двигателя, електрически и двигател с вътрешно горене. Реално замърсяването е само от един от тях, но ще се облага и електрическият двигател, който не създава емисии. Освен субсидии е възможно да бъдат въведени привилегии като каране в бусленти и улеснение при паркиране.Годишните технически прегледи, според Емил Николов, също не са ефективни, като броят на върнатите автомобили заради емисии е нищожен.Той коментира, че излязла кола от пункт да ГТП, видимо замърсяваща въздуха, не може да бъде санкционирана от КАТ.Емил Николов заяви и че за подобряване на качеството на въздуха в страната и големите градове са необходими мерки за извеждане на трафика от най-проблемните зони. Чрез изграждането на инфраструктура може да бъде решен този проблем, но могат да се направят и малки стъпки в краткосрочен план. \"Липсата на тангента моментално връща трафика в града и в неговия център\", подчерта Николов. По думите му, тангентата трябва да има пет или шест възела.Освен това табелите на входа на столицата би следвало да бъдат по-ясни, за да не се налага транзитното преминаване на чужди автомобили през центъра на София. Електоралните последици от евентуални рестрикции ще бъдат големи, коментира Храбрин Иванчев от Асоциация на автомобилните производители. Средната възраст на автопарка в Европа е 10 години. \"В София има регистрирани 800 000 автомобила, вследствие на което всички градинки са заети от автомобили\", допълни той. Според него компонентът за възраст на автомобилите трябва да отпадне. Такъв за автобуси и камиони не съществува, обясни той.Понеже няма пазар, никой няма да строи зарядни станции, а няма станции, защото в масата си потребителите не се насочват към електромобили.От асоциацията отбелязаха, че липсва политическа воля за контрол и управление на автопарка чрез данъците.", "date": "2018.10.29", "title": "Мерките за чист въздух са неефективни, критикуват „Активни потребители“"}
{"url": "https://news.bg/crime/65-000-leva-po-malko-ot-ochakvanoto-za-sadebnata-vlast-za-2019-g.html", "text": "Магистратите одобриха предложения проект за Бюджет 2019 г. за съдебната власт, стана ясно от съобщение на ВСС. На пленум на Висшия съдебен съвет (ВСС) по-рано през деня бе разгледан проекта на Финансовото министерство.Припомняме, проектобюждетът за идната година бе приет на извънредно заседание на Министерския съвет на 28 октомври 2018 г. - неделя.. Първоначалното предложение за бюджета на съдебната власт за догодина бяха предвидени разходи за 666,3 млн. лв. вместо утвърдените от ВСС 769,4 млн. лв. Актуализираният в неделя проектобюджет е включил 113 197 млн. лв.повече разходи спрямо бюджета за 2018 г.Актуализираният проект на бюджета на съдебната власт за 2019 г. предвижда приходи в размер на 116 000 млн. лв. и разходи в размер на 704 317 млн. лв.Заложените бюджетни взаимоотношения с централния бюджет са в размер на 588 317 млн. лв., информират от ВСС.Заложените разходи по органи на съдебната власт за 2019 г. са:ВСС - 51 032, 9 млн. лв. при 32 487 млн. лв. за 2018 г;ВКС - 19 811, 6 млн. лв. при 17 561,7 млн. лв. за 2018 г;ВАС - 17 521, 8 млн. лв. при 14 760,5 млн. лв. за 2018 г.;ПРБ - 260 000 млн. лв. при 221 715,5 млн. лв. за 2018 г.;За съдилищата на Република България - 343 842,4 млн. лв. при 293 733,4 млн. лв. през м.г.За Националния институт по правосъдие (НИП) - 3 538, 1 млн. лв. при 2 961,9 млн. лв. за 2018 г.;За Инспекторат на ВСС (ИВСС) - 7 970,2 млн. лв. при 6 843,4 млн. лв. за 2018 г.Резерв за непредвидени и/или неотложни разходи - 600 млн. лв.В проектобюджета на съдебната власт е предвидено 10% увеличение на трудовите възнаграждения от 01 януари 2019 г., както за органите в бюджетната сфера, вместо предлаганото от ВСС 17% увеличение, с което да се компенсира изоставането в размера на трудовите възнаграждения от предходни години.Предвидени са пари за изплащане на една основна заплата за всички органи на съдебната власт. Предвидени са и средства за работно облекло на магистратите и на съдебните служители. Парите за социални осигуровки са съобразени с увеличаване на максималния осигурителен доход за всички осигурени лица на 3000 лв.Капиталовите разходи са завишени с 11 млн. лв. спрямо 2018 г. Те са в размер на 26,370 млн. лв. в които са включени 6,5 млн. лв. необходими в областта на електронното управление за дигитализация.", "date": "2018.10.29", "title": "65 000 лева по-малко от очакваното за съдебната власт за 2019 г."}
{"url": "https://news.bg/int-politics/chehoslovakiya-shpionirala-seriozno-donald-tramp-v-kraya-na-1980-te.html", "text": "Комунистическите тайни служби в Чехословакия са засилили шпионирането срещу Доналд Тръмп в края на 1980-те години, взимайки го на прицел, за да получат информация за \"високите етажи на американското правителство\".Това разкриват архивни документи и свидетелства на бивши шпиони от Студената война, съобщава британският в. \"Гардиън\".Държавна сигурност на Чехословакия е провеждала дългогодишна шпионска мисия срещу Тръмп след брака му през 1977 г. за първата му съпруга Ивана Зелничкова. Операцията е била провеждана в град Злин, провинциален град в югозападна Чехословакия, където Зелничкова е родена и е израснала.Бащата на Ивана - Милош Зелничек, редовно е предоставял информация на местното подразделение на Държавна сигурност за посещенията при дъщеря му от САЩ и за кариерата на своя известен зет в Ню Йорк. Зелничек е бил класифициран като \"конспиративен\" информатор. Отношенията му с Държавна сигурност са продължили до края на комунистическия режим.Нови архивни документи, с които са се сдобили от \"Гардиън\" и чешкото списание Respekt, показват нарастващия интерес на чехословашката Държавна сигурност към Тръмп след президентските избори в САЩ през 1988 г., спечелени от Джордж Буш-старши. Първо разузнавателно управление към Държавна сигурност на Чехословакия, което е отговаряло за външния шпионаж, се е опитвало да \"задълбочи\" дейностите, свързани с Тръмп.Бившият служител на Държавна сигурност Властимил Данек, който живее като пенсионер в село Задни Арностов, е потвърдил за разработката срещу Тръмп. Говорейки за първи път публично по темата, той посочил: \"Тръмп, разбира се, беше много интересна личност за нас. Той беше бизнесмен, той имаше много контакти, дори в американската политика. Ние се съсредоточихме върху него, знаехме, че е влиятелен. Имахме информация, че искаше да бъде президент в бъдеще.\"Данек е разкрил също така, че негови началници в централата на Държавна сигурност в Прага също са се интересували от Тръмп. \"Не само ние се интересувахме от него. Първо разузнавателно управление на Държавна сигурност се интересуваше от него. Не знам дали Първо разузнавателно управление е споделяло информация за Тръмп с КГБ. Не мога да потвърдя или да отрека\", посочва бившият служител на Държавна сигурност.Той добавил: \"Не искам да ви казвам повече подробности. Това е минало, което бих искал да забравя. Не искам да имам никакви проблеми.\"От документите не става ясно дали Съветският съюз е наредил или оформил продължилата 10 години разработка на чехословашката Държавна сигурност по отношение на Тръмп. Ала чехословашките шпиони редовно са споделяли тайни с колегите си от КГБ, като руската служба е имала офис за свръзка в Прага. Много от служителите на чехословашката Държавна сигурност също така са работили директно за КГБ, която е била известна сред тях като \"приятелите\".През лятото на 1987 г. Доналд и Ивана Тръмп са посетили Москва и Ленинград след лична покана от съветския посланик във Вашингтон Юрий Дубинин. Пътуването е било уредено от \"Интурист\", което е туроператор под прикритие на КГБ. Скоро след завръщането си от Москва Тръмп е обявил, че обмислял да се кандидатира за президент. Този опит за включване в президентската надпревара не е успял да се осъществи.През октомври 1988 г., в навечерието на американските избори, Ивана Тръмп е посетила родителите си в Злин. Според документите тя \"уверено\" е прогнозирала победата на Буш пред баща си, който на свой ред предава тази информация на местните служители на Държавна сигурност.", "date": "2018.10.29", "title": "Чехословакия шпионирала сериозно Доналд Тръмп в края на 1980-те"}
{"url": "https://news.bg/world/shvetsiya-blizo-do-predsrochni-izbori.html", "text": "Лидерът на социалдемократите в Швеция Стефан Льовен се отказа от опит да сформира правителство, информира \"Ройтерс\".Според осведомителната агенция има голяма вероятност страната да се насочи към предсрочни парламентарни избори. Швеция се управлява от служебен кабинет с премиер Льовен след изборите на 9 септември. След вота антиимигрантската партия \"Шведски демократи\" държи баланса.Нито лявоцентристкият блок на Льовен, нито дясноцентристките партии желаят да се коалират с \"Шведските демократи\".Премиерът заяви пред репортери, че не съществува възможност за съставяне на правителство, което може да бъде прието от парламента.Той добави, че не се отказва напълно и е готов да опита отново, ако ситуацията се промени.Лидерът на дясноцентристката опозиция Улф Кристерсон безуспешно се опита да състави кабинет.Председателят на парламента ще се срещне с партийните лидери през днешния ден. Ако партиите не променят позициите си, вероятно Швеция отива към предсрочен вот.", "date": "2018.10.29", "title": "Швеция близо до предсрочни избори"}
{"url": "https://news.bg/regions/vlak-udari-dete-kray-ruse.html", "text": "Влак е ударил дете между гарите Русе и Русе-разпределителна, съобщават от БДЖ. Движението на влаковете в отсечката е спряно.Инцидентът е станал в 13:35 ч.При преминаване на локомотив с три вагона в участъка машинистът забелязва детето да стои в близост до железния път и подава многократен звуков сигнал. Въпреки това детето не се е отместило от железния път.Детето е на видима възраст около 11-12 години.Движението на влаковете в района е преустановено поради извършване на следствени действия. До тяхното приключване е организиран превоз с автобуси за пътниците от преминаващите през участъка пътнически влакове.Националният железопътен превозвач призовава всички граждани да бъдат внимателни и да подхождат съзнателно към опасността, която се крие при приближаването на влак.", "date": "2018.10.29", "title": "Влак удари дете край Русе"}
{"url": "https://news.bg/society/problem-s-kanalizatsiyata-machi-zhitelite-na-marten-ot-30-godini.html", "text": "Десетки къщи в град Мартен се наводняват при всеки дъжд, а причината е, че на две от улиците липсват шахти, информира БНТ.Хората в града разказват, че проблемът е от 30 години.Един от потърпевшите споделя, че при всяка капка дъжд се чуди как да спаси покъщнината си, тъй като заради липсата на шахти и неправилно свързване на канализационната система водата не се оттича и се просмуква в основите на дома му.Кметът на града Димо Тонев обяснява, че положението е трагично, а хората са се снабдили с потопяеми помпи, за да могат да изпомпват водата.Друг жител се оплаква, че му се е наложило да купи материал и цимент, за да вдигне височина и водата да не може да влиза в къщата му.Общината вече е заделила над 400 000 лв. за изграждане на канализационна система, но то ще започне най-късно през пролетта.По думите на кмета предстои да се изгради частична канализация за отвеждане на дъждовните води.", "date": "2018.10.29", "title": "Проблем с канализацията мъчи жителите на Мартен от 30 години"}
{"url": "https://news.bg/crime/po-stroga-prisada-za-ubietsa-na-7-godishnata-damla-iska-prokuraturata.html", "text": "Кърджалийската прокуратура поиска от Апелативния съд в Пловдив още 6 години затвор към присъдата на убиеца на 7-годишната Дамла. Детето беше умъртвено в дома си в Момчилград през декември 2017 година, съобщи БНР.Протестът пред Апелативния съд е на решението на Кърджалийския окръжен съд. Обвиняемият Мехмед Хасан беше осъден на 23 години затвор, след като призна вината си.\"Обществената опасност на деянията е изключително висока, пострадала е малолетна, престъплението е извършено по особено мъчителен начин. Детето се е намирало в безпомощно състояние. Убийството е извършено, за да се прикрие противозаконното влизане в дома на пострадалата\", посочи говорителят на прокуратурата в Кърджали Димитрина Делчева.Припомняме,  от майка си на 17 декември. Тогава майката на момиченцето бе задържана. Първоначално беше обявено, че освен нея е , близка на семейството. По-късно обаче тази информация бе опровергана.Четири дни по-късно беше задържан нейният първи братовчед - Мехмед Хасан. Той е имал ключ от апартамента на семейството.", "date": "2018.10.29", "title": "По-строга присъда за убиеца на 7-годишната Дамла иска прокуратурата"}
{"url": "https://news.bg/world/kitay-i-frantsiya-izstrelyaha-satelit-za-prouchvane-na-klimatichnite-promeni.html", "text": "Китай изпрати в космоса първия си сателит, построен в партньорство с друга страна, като устройството има за задача да помогне на учените по-добре да прогнозират опасните циклони и климатичните промени чрез наблюдение на ветровете на повърхността на океаните и вълните, съобщава \"Франс прес\".Ракетата носител е била изстреляна от космодрум в пустинята Гоби в северозападната част на Китай тази сутрин местно време, уточниха от Държавната администрация на Китай за наука, технологии и индустрия за националната отбрана.650-килограмовият океанографски сателит, съвместно дело между Китай и Франция, е първият сателит, съвместно изграден от двете страни и ще позволи на климатолозите по-добре да разбират взаимодействията между океаните и атмосферата.Той е оборудван с два радара: спектометъра SWIM френско производство, който ще измерва посоката и дължината на вълните, и китайския скатерометър SCAT, който ще анализира силата и посоката на ветровете.Данните ще бъдат събирани и анализирани в двете страни.Инструментите ще позволят на учените да събират информация за ветровете и вълните от едно и също място за първи път, уточнява Ван Лили, който е главен дизайнер на сателита към Китайската академия за космически технологии.\"Той ще помогне за засилване на наблюдението и прогнозирането на катастрофални състояния на морето, като големи вълни и тропически бури, както и за осигуряване на подкрепа за крайбрежни операции и инженеринг, навигация на кораби, риболов и управление на крайбрежието\", изтъква Жао Цзиан, който е висш служител в Китайската национална космическа администрация.Ракетата носител успешно е доставила сателита в орбита на 520 км над Земята.Китайският президент Си Цзинпин и френският му колега Еманюел Макрон са си разменили поздравления по телефона, уточнява \"Синхуа\".\"Това е историческо. Това е първият сателит, произведен от Китай чрез международно сътрудничество\", посочва Жан-Ив льо Гал, който е президент на Националния център за космически изследвания на Франция, допълвайки: \"Сателитът ще помогне да се постигне значителен напредък в разбирането на климатичните промени.\"Началото на проекта е дадено през 2007 г. Двете страни също така работят заедно по космическата мисия за наблюдение на променливи обекти, която ще изстреля сателит през 2021 г., за да открива и изучава излъчването на гама лъчи.Китай и Франция вече си сътрудничат в космоса, като френско сърдечно-съдово устройство на борда на китайската космическа лаборатория \"Тянгон-2\", за да наблюдава сърцата на екипажа. Лабораторията се очаква да излезе от орбита след юли 2019 г.", "date": "2018.10.29", "title": "Китай и Франция изстреляха сателит за проучване на климатичните промени"}
{"url": "https://news.bg/crime/nad-20-zadarzhani-ot-agentsiyata-za-balgarite-v-chuzhbina.html", "text": "Разследва се за организирана престъпна група, заподозряна за длъжностни, за документни престъпления и за подкупи. Арестувани са над 20 лица. Задържано е част от ръководството за българите в чужбина (АБЧ), в това число и председателят и главният секретар на агенцията.Това стана ясно от думите на зам.-главния прокурор Иван Гешев пред журналисти след акцията в Агенцията за българите в чужбина от тази сутрин. Извънредният брифинг продължи не повече от две-три минути. Гешев бе категоричен, че повече информация ще бъде дадена в сряда.Припомняме, спецпрокурори обискираха от рано сутринта адреси на агенцията в София, Кюстендил и Плевен.По думите на Гешев спецпрокуратурата работи с антикорупционната комисия. От СДВР охраняват действията по разследването.Зам.-председателят на Комисията по антикорупция Антон Славчев обясни, че се касае и за вземане на подкупи. Той потвърди за над 20 задържани. Обвинения ще има най-рано утре, допълни Славчев.По информация от разследващите, предоставена тази сутрин, акцията е заради сигнал, по който се работи от няколко месеца. Сигналът е, че Агенцията неправомерно е издавала документи за български произход. Цената на един такъв документ е била 5000 евро и са издавани по 30-40 такива документа седмично основно на граждани от Украйна и Молдова.Това е поредната шумна акция на Спецпрокуратурата и Антикорупционната комисия след нейното окрупняване.Припомняме, около председателя на  се разгоря скандал, след като стана публично известна негова снимка, на която той е с тениска с надпис \"Wehrmacht\" - името на въоръжените сили на Нацистка Германия по времето на Адолф Хитлер. Тогава Харалампиев . Държавната агенция за българите в чужбина е на пряко подчинение на Валери Симеонов, но в Министерския съвет е известно, че Петър Харалампиев е назначен и предложен от самия Красимир Каракачанов.", "date": "2018.10.29", "title": "Над 20 задържани от Агенцията за българите в чужбина"}
{"url": "https://news.bg/world/70-ot-venetsiya-e-navodnena.html", "text": "70% от Венеция е наводнена, като водата достига до 149 сантиметра над морското равнище, съобщава АПВенеция често е наводнява, когато силни ветрове изтласкват водата от лагуната, но нивата са изключителни високи днес и се очаква да стигнат и до 160 сантиметра до края на деня.Настоящото ниво е най-високото от ноември 2012 г., а последният път, когато нивата на водата достигат 160 сантиметра, е през декември 1979 г.Голяма част от Италия е с предупреждения за наводнения от силни дъждове, проблем, изострен и от липсата на поддръжка на речните корита.Управителят на Венето Лука Зая коментира, че наводненията могат да достигнат нивата от 1966 г., когато са наводнени и Венеция и Флоренция.", "date": "2018.10.29", "title": "70% от Венеция е наводнена"}
{"url": "https://news.bg/regions/sofiyantsi-plashtat-za-razshirena-zelena-zona-ot-1-noemvri.html", "text": "От 1 ноември влиза в сила разширената зелена зона в София, съобщават от Центъра за градска мобилност. Тя обхваща четири столични квартала - \"Лозенец\", \"Оборище\", \"Възраждане\" и \"Красно село\".От началото на идния месец шофьорите ще трябва да плащат, за да оставят автомобилите си на паркингите пред блокове в районите.До момента зелената зона в четирите квартала включваше 5 500 обособени паркоместа. С разширението от ноември общият брой на местата за паркиране в синята и зелената зона ще стане 28 000.С до 200 лева глоба ще бъдат санкционирани нарушителите, които паркират по тротоари, градинки или пешеходни зони или са заели паркомясто на човек с увреждане.", "date": "2018.10.29", "title": "Софиянци плащат за разширена зелена зона от 1 ноември"}
{"url": "https://news.bg/crime/hvanaha-kamion-rabotil-kato-mobilna-benzinostantsiya-v-sofiya.html", "text": "Камион, оборудван като бензиностанция, заловиха полицаи, митничари и служители на \"Автомобилна администрация\". От камиона зад столичен магазин се продавало гориво, което е незаконно,  съобщи МВР.Разплитането на случая започнало след като полицаи засекли, че 55-годишен мъж налива гориво с бензинов пистолет от един товарен автомобил в друг.Проверка установила, че в багажника на камиона е монтиран резервоар с вместимост над 1000 литра и прибори за точене. Полицаите извикали митничари и служители на Изпълнителната агенция \"Автомобилна администрация\". Мъжът не е представил необходимите документи за търговия с горива и превоз на опасни товари.Разследването установило, че камионът е собственост на 31-годишен мъж, а 55-годишният бил нает на работа от преди ден, без трудов договор. От монтирания резервоар, зареден с дизелово гориво, са били захранени още няколко коли. Клиентите плащали по-късно лично на собственика на фирмата. Митничарите са иззели нерегламентираното гориво от монтирания резервоар. От Изпълнителна агенция \"Автомобилна администрация\" на място са съставили два акта - за превозван опасен товар без обозначения и без наличие на противопожарни средства, както и за това, че водачът не е имал нужната правоспособност да извършва подобен превоз.Митничарите са съставили и протокол за извършената проверка и акт за констатираните нарушения.", "date": "2018.10.29", "title": "Хванаха камион, работил като мобилна бензиностанция в София"}
{"url": "https://news.bg/tourism/balgarite-patuvali-nay-mnogo-za-gartsiya-prez-septemvri.html", "text": "През септември 2018 г. българите са пътували най-много към Гърция - 156.2 хил. и Турция - 152.6 хил., следвани от Сърбия - 47.4 хил., Румъния - 45.5 хил., Германия - 41.4 хил., Македония - 33.4 хил., Австрия - 19.9 хил., Обединеното кралство - 16.5 хил., Италия - 15.9 хил., Франция - 14.6 хиляди, отчитат от НСИ. Пътуванията на български граждани в чужбина през септември 2018 г. са 633.4 хил. или с 11.0% над регистрираните през септември 2017 г.Увеличение на пътуванията на българите в сравнение със същия месец на предходната година е отчетено към Турция - с 31.9%, Румъния - с 14.8%, Сърбия - с 12.8%, Германия - с 6.9%, Гърция - с 5.9% и Македония - с 2.4%. Същевременно намаляват пътуванията към Унгария, Португалия, Кипър, Украйна и др.В сравнение със септември 2017 г. има увеличение при всички наблюдавани цели. С 13,4% са пътували повече с цел почивка и екскурзия. Със служебна цел е с 11.1%, а с други цели - с 9.1%.Най-голям относителен дял от общия брой пътувания на българите в чужбина през септември 2018 г. са пътуванията с други цели (гостуване, обучение, посещение на културни и спортни мероприятия) - 44.5%, следвани от пътуванията с цел почивка и екскурзия - 34.9%, и пътуванията със служебна цел - 20.6% .През септември 2018 г. посещенията на чужденци в България са 1 324.2 хил. или с 4.2% повече в сравнение със септември 2017 година.Най-много посещения в България за същия месец има на граждани от Германия - 184.0 хил., Румъния - 163.1 хил., Турция - 157.6 хил., Гърция - 97.0 хил., Полша - 71.5 хил., Сърбия - 58.0 хил., Обединеното кралство - 53.9 хил., Украйна - 49.7 хил., Руската федерация - 47.1 хил., Франция - 45.9 хиляди.Увеличение се отбелязва при пътуванията с други цели (вкл. гостувания и транзитни преминавания) - с 6.6%, и с цел почивка и екскурзия - с 5.8%, докато тези със служебна цел намаляват с 6.2%.Транзитните преминавания през страната са 25.7% (340.0 хил.) от всички посещения на чужденци в България.От общия брой чужденци, посетили България през септември 2018 г., делът на гражданите от Европейския съюз е 62.9%, или с 3.1% повече в сравнение със същия месец на предходната година.Увеличават се посещенията на граждани от Обединеното кралство - с 19.7%, Полша - със 17.8%, Франция - с 14.6%, Италия - с 3.9%, Румъния - с 3.2%, Германия - с 2.7%, Австрия - с 2.4%, и други.От друга страна намаляват посещенията на граждани от Чешката република - с 20.7%, Белгия - с 10.9%, Гърция - с 2.6%, и други.Увеличават се и посещенията на граждани от групата \"Други европейски страни\" - с 4.1%, като най-голям е ръстът на посещенията на граждани от Украйна - с 32.5%.През септември 2018 г. преобладава посещенията с цел почивка и екскурзия - 46.6%, следвани от посещенията с други цели - 39.2%, и със служебна цел - 14.2% (фиг. 5).", "date": "2018.10.29", "title": "Българите пътували най-много за Гърция през септември"}
{"url": "https://news.bg/politics/hranitelni-habove-na-balkanite-za-migrantite-predlaga-borisov.html", "text": "\"ЕС със своите ценности е пример, който Арабският свят може да вземе за върховенството на закона, правата на жените и децата, особено там където има войни, свободите\". Това заяви премиерът Бойко Борисов при откриването на третата среща на върха ЕС-Арабски свят в Атина. Българският премиер посочи, че на първо място са ценностите, които всички трябва да защитаваме, за да работим по-спокойно следващите години.Борисов изтъкна необходимостта от създаването на хранителни хъбове на Балканите, с които да се подпомогнат регионите, от които идват мигрантите. \"Самата миграционна вълна, която ни залива в Европа и буквално счупи доста държави, показва, че ние трябва да помислим за Африка, за тези страни в света, където гладът е проблем\", подчерта Бойко Борисов.Държим за единството и силата на Европейския съюз. Именно като такива сме много по-подходящи, по-силни и като партньори на Арабския свят, каза Борисов, цитиран от пресслужбата на МС.Пред арабските лидери българският премиер изтъкна приноса на българското европредседателство - поставяне на темата за свързаността на страните от Западните Балкани.\"Виждам огромни възможности на Балканите като цяло\", подчерта Борисов и заяви, че именно регулярните четиристранни срещи с Румъния, Гърция и Сърбия целят балканският регион да бъде по-конкурентоспособен. Българският премиер се надява до края на годината да бъде финализирано изграждането на интерконектора с Гърция за втечнен газ. Това ще бъде един от акцентите му в разговора с гръцкия премиер Алексис Ципрас във Варна на 2 ноември.Борисов посочи отношенията между България и Гърция като пример за добросъседство и отлично партньорство. \"Ние никога не водим политика срещу трети страни. С мир, разбирателство, сътрудничество България и Гърция винаги са били пример за добросъседство, независимо от политическите системи, независимо от политическите партии, ние знаем, че с Гърция винаги сме били и завинаги трябва да бъдем приятели\", каза Борисов.Той допълни, че срещата в Истанбул на лидерите на Германия, Франция, Русия и Турция е дала добра перспектива за разрешаване на кризата в Сирия с политически средства.Припомняме, срещата от . Той не е алтернатива на други консултации за Сирия. Обявената цел бе сближаване на позициите за намиране на решение на общия проблем - възстановяване на мира и стабилността в арабската държава.", "date": "2018.10.29", "title": "Хранителни хъбове на Балканите за мигрантите предлага Борисов"}
{"url": "https://news.bg/crime/bremenna-zhena-postrada-pri-katastrofa-v-plovdiv.html", "text": "Бременна жена е пострадала при тежка катастрофа в Пловдив, съобщи Нова телевизия.На кръговото кръстовище до Пловдивския панаир лек автомобил отнел предимството на друга кола.При удара е пострадала бременна жена от втората кола. Тя се е возела на задната седалка. На място са се отзовали 4 полицейски екипа и линейка.Пострадалата е откарана в болница, като в момента й правят обстоен преглед.Полицията разследва инцидента.", "date": "2018.10.29", "title": "Бременна жена пострада при катастрофа в Пловдив"}
{"url": "https://news.bg/int-politics/rusiya-nastoya-nato-da-prekrati-konfrontatsiyata.html", "text": "Заместник-министърът на външните работи на Русия Александър Грушко призова Организацията на Северноатлантическия договор (НАТО), където беше посланик на Русия до януари, да направи възможно нормализирането на отношенията с Москва, като прекрати политиката си на \"конфронтация\".\"Днес за нас е очевидно, че ако се върнем към отношенията Русия-НАТО, няма да има възстановяване на нормалността, освен ако НАТО не отхвърли настоящата си политика на конфронтация\", изтъкна Грушко.Генералният секретар на НАТО Йенс Столтенберг вече обвини Русия в \"безразсъдно поведение\" и че отдавна нарушавала Договора за ликвидиране на ядрените ракети със среден обсег, в съответствие с  Доналд Тръмп за оттегляне от договора от времето на Студената война.Междувременно руският военен министър Сергей Шойгу обяви, че дейността на НАТО около границите на Русия се е увеличила значително, достигайки най-високото си равнище от края на Студената война.", "date": "2018.10.29", "title": "Русия настоя НАТО да прекрати конфронтацията"}
{"url": "https://news.bg/world/posledniyat-intsident-sas-samolet-na-lion-air-e-prez-2004-g.html", "text": "Lion Air, самолетният превозвач, чиито самолет катастрофира рано тази сутрин със 189 души на борда, е бързорастяща нискотарифна авиокомпания, информира АП.Частният авиопревозвач е основан през 1999 г. Предлага десетки международни и вътрешни полети. Тя е най-голямата компания по отношение на брой пътници в Индонезия и един от най-големите нискотарифни превозвачи след малайзийската AirAsia. Използва предимно Boeing 737.Преди днешната катастрофа последният инцидент с фатален случай е през 2004 г., когато 25 души загиват при катастрофа на самолет DC-9. Машината катастрофира при проливен дъжд в град Соло в централна Ява.Инцидентът днес е сериозен удар върху Индонезия, след като ЕС и САЩ отмениха забрана индонезийски компании да превозват пътници до Стария континент и Щатите. ЕС забрани на индонезийски превозвачи да летят до Европа през 2007 г. На Lion Air беше позволено да възобнови полетите до Европа през юни 2016 г., а забраната за всички други компании от Индонезия беше отменена по-рано тази година. САЩ отмениха десетгодишната забрана през 2016 г.През тази година има два инцидента със самолети на Lion Air. Няма пострадали, но разследващите издават инструкции за подобряване на мерките и процедурите за безопасност.По-рано тази година компанията потвърди, че е сключила сделка с Boeing за 50 нови самолета на стойност 6,24 милиарда долара. През ноември 2011 г. Lion Air подписа споразумение за 230 самолета на Boeing за 21,7 милиарда долара по време на посещение на тогавашния президент Барак Обама.Превозвачът е основан от индонезийско-китайските братя Русди и Куснан Кирана. През 2017 г. Русди Кирана получи поста на посланик на Индонезия в Малайзия, след като беше съветник на президента Джоко Уидодо.", "date": "2018.10.29", "title": "Последният инцидент със самолет на Lion Air е през 2004 г. "}
{"url": "https://news.bg/regions/goryasht-bus-zatvori-am-hemus-v-posoka-sofiya.html", "text": "Ограничено е движение по автомагистрала \"Хемус\" в посока София.Към 11 и 30 часа постъпва сигнал за самозапалил се в движение микробус. На място незабавно са насочени екипи на ГДПБЗН, които потушават огъня.При инцидента няма пострадали. За почистване на платното в посока София, при 65 км на автомагистралата, движението временно е ограничено.Трафикът се отбива при пътен възел Джурово, а връщането на магистралата става при виадукт \"Разлив\".", "date": "2018.10.29", "title": "Горящ бус затвори АМ \"Хемус\" в посока София"}
{"url": "https://news.bg/politics/94-ot-balgarskite-detsa-sa-vseki-den-v-internet.html", "text": "Увеличават се случаите на детска сексуална експлоатация в мрежата, заради което това е един от важните приоритети на ГДБОП, алармира Явор Колев на конференцията \"Технологии и единен цифров пазар: възможности и предизвикателства\". Преди за лов на деца са били сайтовете за запознанства. Сега средството за педофилите е фейсбук, като те изполват фалшиви профили. Фалшивите новини са мощен инструмент на хибридната атака, изтъкна той.Антимафиотите нямат необходимите законодателни инструменти да се борят с фалшивите новини. Георги Апостолов от Центъра за безопасен интернет обясни, че за миналата година 4096 са сигналите за детска порнография. На седемгодишна възраст децата за пръв път влизат в интернет. Над 50% от децата на тази възраст влизат в глобалната мрежа. 97% от децата в България през 2016 са заявили, че ползват интернет, а 94% от децата са всеки ден в интернет.Децата лъжат за възрастта си в мрежата. 40% от профилите на децата между 12-14 години са публични и всеки може да влиза там и да ползва информация. 48% от децата признават, че не биха могли да познаят какво в нета е истина и кое лъжа. Родителите също имат този проблем. Над 30% от изображенията на детска сексуалност са произведени от самите деца. Данните са на Интерпол.За киберпрестъпленията няма граници. Киберпрестъпността е трансгранична, заяви още Явор Колев от ГДБОП.Българските правоохранителни органи имат високо сътрудничество с правоохранителните агенции по света, стана ясно от думите му. Най-честата кибер атака е компрометиране на междуфирмената кореспонденция. Използват се български мулета, каза Колев. Престъпниците подменят фактури към друга банкова сметка. Фалшивата фактура съдържа всички атрибути на истинската. Много трудно се установяват такива престъпления. 3 милиона евро са възстановили антимафиотите на корейска фирма, пострадала от кибератака.Киберпрестъпленията оказват глобално негативно влияние върху цифровия пазар.", "date": "2018.10.29", "title": "94% от българските деца са всеки ден в Интернет"}
{"url": "https://news.bg/crime/postoyanen-arest-za-podpalvacha-na-doma-na-fotoreporter-iska-obvinenieto.html", "text": "Прокуратурата внесе в съда искане за налагане на мярка за неотклонение \"задържане под стража\" спрямо Румен Я., обвинен заПрипомняме, че на 14 октомври пред входната врата на апартамент в квартал \"Зорница\" беше подпалена автомобилна гума.Гумата е била запалена пред дома на бургаския фоторепортер Борислав Пенков, докато спи. Пенков смята, че това е опит за сплашване и убийство.Огънят е потушен от един противопожарен автомобил и четирима огнеборци. Изгоряло е близко разположеното ел. табло с 15 електромера, както и ел. инсталацията на входа. Обгоряла е асансьорна врата на етажа. Той е няколкократно осъждан, включително като ръководител на организирана престъпна група (ОПГ).", "date": "2018.10.29", "title": "Постоянен арест за подпалвача на дома на фоторепортер иска обвинението"}
{"url": "https://news.bg/education/24-hilyadi-uchenitsi-provokirani-v-evropeyskata-sedmitsa-na-programiraneto.html", "text": "На тържествена церемония в Министерството на образованието и науката (МОН) министър Красимир Вълчев награди български училища за успешно партньорство в рамките на Европейската седмица на програмирането.Най-много грамоти и плакети получиха средни общообразователни училища и природо-математически гимназии от София, Габрово, Видин, Смолян, Елин Пелин и Хасково.24 000 ученици в 55 български града са участвали в 600 инициативи в цялата страна. Те имат за цел да насочат вниманието на учениците към новите технологии и дигиталните трансформации.\"Всички сектори и тези дигитални трансформации ще бъдат провокирани от изкуствен интелект, от развитието на технологиите, заяви министър Вълчев.\"Все по-зависими ставаме от кодирането, то не е просто техническа дейност, малко или много оформя и обществото, в което живеем\", каза още той.Министерството насочва усилия и финансиране в областта на дигиталната креативност от първи клас. В новите нормативни актове залягат организирането и финансирането на дейности по интереси в държавния бюджет от началото на следващата година. Досега средствата основно бяха от Европейския социален фонд.\"Искаме училищата да поддържат минимум 40% от дейностите в областта на математика, природни науки, техника и технологии\", подчерта Вълчев. Това цели да провокира ранния интерес към тези области, да разшири базата от специалисти в областта на информационните технологии и инженерните науки, обясни министърът на образованието.", "date": "2018.10.29", "title": "24 хиляди ученици провокирани в Европейската седмица на програмирането"}
{"url": "https://news.bg/politics/vmro-se-razgranichi-ot-shefa-na-dabch-petar-haralampiev.html", "text": "От ВМРО подкрепят работата на разследващите по случая с акцията на Спецпрокуратурата Държавната агенция за българите в чужбина и последвалите арести на лица заради съмнения в участие в корупционни схеми.Те настояват за всички лица, които са виновни да получат възможно най-тежките наказания.От ВМРО подчертават, че тяхната политика винаги е била в подкрепа на това всеки етнически българин, независимо от това къде живее, да има право да получи българско гражданство.\"Ако някой служител си е позволил да злоупотребява със служебното си положение и да нарушава правилата за работа на Агенцията и законите на страната, той трябва да понесе последиците за това\", категорични са от организацията.По думите им председателят на ДАБЧ Петър Харалампиев не е член на нито една от партиите в коалицията, а лидер на гражданското движение \"БГ патриот\".Припомняме, че  Следователи обискират адреси в София, Кюстендил и Плевен в рамките на операция срещу корупция.По неофициална информацията сред задържаните са председателят на ДАБЧ Петър Харалмпиев и още 30 души.Припомняме, около председателя на Агенцията за българите в чужбина Петър Харалампиев се разгоря скандал, след като стана публично известна негова снимка, на която - името на въоръжените сили на Нацистка Германия по времето на Адолф Хитлер. Тогава Халалампиев бе  Държавната агенция за българите в чужбина е на пряко подчинение на Валери Симеонов, но в Министерския съвет е известно, че Петър Харалампиев е назначен и предложен от самия Красимир Каракачанов.", "date": "2018.10.29", "title": "ВМРО се разграничи от шефа на ДАБЧ Петър Харалампиев"}
{"url": "https://news.bg/int-politics/sasht-rusiya-velikobritaniya-kitay-i-frantsiya-protiv-zabrana-na-yadrenite-orazhiya.html", "text": "САЩ, Русия, Великобритания, Китай и Франция обявиха в съвместно изявление, че се противопоставят на договора за забрана на ядрените оръжия и отказват да го подпишат, съобщават световните осведомителни агенции.Петте световни сили посочват, че вярват, че постигането на свободен от ядрени оръжия свят е процес, който трябва да бъде постигнат стъпка по стъпка, като вместо това са потвърдили ангажимента си към Договора за неразпространение на ядрени оръжия, т. е. нови страни по света да не се сдобиват с ядрени сили. \"Ние категорично вярваме, че най-добрият начин да се постигне свят без ядрени оръжия е процес, който трябва да бъде провеждан стъпка по стъпка и който отчита ситуацията в глобалната сигурност\", се изтъква в изявлението.Петте постоянни страни членки на Съвета на сигурност на ООН подчертаха, че предложеният Договор за забрана на ядрените оръжия, който беше приет на голяма конференция на ООН на 7 юли 2017 г. и все още не е ратифициран от големите сили, не отчита ключовите проблеми, които пречат на устойчивото ядрено разоръжаване и противоречи на Договора за неразпространение на ядрените оръжия.Според изявлението Договорът за забрана на ядрените оръжия не залага каквито и да е нови стандарти или норми: петте страни членки на Съвета за сигурност призоваха онези, които обмислят да подкрепят новия договор, да помислят за последствията \"за международния мир и сигурност\".Вместо това те обещаха ангажимент към Договора за неразпространение на ядрените оръжия от 1968 г., посочвайки, че крайната цел е свят без ядрени оръжия при условията на \"равноправна и неделима сигурност\" за всички.Договорът за забрана на ядрените оръжия е първият правно обвързващ договор, забраняващ ядрените оръжия, приет на 7 юли 2017 г. от повече от 120 страни членки на ООН. Документът забранява цяла гама от дейности, свързани с ядрените оръжия, включително разработване, производство и притежаване наред с други проблеми.Договорът беше отворен за подпис в сряда в седалището на ООН в Ню Йорк. Документът вече е подписан от повече от 50 държави, включително Австрия, Бразилия, Индонезия, Нова Зеландия и Южна Африка.", "date": "2018.10.29", "title": "САЩ, Русия, Великобритания, Китай и Франция против забрана на ядрените оръжия"}
{"url": "https://news.bg/world/merkel-se-otteglya-ot-politikata-sled-2021-g.html", "text": "Канцлерът на Германия Ангела Меркел е готова да се откаже от участие на следващите избори, съобщава ТАСС, позовавайки се на Focus Online.Германската медия цитира източници от Христяндемократическия съюз. Меркел вероятно няма да се кандидатира за канцлер на следващите избори в държавата.Настоящият мандат на германското правителство изтича през 2021 г.Партиен източник разкри пред АФП, че Меркел е заявила пред ръководството на партията, че се оттегля от управлението на страната през 2021, когато приключва мандатът.ДПА информира, че 64-годишната Меркел няма да се бори за място в германския парламент след изтичането на мандата, няма да заема и позиция в ЕС в Брюксел.По-рано беше съобщено, че лидерът на Германия се отказва и от поста председател на Християндемократическия съюз. Меркел е лидер на партията от 2000 г., а канцлерският пост го заема от 2005 г.ДПА съобщава, че Анегрет Крамп-Каренбауер, водещ член на Християндемократическия съюз, която се радва на подкрепата на Меркел, ще се кандидатира за канцлер, ако поеме ръководството на партията.\"Билд\" пише, че бившият председател на парламентарната група на християндемократите и Християнсоциалния съюз Фридрих Мерц ще се кандидатира за поста председател на Християндемократическия съюз. Мерц беше шеф на групата от 2000 до 2002 г. Той също беше член на Европейския парламент от 1989 до 1994 г. и на Бундестага от 1994 до 2009 г.Други кандидати са здравният министър Йенс Шпан и премиерът на Северен Рейн-Вестфалия Армин Лашет.Традиционно председателят на партията е канцлер на страната, въпреки че това не е задължително правило.Герхард Шрьодер, предшественикът на Меркел на канцлерския пост, направи същия ход през февруари 2004 г. Той се отказа от позицията председател на социалдемократите, но остана канцлер до ноември 2005 г. Тогава Меркел, която беше лидер на опозицията, говори за \"липса на власт по цялата линия\" и \"началото на края\" на Шрьодер.", "date": "2018.10.29", "title": "Меркел се оттегля от политиката след 2021 г.?"}
{"url": "https://news.bg/crime/zhena-dade-65-000-leva-na-telefonni-izmamnitsi.html", "text": "Телефонни измамници измъкнаха 65 000 лева от възрастна жена в Кърджали. Това съобщиха от Регионалния пресцентър на МВР.Поредната \"ало\"-измама е станала на 25 октомври, а жертвата е 71-годишна кърджалийка. Жената била измамена от мъж, който се представил за полицейски инспектор и й поискал пари, за да помогне за задържането на телефонни измамници. Жертвата дала парите на два пъти. Първата сума от 40 000 лева била изтеглена от банка в Асеновград и предадена в Пазарджик, а втората сума от 25 000 лева била изтеглена в Пазарджик и предадена също там.Сигналът за измамата е подаден едва в събота.Работата по случая продължава. Образувано е досъдебно производство.От полицията призовават всички семейства да напомнят на възрастните си близки да не предават поискани по телефона пари, защото това е сигурен знак за измама.", "date": "2018.10.29", "title": "Жена даде 65 000 лева на телефонни измамници"}
{"url": "https://news.bg/world/kremal-razkri-osnovnata-tsel-na-sreshtata-putin-tramp-v-parizh.html", "text": "Кремъл съобщи основната цел на срещата между руския лидер Владимир Путин и президента на САЩ Доналд Тръмп в Париж, информира РТ.Прессекретарят на Кремъл Дмитрий Песков заяви, че главната цел на срещата е да си сверят часовниците., каза Песков.По думите му традиционно има много въпроси, по които Тръмп и Путин ще разменят мнения.Президентът на Русия иска да обсъди с , добави той, цитиран от \"Ройтерс\".Срещата ще се . Двамата лидери ще посетят френската столица във връзка 100 г. от края на Първата световна война.\"\", изтъкна Песков.", "date": "2018.10.29", "title": "Кремъл разкри основната цел на срещата Путин-Тръмп в Париж"}
{"url": "https://news.bg/int-politics/nova-zelandiya-prodava-izostaveno-malko-selishte.html", "text": "Малко селище в Нова Зеландия, построено през 30-те години на 20-ти век до езерото Уайтаки за настаняване на работници от язовир е обявено за продажба, съобщава \"Гардиън\".От 1989 г. населеното място е почти необитаемо, след като дейностите в язовира са почти изцяло автоматизирани.Разположено на ръба на язовир Уайтики на южния остров, мястото се радва на прекрасни планински гледки, осем тристайни жилища, ресторант, хижа, права за вода, девет гаража и 14 хектара земя - всичко това за $ 2,8 милиона щатски долара.Уайтики е само една от многото малки общности, които се борят да се запазят, тъй като населението на Нова Зеландия става все по-урбанизирано.Преди две години малкият град Кайтангата в Южен Отаго стартира кампания за увеличаване на населението, като заяви, че има твърде много работни места, прекалено много къщи и не достатъчно хора, за да ги запълни.Правителството отделя 1 милиард долара годишно за фонда за регионално развитие, предназначен да съживи регионите, като привлече хората далеч от градовете и обратно в селски райони.Езерото Уайтики е продадено от държавата на частен купувач през 1991 г., преди да мине през няколко ръце през годините.Тъй като правителството на Нова Зеландия въведе забрана за чуждестранни купувачи миналата седмица, агент по недвижими имоти коментира, че е трудно да се каже кои потенциални купувачи са местни и международни, защото чуждестранните купувачи са започнали да използват посредници от Нова Зеландия, за да направят запитвания. Някои китайски граждани са изразили интерес, каза тя.Забраната на чуждестранните купувачи е предназначена да спре чуждестранните граждани да купуват съществуващи жилищни сгради, които новозеландци биха могли да закупят.Фондове и компании, които са регистрирани извън Нова Зеландия или са с повече от 25% чуждестранна собственост, ще бъдат третирани като чуждестранни физически лица и ще им бъде забранено да купуват жилищни имоти, но могат да закупят земя или нежилищни имоти чрез инвестиционно бюро в чужбина.На чуждестранни купувачи също е разрешено да купуват жилищни имоти, ако живеят в Нова Зеландия и възнамеряват да живеят в имота като основен дом за 183 дни всяка година.", "date": "2018.10.29", "title": "Нова Зеландия продава изоставено малко селище"}
{"url": "https://news.bg/world/samolet-na-lion-air-sas-189-dushi-padna-v-yavansko-more.html", "text": "Самолет на компанията Lion Air се разби минути след излитането си от летището в индонезийската столица Джакарта, предадоха световните информационни агенции.Не са открити оцелели.На борда е имало 189 души, включително едно дете, 2 бебета и 8 души от екипажа.Машината е излетяла от Джакарта в 6.20 ч. местно време и 13 минути по-късно е паднала в Яванско море. АП съобщава, позовавайки се на властите, че самолетът е получил разрешение да се върне, след като пилотите подали сигнал 2-3 минути след излитането му.Тя е изпълнявала вътрешен полет от Джакарта до Пангкал Пинанг, на остров Суматра.Самолетът е започнал да губи височина и пилотите са поискали да се върнат на летището в Джакарта преди катастрофата. Самолетът се е изкачил на 1 524 метра преди да започне да губи височина. На радарите за последно е засечен на височина от 1 113 метра.Намерени са отломки от самолета и багаж на пътниците. Открити са и човешки останки.Спасителни екипи претърсват мястото на катастрофата.От авиопревозвача разкриха, че самолетът е имал технически проблем в неделя вечерта. Той е летял от Денпасар до Джакарта, когато пилотите съобщили за техническа неизправност. Техническият проблем е разрешен в съответствие с процедурите на производителя.Самолетът е Boeing 737 MAX 8. Той е в експлоатация по света от 2017 г.  Такъв самолет може да превозва до 210 души.Lion Air, най-младата авиокомпания в Индонезия, предлага вътрешни и международни полети. Компанията се е сдобила със самолета през август. Машината има 800 летателни часа.  Двамата пилоти са имали общо над 11 000 летателни часа.Водите, където е паднал самолетът с номер JT610, са с дълбочина 30-35 метра. Данни от полета показват, че самолетът рязко е паднал в морето.От финансовото министерство на Индонезия обявиха, че 20 служители на ведомството са били на борда на самолета.Днешната катастрофа е най-голямата от полета . Самолетът катастрофира през декември 2014 г. Загинаха всички 162 души на борда.Моделът 737 MAX 8 се експлоатира в света от едва 18 месеца, наричан е \"най-надеждният самолет в света\". Първият пътнически полет е през май 2017 г. на Malindo Air.Самолетът е вариант на серията Boeing 737 Max - най-бързо продаваният самолет в историята на американската компания. Max 8 струва около 70 милиона британски лири. Той е с обхват от 6 570 километра. Събира до 210 пътници. Въглеродните емисии са редуцирани с 20%, шумът в самолета е намален с 40%, пише \"Гардиън\".Моделът се притежава от самолетните превозвачи American Airlines, United Airlines, Ryanair, Jet Airlines, FlyDubai, Norwegian Air, Iceland Air, SilkAir, Turkish Airlines, Korean Air, Air Canada, Malaysia Airlines и други.През 2012 г. Lion Air е сред първите компании, които сключват сделка с Boeing за 201 самолета 737 MAX. Споразумението е за 22,4 милиарда долара. Но до април тази година са доставени само осем самолета.Американската компания е получила 4 783 поръчки на 737 MAX от над 100 държави.Катастрофата в Индонезия е първият инцидент с 737 Max.От Boeing обявиха, че ще предоставят техническа помощ.Lion Air съобщи, че не планират приземяване на останалите самолети MAX 8.", "date": "2018.10.29", "title": "Самолет на Lion Air със 189 души падна в Яванско море"}
{"url": "https://news.bg/world/5-5-po-rihter-raztarsi-yaponiya.html", "text": "Трус с магнитуд 5,5 по Рихтер е бил регистриран в Япония, съобщиха световните информационни агенции. Трусът е бил на дълбочина 91, 9 километра.Няма данни за жертви, ранени и големи материални щети.Също така не е издадено предупреждение за цунами.Десетки загинаха през септември при разрушителния трус на остров Хокайдо.", "date": "2018.10.29", "title": "5,5 по Рихтер разтърси Япония "}
{"url": "https://news.bg/world/balotazh-v-gruziya.html", "text": "Грузия не избра президент на първи тур на изборите, предаде \"Ройтерс\".Въпреки че Саломе Зурабишвили, независим кандидат, подкрепен от от управляващата партия \"Грузинска мечта\", спечели убедително, тя ще се яви на балотаж срещу заелия второ място Григол Вашадзе, кандидатът на бившите управляващи от дясноцентристката коалиция \"Единно национално движение\".Според exit poll, Зурабишвили печелеше с над 50% от гласовете и огромна преднина пред конкурентите си. Но резултатите от преброените до момента бюлетини показват 43% за нея и 37,4% за Вашадзе.Двамата са бивши външни министри на страната.Това все още не са окончателни резултати. Вторият тур трябва да се проведе не по-късно от 1 декември.Припомняме, че грузинците избират нов президент Социологическите проучвания преди вота показваха, че нито един от 25-те кандидати няма да получи абсолютно мнозинство на първия тур. Ако никой от кандидатите не получи минимум 50% подкрепа, двама кандидати ще участват на балотаж на 1 декември.След приключване на новия шестгодишен мандат, бъдещите държавни глави на Грузия ще бъдат избирани непряко, което е част от конституционните промени, според които премиерът ще бъде най-влиятелната политическа фигура в страната. Президентът е държавен глава и главнокомандващ, но като цяло функцията му е церемониална.", "date": "2018.10.29", "title": "Балотаж в Грузия "}
{"url": "https://news.bg/world/sotsialdemokratite-s-ultimatum-kam-merkel-plashat-s-izlizane-ot-koalitsiyata.html", "text": "Малкият коалиционен партньор на германския канцлер Ангела Меркел с ултиматум към консерваторите. Социалдемократите поискаха от консерваторите положителни резултати до следващата година, заплашвайки да прекратят съюза си, ако няма подобрение, информира \"Ройтерс\".Заплахата е отправена след слабото представяне на местните избори в Хесен. Християндемократите на Меркел спечелиха изборите, но получиха 27,2% подкрепа, показват предварителните резултати. Това е загуба за консерваторите, тъй като партията получи 38,3 на сто на изборите през 2013 г.Представянето на социалдемократите е още по-плачевно. Те спечелиха 19,6% в сравнение с 30,7% преди пет години - най-слабият резултат в западната провинция от 1946 г. Социалдемократите се борят за втората позиция със Зелените, които също получават 19,6 на сто.Лидерът на левицата Андреа Налес заяви, че ще публикува пътна карта с мерки за постигане на напредък на коалицията. Тя поясни, че ще направят оценка на прилагането на тази карта през следващата година и ще преценят дали това правителство е правилното място за тях.\"Състоянието на правителството е неприемливо\", подчерта тя.Посланието й е ясно: Социалдемократическата партия иска да види осезаеми резултати до следващата година или партийните лидери ще напуснат коалицията на Меркел.Налес отбеляза, че партията й иска коалиционното правителство да изготви ясен работен план с проекти, които да бъдат приложени до есента на 2019 г. Средносрочният преглед на правителството е през есента на следващата година, когато консерваторите и социалдемократите ще оповестят резултатите от приложените политики и постигнатия напредък.Фолкер Буфиер, настоящият премиер на консерваторите в Хесен и съюзник на Меркел, заяви, че партията е постигнала целта си да води следващото правителство, но добави: \"Понесохме болка заради загубите\".\"Посланието към управляващите партии в Берлин е: Хората искат по-малко спорове и по-голяма концентрация върху важни проблеми\", подчерта той.Слабите изборни резултати могат да засилят дебата за наследник на Меркел, която доминира в германската политика от 13 г.Силното представяне на Зелените в Хесен означава, че Буфиер вероятно ще остане премиер и лидер на коалиция на християндемократите със Зелените.Другият голям победител е крайнодясната \"Алтернатива за Германия\", която за първи път влиза в местния парламент. Тя получава 12,8 на сто подкрепа. След тези избори партията вече има представителство във всички 16 местни парламента.", "date": "2018.10.29", "title": "Социалдемократите с ултиматум към Меркел, плашат с излизане от коалицията"}
{"url": "https://news.bg/world/nay-golyamata-zaplaha-za-zdraveto-v-evropa-zamarsyavaneto-na-vazduha.html", "text": "Замърсяването на въздуха е най-голямата заплаха за здравето в Европа, предупреждават от Европейската агенция по околна среда (ЕАОС).В изследване агенцията призовава европейските страни да положат повече усилия за подобряване качеството на въздуха.Замърсяването на въздуха е главна причина за преждевременна смърт в 41 европейски държави.Около 422 000 случая на преждевременна смърт през 2015 г. са свързани със замърсяването с твърди частици на въздуха в тези 41 държави, включени в проучването.Въпреки бавните подобрения, замърсяването на въздуха продължава да превишава допустимите норми и насоките на Европейския съюз и Световната здравна организация.Най-вредни за здравето на човека са праховите частици (ПЧ), азотният диоксид (NO2) и тропосферният озон (O3). Високите концентрации на замърсители на въздуха продължават да влияят отрицателно на европейците, особено на живеещите в градските райони. Освен това замърсяването на въздуха оказва и значително въздействие върху икономиката, като води до намаляване продължителността на живота, повишава медицинските разходи и намалява производителността във всички сфери на икономиката чрез пропуснатите поради влошено здраве работни дни. Замърсяването на въздуха също така се отразява отрицателно на екосистемите, като уврежда почвите, горите, езерата и реките и намалява земеделските добиви.Актуализираните оценки в доклада показват, че през 2015 г. концентрациите на ПЧ2,5 са довели до около 422 000 случая на преждевременна смърт в 41 европейски държави, от които около 391 000 са били в 28-те държави членки на ЕС.Тазгодишният доклад съдържа по-широкообхватна оценка, която обхваща годините назад до 1990 г. и показва, че случаите на преждевременна смърт в резултат на ПЧ2,5 са намалели с около половин милион годишно. Това се дължи на прилагането на европейските политики за качество на въздуха и на въвеждането на мерки на национално и местно равнище, които доведоха например до по-чисти автомобили, промишлени отрасли и производство на енергия.Що се отнася до ПЧ2,5 (частици с диаметър 2,5 микрометра или по-малко), през 2016 г. 6 % от градското население в ЕС-28 е било изложено на ПЧ2,5 в сравнение със 7 % през предходната година. Въпреки това приблизително 74 % от градското население в ЕС са били изложени на концентрации, които превишават по-строгите насоки на СЗО. През 2015 г. експозицията на ПЧ2,5 е била причина за преждевременната смърт на около 422 000 души в 41 държави.Годишната допустима норма за азотен диоксид (NO2) масово продължава да се превишава из цяла Европа. През 2016 г. 7 % от градското население в ЕС-28 е живеело в райони с концентрации, които превишават годишната допустима норма на ЕС и насоките на СЗО. Тази стойност представлява понижение в сравнение с 9 % през 2015 г. През 2015 г. експозицията на NO2 е била причина за преждевременната смърт на около 79 000 души в 41 европейски държави.През 2016 г. около 12 % от градското население в ЕС-28 е било изложено на нива на тропосферен озон (O3) над допустимата норма на ЕС, като понижението спрямо стойностите за 2015 г. (30 %) е значително. Този процент обаче продължава да е по-висок от стойността за 2014 г., когато са измерени 7 %. Около 98 % са били изложени на нива, които превишават по-строгите насоки на СЗО. През 2015 г. експозицията на озон е била причина за преждевременната смърт на около 17 700 души в 41 европейски държави.", "date": "2018.10.29", "title": "Най-голямата заплаха за здравето в Европа - замърсяването на въздуха"}
{"url": "https://news.bg/crime/spetsprokuraturata-s-operatsiya-sreshtu-koruptsiyata.html", "text": "Специализираната прокуратура провежда операция срещу корупцията.Следователи обискират адреси в София, Кюстендил и Плевен. Разпитват се свидетели в рамките на образувано досъдебно производство за извършени престъпления по чл. 321, 301, 308, 282 от Наказателния кодекс. Разследването е свързано с дейността на Държавната агенция за българите в чужбина (ДАБЧ).Източници на разкриха, че вече има няколко арестувани. Разследването е свързано с корупция за получаване на българско гражданство.Председател на агенцията е Петър Харалампиев.Нова телевизия съобщава, че е задържан председателят на агенцията Петър Харалампиев. Информацията все още не е потвърдена официално. Акцията е във връзка със сигнал. По случая се работи от няколко месеца. Агенцията неправомерно е издавала документи за български произход. Цената на един такъв документ е била 5000 евро и са издавани по 30-40 такива документа седмично основно на граждани от Украйна и Молдова.По неофициална информация, съобщава bTV, са задържани 30 души, сред които и Петър Харалампиев.Според Наказателния кодекс чл. 321 се отнася за образуване и ръководене на организирана престъпна група, наказва се с лишаване от свобода от три до десет години; чл. 301 - за подкуп, което се наказва с лишаване от свобода до шест години и глоба до пет хиляди лева; чл. 308 - документни престъпления (подправка на документ се наказва с лишаване от свобода до три години) и чл. 282 - престъпления по служба (лишаване от свобода до пет години или пробация).Припомняме, около председателя на  се разгоря скандал, след като стана публично известна негова снимка, на която той е с тениска с надпис \"Wehrmacht\" - името на въоръжените сили на Нацистка Германия по времето на Адолф Хитлер. Тогава Харалампиев . Държавната агенция за българите в чужбина е на пряко подчинение на Валери Симеонов, но в Министерския съвет е известно, че Петър Харалампиев е назначен и предложен от самия Красимир Каракачанов.", "date": "2018.10.29", "title": "Спецпрокуратурата влезе в Агенцията за българите в чужбина"}
{"url": "https://news.bg/bulgaria/dvama-sa-zadarzhani-i-edin-se-izdirva-sled-sblasatsite-mezhdu-tsigani-i-politsai-v-maglizh.html", "text": "Полицейското присъствие в град Мъглиж остава засилено, съобщава БНР.Вчера в града бяха нападнати петима полицаи от жители на махала в града при опит да извършат проверка на участници в незаконни кушии.На извънреден брифинг старши комисар Георги Хаджиев, директор на ОД на МВР-Стара Загора, съобщи, цитиран от bTV, че двама души са задържани и един се издирва след сблъсъците между цигани и полицаи в Мъглиж.Ситуацията в града тази сутрин е спокойна. Въпреки това около 100 полицаи и служители на жандармерията продължават да поддържат реда след сблъсъците в циганската махала.Полицаите са пострадали при опит да задържат лице, което е упражнило агресия срещу един от служителите на реда. Операцията е по нареждане на министъра на вътрешните работи Младен Маринов. При опита за задържане полицаите са замеряни с камъни от около стотина жители на квартала.Вчера в града беше организирана нелегална гонка с двуколки между роми. Заради нерегламентираното състезание е задържан 16-годишен младеж, отбелязва БНТ.При нападението са нанесени щети и върху патрулните коли. За да се защитят, полицаите са стреляли във въздуха. Пострадалите служители на МВР са с повърхностни наранявания и няма опасност за живота им.\"Аз го призовавам, след като беше така смел да посегне на колега, сега да бъде така смел да се яви пред правораздавателните органи и да понесе своята отговорност. В момента обстановката в Мъглиж е спокойна. Има засилено полицейско присъствие на входа и на изхода на града, изградени са КПП-та и се проверяват преминаващите\", заяви Хаджиев.Той поясни, че са нанесени материални щети върху полицейската техника, а заради добрата си екипировка униформените са с повърхностни наранявания.", "date": "2018.10.29", "title": "Двама са задържани и един се издирва след сблъсъците между цигани и полицаи в Мъглиж"}
{"url": "https://news.bg/politics/muravey-radev-hvali-vlastta-byudzhet-2019-e-nay-shtedriyat-v-istoriyata-ni.html", "text": "Бюджет 2019 е по-щедър от всички досегашни бюджети на България. Това обяви бившият министър на финансите Муравей Радев в сутрешния блок на bTV. По думите му, въпреки че е щедър, бюджет бил и много добре балансиран.\"Разпределят се много пари - 6 млрд. лв. повече. 1 млрд. лв. за заплати, 900 млн. лв за социални разходи, пенсии и хора с увреждания\", посочи Радев.Финансовият министър в правителството на Иван Костов коментира още, че дефицитът е почти нулев и няма увеличение на данъците, което било доказателство за балансиране.\"Икономическият растеж е 3,7% при среден за Европа 2%. Много важен плюс е също така, че мотивите към бюджета са много добре разписани за разлика от друг път. В разходните части има цели, което никога не съм виждал досега. Мога да дам за пример безработицата. Там са отпуснати 73 млн. лева за обучение на безработни, като в края на годината трябва да има 12 000 обучени безработни, които да се влеят в трудовия пазар\", допълни Радев.По думите му, Бюджет 2019 е стъпка към провеждане на реформи, но има и минуси, за които бизнесът е прав да протестира.\"Тези три дни болничен - не е работа на бизнеса да ги плаща, освен това му слагат квоти за назначение на хора с увреждания - на 50 души персонал, двама души квота и като не ги назначиш плащаш глоба 1/3 от минималната работна заплата. Тук уловката е, че не можеш да ги освободиш, ако те не искат да си ходят. Кой ще издържа някой, който не му върши работа? Затова най-вероятно няма да бъдат назначени и всеки бизнесмен ще си плаща този \"скрит\" нов данък\", изтъкна Муравей Радев.", "date": "2018.10.29", "title": "Муравей Радев хвали властта: Бюджет 2019 е най-щедрият в историята ни"}
{"url": "https://news.bg/politics/zaharieva-ubezhdava-nyama-da-se-otkazhem-ot-nishto-v-istoriyata-si-zaradi-makedoniya.html", "text": "България няма да се откаже от нищо в историята си заради Македония. Историята трябва да ни бъде учител за грешките в миналото. Много е важно договорът между Македония и Гърция за промяна на името да не остане само на хартия. Това коментира външният министър Екатерина Захариева в сутрешния блок на bTV.Във връзка със  през последните дни тя увери, че в управлението нямало турбуленция, като доказателство за това приведе Бюджет 2019, където се показвала реалната политика.\"Няма как голямата коалиция да не страда от ставащото в малката коалиция. Аз работя с Валери Симеонов и знам, че понякога езикът му е по-остър. Вярвам, че той се извини искрено. Валери Симеонов не трябваше да казва тези думи. Той обясни, че не е имал това предвид. Мисля, че ще изкараме 4 години пълен мандат, но не трябва да си създаваме сами проблеми\", подчерта Захариева.Вицепремиерът коментира и последните акции на прокуратурата срещу  и повдигането на  за пране на пари.\"Всички искахме нашите правоохранителни органи да си вършат работата. Сега, когато започнаха проверки, започваме да говорим и питаме защо се правят сега тези акции. В системата работят много образовани хора и не мисля, че срещу някой ще бъде повдигнато обвинение след изтичането на срока на давност\", посочи тя. Захариева също така обяви, че българските власти до момента нямат информация за българи на борда на .", "date": "2018.10.29", "title": "Захариева убеждава: Няма да се откажем от нищо в историята си заради Македония"}
{"url": "https://news.bg/world/padnaliyat-v-indoneziya-patnicheski-samolet-se-schita-za-nay-nadezhdniya-v-sveta.html", "text": "се смята за най-надеждния в света, пише \"Гардиън\".Моделът 737 MAX 8 се експлоатира в света от едва 18 месеца, наричан е \"най-надеждният самолет в света\". Първият пътнически полет е през май 2017 г. на Malindo Air.Самолетът е вариант на серията Boeing 737 Max - най-бързо продаваният самолет в историята на американската компания. Max 8 струва около 70 милиона британски лири. Той е с обхват от 6 570 километра. Събира до 210 пътници. Въглеродните емисии са редуцирани с 20%, шумът в самолета е намален с 40%, пише \"Гардиън\".Моделът се притежава от самолетните превозвачи American Airlines, United Airlines, Ryanair, Jet Airlines, FlyDubai, Norwegian Air, Iceland Air, SilkAir, Turkish Airlines, Korean Air, Air Canada, Malaysia Airlines и други.През 2012 г. Lion Air е сред първите компании, които сключват сделка с Boeing за 201 самолета 737 MAX. Споразумението е за 22,4 милиарда долара. Но до април тази година са доставени само осем самолета.Американската компания е получила 4 783 поръчки на 737 MAX от над 100 държави.Катастрофата в Индонезия е първият инцидент с 737 Max.От Boeing обявиха, че ще предоставят техническа помощ.Lion Air съобщи, че не планират приземяване на останалите самолети MAX 8.", "date": "2018.10.29", "title": "Падналият в Индонезия пътнически самолет се счита за най-надеждния в света"}
{"url": "https://news.bg/politics/prokopiev-sadi-balgariya-v-strasburg-zaradi-deystviyata-na-konpi.html", "text": "Бизнесменът Иво Прокопиев е подал жалба в Европейския съд по правата на човека (ЕСПЧ) в Страсбург заради действията на Комисията за отнемане на имуществото (бившата КОНПИ), съобщи той в сутрешния блок на bTV и уточни, че делото е преминало етапа за допустимост и ще се гледа.Повдигнатото през миналата седмица от прокуратурата обвинение срещу него за пране на пари във връзка с приватизацията на \"Каолин\" не е включено в иска му, защото е ново.Според него обвинението срещу него за пране на пари около \"Каолин\" е нелепо и никога няма да го внесат в съд.По думите му, е много важно мътната вода в приватизацията да се отдели от чистата. Според Прокопиев \"Каолин\" е обратното на това, което се случва в \"Полимери\", за източването на което прокуратурата повдигна обвинение на семейство Николай и Евгения Баневи.\"Каолин\" е работещо предприятие, собственост в момента на световноизвестна фирма и от едно фалирало навремето предприятие сега е в основата на цял керамичен клъстер с много преки и косвени ефекти върху икономиката\", заяви той.Прокопиев смята, че огласяването на обвинението от страна на прокуратурата е направено нарочно сега, като конкретна причина е последният брой на издавания от него вестник \"Капитал\" с материали за т.нар. \"дупка на Георги Гергов\" във Варна и др.\"Съвпадението с акциите срещу Баневи са нарочно търсен ефект - да съберат двата сюжета заедно. Това, което излиза над чертата обаче, е тоталната, груба и незаконна атака срещу всички независими медии в България\", подчерта бизнесменът.По думите му, преследвания освен срещу него има и срещу издателите на в. \"Сега\" и \"Клуб Z\". ", "date": "2018.10.29", "title": "Прокопиев съди България в Страсбург заради действията на КОНПИ"}
{"url": "https://news.bg/world/gartsiya-poiska-eur288-mlrd-ot-germaniya-za-natsistkata-okupatsiya.html", "text": "Гърция отново поиска 288 милиарда евро от Германия за нацистката окупация по време на Втората световна война, въпреки че Берлин открито отхвърля претенциите за изплащане на репарации, пише \"Гардиън\".Преди по-малко от две седмици германският президент Франк-Валтер Щайнмайер използва държавна визита, за да се извини за нацистките престъпления. Но въпреки това Атина поднови кампанията си да настоява пред Германия да изплати репарации на Гърция.\"\", коментира Костас Дузинас, който е председател на Комисията за отбрана и външни отношения към гръцкия парламент.\"Очевидно Гърция не можеше да направи това, докато получаваше заеми по спасителната програма от ЕС и Берлин. Би било напълно несъвместимо\", добави Дузинас.Лявото гръцко правителство се очаква да настоява пред Берлин да изплати репарации, след като депутатите дебатират първото цялостно парламентарно разследване за нанесените щети по време на нацистката окупация.Докладът, изготвен от многопартийна комисия през последните седем години, разкрива, че компенсацията за унищоженията в Гърция през периода 1941-1944 г. трябва да е в размер на 288 милиарда евро. Изчислено е, че Берлин трябва да изплати и допълнителни 11 милиарда евро, тъй като през 1943 г. нацистите са взели заем от 476 милиона марки от Централната банка на Германия през 1943 г.Според историците заемат, който е взет без лихва, е бил използван за финансиране на кампанията на нацисткия режим в Африка и е изиграл основна роля за обедняването на гърците.При разследването са разгледани повече от 400 000 страници архиви от американските и руските национални архиви за зверствата. Съюзническите сили са били методични при събирането на информация за кланета, унищожения на жилища и данни за загиналите.Десетки хиляди гърци са убити по време на окупацията. Най-малко 300 000 умират от глад. Еврейската общност е почти изцяло ликвидирана.Германското правителство категорично отхвърля претенциите на Гърция и Полша, която също е тежко пострадала от нацистките зверства. Според Берлин казусът е разрешен през 1960 г., когато на Атина са платени 115 милиона германски марки, или 205 милиона британски лири днес.", "date": "2018.10.29", "title": "Гърция поиска €288 млрд. от Германия за нацистката окупация"}
{"url": "https://news.bg/regions/prevozvachite-v-haskovo-izlizat-na-protest.html", "text": "Днес превозвачите от обществения транспорт в Хасково обявяват протест. Те са недоволни от новите транспортни схеми, приети от кмета Добри Беливанов, съобщиха от БНР.Причината за недоволството на транспортните фирми са новите транспортни квоти по линията Хасково-Минерални бани, които кметът на Община Хасково е приел еднолично, без да се допита до Общинския съвет. Това заяви инициаторът на протеста Себахтин Исмаил, който е и най-големият превозвач в региона.Заради днешния протест няма да бъдат изпълнени общо 62 курса по основните направления. Предвижда се той да засегне около 10 000 пътуващи.В отговор на реакцията на изнервени пътници Исмаил обяснява, че целта на превозвачите не е да засегнат интересите на жителите на общината. Протестът обаче е единственият начин исканията им да бъдат чути от държавата.В подкрепа на демонстрацията се обявиха и от Националното сдружение на автобусните превозвачи. Председателят Васил Пиронков не изключва възможността протестната проява да обхване и други градове.Причината е, че това не се случва само в Хасково, а го има в почти цяла България, заявява той и допълва, че в страната трябва да се въведе единна транспортна схема и да се съгласуват маршрутните разписания.Днес няма да пътуват автобуси по направленията от Хасково за Пловдив, Свиленград, Симеоновград, Харманли, както и до почти всички села в общината.В късния следобед превозвачите ще решат как да продължат с протестите си.", "date": "2018.10.29", "title": "Превозвачите в Хасково излизат на протест"}
{"url": "https://news.bg/society/pozhar-izpepeli-dve-kashti-v-hisarsko-selo.html", "text": "Пожар погълна две къщи и навес от трета в хисарското село Старо Железаре, съобщи Нова телевизия.Без дом са останали две възрастни жени и самотна майка с две невръстни деца. Според потърпевшите пожарът избухнал от навес на техен съсед. Огънят верижно обхванал къщите една след друга.Предполага се, че причината за стихията е късо съединение. Чули обаче и взрив на газова бутилка от навеса. Собственикът отказал коментар.Майката с двете невръстни деца ще бъде настанена в общинско жилище в Хисаря.Жената заедно с двете си деца на 9 и 11 години празнували именния ден на баба им. 76-годишната жена също живеела заедно с тях. Четиримата успели да се спасят живи, а пожарът изгорил двуетажната им къща.На помощ на бедстващото семейство веднага се притекли приятели и съседи, които им донесли дрехи и храна.Огънят изпепелил и съседната къща на 85-годишната жена. Мъжете от улицата сами се опитали да гасят, докато пристигнат пожарникарите от Хисаря.Хората в селото са започнали кампания, за да помогнат на пострадалото семейство. В социалните мрежи също се набират средства.", "date": "2018.10.29", "title": "Пожар изпепели две къщи в хисарско село"}
{"url": "https://news.bg/world/glavniyat-prokuror-na-sauditska-arabiya-v-istanbul-za-ubiystvoto-na-kashogi.html", "text": "Главният прокурор на Саудитска Арабия пристигна в Истанбул като част от разследването на убийството на журналиста Джамал Кашоги, съобщава Анадолската агенция, цитирана от АФП.Прокурор шейх Сауд ал Муаджиб кацна с частен самолет на летище \"Ататюрк\" в Истанбул тази нощ, допълва турската агенция.Си Ен Ен Тюрк информира, че саудитският прокурор се среща с главния прокурор на Истанбул Ирфан Фидан. Той също ще посети саудитското консулство, където Кашоги беше убит.Случаят доведе до безпрецедентен натиск върху Саудитска Арабия от международната общност.59-годишният колумнист на \"Вашингтон пост\", който критикуваше престолонаследника на Саудитска Арабия принц Мохамед бин Салман, изчезна при посещение на консулството на 2 октомври. Кашоги посети мисията, за да си извади документи за сключване на брак с турската си годеница Хатидже Дженгиз.Според турски медии Кашоги е убит и разчленен от саудитски агенти. Рияд призна, че убийството е планирано предварително, основавайки се на доказателства на турското следствие.Саудитските власти арестуваха 18 души. Президентът на Турция Реджеп Ердоган поиска да бъдат екстрадирани, но монархията отхвърли молбата и обяви, че ще бъдат съдени в кралството.Тялото на Кашоги все още не е открито.", "date": "2018.10.29", "title": "Главният прокурор на Саудитска Арабия в Истанбул за убийството на Кашоги"}
{"url": "https://news.bg/int-politics/grak-zabi-gratskoto-zname-v-albaniya-zastrelyaha-go.html", "text": "Албанската полиция вчера е застреляла грък, след като той открил огън срещу полицаи, които са сваляли гръцко знаме, издигнато от него на територията на гробище от Втората световна война в село Буларат, на около 6 км от границата на Албания с Гърция.Според информации в албанските медии 35-годишният Константинос Кацифас е открил огън срещу полицаи с автомат \"Калашников\", докато те са сваляли знамето, което той е издигнал на гробище на гръцки войници, загинали в битка по време на Втората световна война. Инцидентът се е случил, докато селото отбеляза годишнината от влизането на Гърция във войната през 1940 г.Уточнява се, че Кацифас е избягал в селото, след като свършил патроните си, а след това избягал в планините в опит да избегне арестуването си, но скоро след това бил заграден от екип от специалните части на албанската полиция, която посочи, че 35-годишният грък е стрелял по тях, преди те да открият огън и да го убият.Кацифас, чието семейство идва от северозападния гръцки град Янина, е роден и израснал в Буларат, но е живял в Атина в последно време. Снимки в гръцките медии го показват облечен във военни дрехи, с гръцко знаме, пришито на ръката му.Полицията е потвърдила смъртта му при престрелка.От гръцкото външно министерство обявиха в изявление, че е \"неприемливо, че операцията е довела до загуба на човешки живот\", като призоваха албанските власти да осигурят пълно изясняване на случилото се. От външното министерство на Албания отговориха, като призоваха Гърция да спре \"неоправданата политизация\" на убийството на Кацифас. ", "date": "2018.10.29", "title": "Грък заби гръцкото знаме в Албания, застреляха го"}
{"url": "https://news.bg/world/bolsonaru-e-noviyat-prezident-na-braziliya.html", "text": "63-годишният Жаир Болсонару е новият президент на Бразилия. Той печели проведения в неделя  срещу 53-годишният Фернандо Хадад. При почти 100% от преброените бюлетини крайнодесният кандидат взима 56% от гласовете срещу 44% за опонента си.Той вече се закани в речта след обявването на резултатите да сложи ред в страната - да се бори с популизма, престъпността, бюрокрацията и да намали състава на федералното правителство.\"\", заяви той.Загубилият Хадад се включва в опозицията.Припомняме, че  от самото начало. Той спечели и първия тур на изборите.Най-голямата държава в Латинска Америка ще има крайнодесен държавен глава за първи път от 1985 година.Болсонару е бивш парашутист-десантчик. Той се позиционира като антисистемен кандидат. Крайнодесният използва расистка и хомофобска реторика, обявява се за връщане на смъртното наказание, възхвалява военната диктатура.Някои от избирателите го определят като \"бразилския Тръмп\".Самият Доналд Тръмп вече поздрави в телефонен разговор победителя и двамата са изразили надежда за добра съвместна работа.Още от понеделник  започва да прехвърля правомощия на своя наследник на поста.Официално, Болсонару встъпва в длъжност на 1 януари и ще управлява до 2022 година.Привърженици на левите партии организираха протести срещу него, като изразиха притеснение от крайните му възгледи.Опоентът на Болсонаро Фернандо Хадад го сравни с Хитлер.От Организацията на американските държави са съобщили, че изборният ден е преминал спокойно и без сериозни нарушения, за разлика от сблъсъците, съпътствали предизборната кампания, по време на която ", "date": "2018.10.29", "title": "Болсонару е новият президент на Бразилия "}
{"url": "https://news.bg/press/borisov-za-byudzheta-edin-ot-nay-ambitsioznite-ot-nachaloto-na-prehoda-banevi-obezkostili-polimeri-tochili-pari-ot-nego-v-4-ofshorki.html", "text": "Бюджет. \"Монитор\":Борисов за бюджета: Един от най-амбициозните от началото на преходаДържавата никога не е била в по-добра кондиция. Това констатира премиерът Бойко Борисов в началото на заседание на МС. Кабинетът се събра извънредно, за да одобри трите бюджета за 2019 г. - държавния, на НЗОК и на Държавното обществено осигуряване (ДОО).Според премиера бюджетът за догодина е \"един от най-амбициозните\", които правителството е правило от началото на прехода. По думите му са се постарали да отговорят на всички предизборни обещания и програмата, която има коалицията между ГЕРБ и \"Обединени патриоти\". Борисов се похвали, че благодарение на стабилният икономически растеж и данъчната политика, са събрани с близо 5 млрд. лв. повече приходи в бюджета. Пирин. \"Сега\":Правителството пак настоява, че в Пирин може да се строиТричленният състав на Върховния административен съд, който отмени решението на кабинета да промени плана за управление на Пирин и да отвори нови територии за застрояване, не се е съобразил с трайната съдебна практика по подобни казуси. Това е основният аргумент в жалбите на Министерския съвет и на екоминистерството, които атакуваха решението на първата инстанция пред петчленен състав на съда. \"Сега\" разполага и с двата документа. Заседанието на петчленката е насрочено за 15 ноември. Мотивите и в двете жалби са еднакви, като на места цели пасажи са излезли като изпод индиго.Изпълнителната власт твърди, че решението на съда е неправилно и необосновано, а изводите му са некоректни и противоречиви. Настоява се, че нормата от Закона за защитените територии, че в националните паркове е забранено изграждането на спортни и други съоръжения, е неправилно тълкувана от съда. Акция. \"24 часа\":Баневи \"обезкостили\" \"Полимери\", точили пари от него в 4 офшоркиВ 4 офшорни фирми на Николай и Евгения Баневи са постъпвали пари, които е трябвало да отидат по сметките на \"Полимери\" - Девня, обяви прокуратурата. Бизнессемейството се разследва за източването и на други предприятия, придобити по време на т.нар. масова приватизация, съобщи зам. главният прокурор Иван Гешев.Става дума за \"Елма- Троян\" и за завод в Костенец, продаден през 2012 година на КТБ.Баневи са обвинени за престъпно сдружаване от 2009 до 2018 г. и за присвояване и данъчни престъпления, извършени през 2010-2011 г. БАН\"Дума\":БАН пак протестира - заради ГорановОбщото събрание (ОС) на БАН, ръководството на БАН и Събранието на академиците и член-кореспондентите решиха да изпратят протестно писмо до премиера Борисов по повод на проектобюджет 2019. Те възразяват срещу текст в преходните и заключителни разпоредби на проекта, с който се изземват функции на ОС на БАН, като силово се прехвърлят към МОН цялото имущество, архивите, правата и задълженията, докторантите и докторските програми дори на Националния институт по метеорология и хидрология (НИМХ), за който е решено да премине към министерството. С писмото си учените настояват пред Борисов да се разпореди този текст, който по същество е отчуждаване на собствеността на БАН, да отпадне. Над 1000 души в БАН са се подписали под писмото.Текстът обезсмисля напълно положените усилия на ръководните органи на БАН и договореностите с министър Красимир Вълчев да решат казуса \"НИМХ\", спазвайки законите и Устава на БАН и постигайки баланс между интересите на МОН, на БАН и на учените от НИМХ, които искат да останат в академията.  Трус. \"24 часа\":Вранча разтресе цяла Северна България за смяната на времето22 минути преди 4 часа сутринта силно земетресение разтърси Румъния, Северна България и бе усетено дори в София по високите етажи. Огнището бе в печално известната планина Вранча в Румъния.По информация от Средиземноморския сеизмологичен център трусът от 5,8 по Рихтер е регистриран в 3,38 часа миналата нощ. Епицентърът му е в земетръсната зона Вранча, на 129 км северно от Букурещ, на дълбочина 150 км. Два часа по-късно е регистриран втори трус със значително по-малка сила - 2,6 по Рихтер. Това е най-силното земетресение във Вранча в последните 4 години. Нямаше обаче данни за пострадали или значими щети. Епицентърът е в окръг Бузъу, близо до селищата Нехою и Ковасна във Вранчанската сеизмична зона.", "date": "2018.10.29", "title": "Борисов за бюджета: Един от най-амбициозните от началото на прехода; Баневи \"обезкостили\" \"Полимери\", точили пари от него в 4 офшорки"}
{"url": "https://news.bg/weather/toplo-nachalo-na-sedmitsata-1.html", "text": "Топло ще бъде началото на седмицата. Това съобщиха от НИМХ. В Западна България се очаква предимно облачно време.Ще духа до умерен югозападен вятър. Максималните температури ще са между 23 и 28 градуса. Атмосферното налягане ще се задържи близко до средното за месеца.През следващите дни не се очакват съществени промени. ", "date": "2018.10.29", "title": "Топло начало на седмицата "}
{"url": "https://news.bg/world/potvardena-e-smartta-na-sobstvenika-na-lestar-siti.html", "text": "Собственикът на футболния отбор \"Лестър сити\" Вишай Шривадханапрабха е сред загиналите при катастрофата на неговия хеликоптер, предаде BBC.Вчера бе установено, че той е бил наистина на борда.Хеликоптерът се разби на паркинга на клуба, в близост до неговия стадион \"Кингс пауър\".Летателният апарат се е възпламенил. Пристигналите на мястото огнеборци са успели да потушат огъня за около 20 минути.Жертвите на инцидента са 5 и полицията вече разпространи списъка с имената им.Започнало е разследване на причините.От футболния клуб са потвърдили за трагедията. Получили са съболезнования от редица футболни клубове.Фенове на отбора са засипали с цветя и футболни сувенири мястото на катастрофата.", "date": "2018.10.29", "title": "Потвърдена е смъртта на собственика на \"Лестър сити\""}
{"url": "https://news.bg/world/matis-nastoya-za-palno-razsledvane-na-ubiystvoto-na-kashogi.html", "text": "Пълно разследване на убийството на саудитския журналист Джамал Кашоги. За това настоя американският военен министър Джим Матис пред саудитския външен министър Абдел ал Джубеир, предаде АП. За разговора съобщи Матис пред журналисти в Прага, където даде съвместна пресконференция с премиера Адрей Бабиш. Двамата със саудитския първи дипломат са разговаряли по време на международна конференция по сигурността в Манама, Бахрейн.Детайли около разговора Матис не е разкрил, но е заявил на министъра, че \"трябва да знаем какво се е случило\".Според него, доказателствата, които е събрала Турция, дават възможност за повече от една гледна точка в разследването.Матис вярва, че Рияд разбира напълно колко важна е пълната прозрачност по случая.Заподозрените на убийството на журналиста Джамал Кашоги ще бъдат съдени в Саудитска Арабия, Рияд няма да ги предаде на друга държава, съобщи по-рано ал Джубеир.По-рано турските прокурори поискаха 18-те заподозрени да бъдат предадени на Анкара.Припомняме, опозиционният журналист Джамал Кашоги бешев Истанбул на 2 октомври. През седмицата главният прокурор на арабската страна заяви, че убийството е било преднамерено. Това влиза в противоречие с първоначалната че журналистът е убит случайно при сбиване в консулството.", "date": "2018.10.29", "title": "Матис настоя за пълно разследване на убийството на Кашоги "}
{"url": "https://news.bg/society/arheolozi-otkriha-rimska-statuya-na-zhena-kray-petrich.html", "text": "Камък с лицето на жена откриха археолози край Петрич, информира Нова телевизия. Статуята е оставена на мястото, където е намерена. Реставратори са я почистили и са направили защитна клетка, заради туристите.Предполага се , че статуята е в синхрон със статуята на мъжа с тога без глава, която беше открит на скоро.Директорът на Националния археологически музей Людмил Вагалински заяви, че вероятно намерената статуя е от Римско-императорска епоха.Той допълни, че тя е с надчовешки ръст, а обикновено така се изобразяват императорите.\"Хераклея Синтика е един от най-важните гръко-македонски градове. Той се равнява като значение в империята на Солун и Берое\", подчерта доц. Людмил Вагалински.Според него това е най-успешния археологически сезон за този обект.", "date": "2018.10.29", "title": "Археолози откриха римска статуя на жена край Петрич"}
{"url": "https://news.bg/politics/ek-dava-2-miliarda-evro-za-kibersigurnost.html", "text": "Кибер атаки могат да засегнат всяка сфера на обществения живот. Около това се обединиха участниците в конференцията \"Технологии и единен цифров пазар: възможности и предизвикателства\".Темата е в политическия дневен ред, заяви българският еврокомисар Мария Габриел. Темата е важна не само за бъдещето на Европа, но е важна и за България, изтъкна тя. По думите й дигитализацията е символ на нещо позитивно.България и Люксембург са сред страните, които бележат най-голям ръст на развитие на сектора. Габриел иска в центъра на процеса да е човекът, затова и настоява да се спазват човешките права. Според нея са нужни повече инвестиции в дигитализацията.2 милиарда евро дава ЕК за киберсигурност. Напредва създаването на новата европейска Агенция по киберсигурност, стана ясно от думите на българския еврокомисар.Цифровизацията е предизвикателство пред света, според заместник-председстелят на ГЕРБ Цветан Цветанов. Проблем е липсата на квалифицирани кадри.80 милиона европейски граждани нямат елементарни познания по информационни технологии, поясни той.И столичният кмет Йорданка Фандъкова настоя на нуждата да се инвестира в единен цифров пазар. Най-големият ресурс на страната и града са младите хора, според нея. Затова са нужни инвестиции в дигитализацията.Фандъкова се похвали с това, че още в трети клас се учи компютърно моделиране в столичните школа, а в стотици училища има смарт класни стаи. Кметът обаче иска повече дигитализация.Бившият финансов министър Симеон Дянков посочи, че индустриалните работни места намаляват на Запад и се увеличават на Изток. Подемът на технологичен напредък ускорява растежа на фирмите. Най-лесно се усвояват дигитални умения от децата между 1-6 годишна възраст, според него. Трябва ни общ пазар, настоя Дянков пред еврокомисар Мария Габриел.", "date": "2018.10.29", "title": "ЕК дава 2 милиарда евро за киберсигурност"}
{"url": "https://news.bg/bulgaria/10-saveta-za-shofyorite-prez-zimata.html", "text": "От 1 ноември започва Акция \"Зима\". Тя ще бъде проведена съвместно от Съюза на българските автомобилисти и Пътна полиция.От началото на новия месец на територията на цялата страна се предприемат засилени проверки на автомобилите. Целта е да се установи доколко са подготвени за управление при зимни условия.За безопасно движение по пътищата от СБА съветват шофьорите да не забравят да сменят летните гуми със зимни. От средата на ноември до март трябва да се използват гуми с минимална дълбочина на протектора 4 мм.Трябва да се следи за изправността на фаровете, стоповете, мигачите и габаритните светлини на автомобила.Шофьорите не бива да забравят да проверят и изправността на спирачките.От СБА препоръчват да се направи проверка на чистачките и при необходимост да се подменят перата. Важно е автомобилът да се зареди с незамръзваща течност за чистачки.Шофьорите не бива да забравят да сменят водата с антифриз, както и да се снабдят със средства от първа необходимост: обезопасителен триъгълник, аптечка, пожарогасител и светлоотразителна жилетка.Всеки автомобил трябва да разполага с вериги за сняг и въже за теглене.Преди пътуване трябва да се провери изправността на отоплителната система, като от СБА напомнят, че през зимата е необходима по-продължителна подготовка на автомобила за път.От СБА съобщават, че до 11 ноември всички водачи на превозни средства ще могат да проверят безплатно готовността на своя автомобил за зимния период във всеки пункт на СБА в страната, както и в сервизите на Мото-Пфое.", "date": "2018.10.29", "title": "10 съвета за шофьорите през зимата"}
{"url": "https://news.bg/world/merkel-napuska-liderskiya-post-na-hristiyandemokratite-sled-18-g-upravlenie.html", "text": "Ангела Меркел се оттегля от лидерския пост на Христяндемократическия съюз, съобщават ДПА и \"Ройтерс\", позовавайки се на източник от партията.Меркел е председател на консервативната партия от близо 20 г. През декември християндемократите ще изберат нов лидер.Ангела Меркел няма да търси преизбиране на партийната конференция през декември, пише \"Шпигел\", позовавайки се на източник. Тя обаче ще остане канцлер, според ДПА.Традиционно председателят на партията е канцлер на страната, въпреки че това не е задължително правило.През миналия месец Ангела Меркел заяви, че ще се кандидатира за преизбиране, но изглежда след слабото представяне на партията на местните избори си е променила позицията.Канцлерът на Германия е съобщил пред лидерите на Християндемократическия съюз, че няма да се кандидатира за преизбиране на конференцията в началото на декември, съобщава \"Ройтерс\", позовавайки се на високопоставен източник от партията.ДПА информира, че 64-годишната Меркел няма да се бори за място и в германския парламент след изтичането на мандата, няма да заема и позиция в ЕС в Брюксел.Германският канцлер е лидер на Християндемократическия съюз от 2000 г. Меркел е канцлер на Германия от 13 г.\"Билд\" пише, че бившият председател на парламентарната група на християндемократите и Християнсоциалния съюз Фридрих Мерц ще се кандидатира за поста. Мерц беше шеф на групата от 2000 до 2002 г. Той също беше член на Европейския парламент от 1989 до 1994 г. и на Бундестага от 1994 до 2009 г.ДПА съобщава, че Анегрет Крамп-Каренбауер, водещ член на Християндемократическия съюз, която се радва на подкрепата на Меркел, ще се кандидатира за канцлер, ако поеме ръководството на партията.Други кандидати са здравният министър Йенс Шпан и премиерът на Северен Рейн-Вестфалия Армин Лашет.Герхард Шрьодер, предшественикът на Меркел, направи същия ход през февруари 2004 г. Той се отказа от позицията председател на социалдемократите, но остана канцлер до ноември 2005 г. Тогава Меркел, която беше лидер на опозицията, говори за \"липса на власт по цялата линия\" и \"началото на края\" на Шрьодер.", "date": "2018.10.29", "title": "Меркел напуска лидерския пост на  християндемократите след 18 г. управление"}
{"url": "https://news.bg/politics/atlanticheskiyat-savet-demokratsiyata-i-evroatlanticheskiyat-ni-pat-sa-v-opasnost.html", "text": "От Атлантическия съвет на България (АСБ) алармират, че основни ценности на демокрацията и на евроатлантическия път на България са в опасност, тъй като са констатирали сериозно нарастване на действията срещу техни членове, които целят да ограничат тяхната свобода на изразяване.\"С тревога наблюдаваме, документираме и анализираме по-конкретно действията на държавни институции, чрез които се оказва натиск върху български граждани, чието свободомислие е публично достояние\", посочват от АСБ.От съвета привеждат като пример за репресия едновременното заличаване на всички профили във \"Фейсбук\" на поета и член на АСБ Манол Глишев, известен с острия си критичен език, както и заличаването на профилите на други техни членове - адвокат Георги Георгиев, който е анализатор на факти и обстоятелства, разкриващи монополното положение на руските компании \"Лукойл\" и \"Газпром\" в България; на Корнелий Савов, Теодор Спасов, Асен Генов, проф. Велислав Минеков и др.\"Ние разглеждаме тези случаи като доказателство за целенасочени и организирани репресивни действия срещу медийната свобода на членове на нашата организация и срещу свободата на изразяване в гражданското общество в България\", подчертават от АСБ и допълват, че заличаването на профили във \"Фейсбук\" е равносилно на познатата от времето на тоталитаризма политическа цензура, забрана на печатни издания, радио и телевизионни предавания и репресии срещу борците за граждански права и свободи.АСБ подкрепя всяка гражданска изява във \"Фейсбук\", която цели да защити България от все по-мощната руска хибридна агресия. \"За разгръщането на тази агресия, чрез системна дезинформация, редица медии у нас предоставят достатъчно широко пространство. Това предопределя и нова роля на общуването в социалните мрежи. Открива се ново пространство за противопоставяне на лъжата и дезинформацията, които денонощно атакуват съзнанието на българските граждани\", изтъкват от съвета.Припомнят, че  в света по медийна свобода. Една от причините според тях е, че е допусната руската хибридна агресия в медийното пространство, но това логично водело до използването на социалните мрежи като възможност за противопоставяне на тази агресия. \"На Запад, благодарение на свободната преса, вече бяха осветени т. нар. \"тролски фабрики\" на Русия. От тях са осъществените кибератаки в САЩ по време на президентските избори през 2016 г. Констатирана е тяхната активност в предизборни периоди и в други страни членки на НАТО\", припомнят от АСБ. От съвета правят извод, че у нас държавни институции използват репресивни методи за \"сдържане\" на граждани, които не споделят политическите позиции на овластени лица.АСБ припомня, че в началото на март членове на съвета са били обект на полицейски репресии във връзка с посещението в България на руския патриарх Кирил, като са били привиквани абсолютно незаконно в районните полицейски управления, за да дават обяснения за свои коментари във \"Фейсбук\" относно посещението на Кирил. \"Не спират и опитите на българската прокуратура да ползва отречени практики от времето на комунистическия режим. Тя открива досъдебни производства и фабрикува скалъпени обвинения срещу членове на АСБ\", подчертават от съвета и изтъкват, че целта на репресиите е подронване на обществения авторитет на личности, известни със своята непримирима гражданска позиция.АСБ поемат граждански ангажимент да направят необходимото, за да бъде информиран Държавният департамент на САЩ, затова, че компанията Facebook предоставяла възможност за водене на руска хибридна война срещу България.", "date": "2018.10.29", "title": "Атлантическият съвет: Демокрацията и евроатлантическият ни път са в опасност"}
{"url": "https://news.bg/regions/mvr-predupredi-za-povishena-pozharna-opasnost.html", "text": "От МВР предупреждават за повишена опасност от пожари, съобщиха от вътрешното ведомство.За последните 11 дни в страната са погасени 1721 пожара, от които 1474 - в сухи треви, стърнища, храсти и горска постеля.Причината била продължаващите нехарактерни за сезона високи температури. Според данните на Главна дирекция \"Пожарна безопасност и защита на населението показват\" само за последните 11 денонощия в страната са локализирани и погасени 1721 пожара, като по-голямата част от тях - 1474 са били в сухи треви, стърнища, храсти и горска постеля.От пожарната призовават да не се използва открит огън за почистване на суха тревна растителност. При използването на огън за битови нужди да бъдат предприети всички превантивни действия и пожаробезопасни изисквания. В тях влизат начина на изграждане на огнището, обезопасяването му, подготовка на уреди и материали за първоначално пожарогасене и най-вече съобразяване с метеорологичните условия.От МВР припомнят основните правила за пожарна безопасност:.", "date": "2018.10.29", "title": "МВР предупреди за повишена пожарна опасност"}
{"url": "https://news.bg/crime/tsvetanov-uveryava-che-ima-nuleva-tolerantnost-kam-koruptsiyata.html", "text": "От партия ГЕРБ подкрепят действията на компетентните органи в Агенцията за българите в чужбина. Това стана ясно от коментара на Цветан Цветанов за днешната акция.Припомняме, от ранна утрин спецпрокурори провеждат операция срещу корупцията. . Разпитват се свидетели в рамките на образувано досъдебно производство за извършени престъпления по чл. 321, 301, 308, 282 от Наказателния кодекс. Към момента е задържан председателя на Агенцията за българите в чужбина Петър Харалампиев.Всички в управлението трябва да подкрепят действията за противодействие на корупцията и всички носят еднаква отговорност. Отговорността не се носи само от един субект в управлението, увери Цветанов.Цветан Цветанов посочи, че има нулева толерантност към проявите на корупцията. От доста време се говори за корупционни схеми за придобиване на българско гражданство.ГЕРБ дава подкрепата си за всяко действие срещу корупцията, стана ясно още от коментара му. Темата за Агенцията за българите в чужбина може да се обсъди на коалиционен съвет, по думите на Цветанов.Държавата е по-силна, увери бившият вътрешен министър.По думите му в момента държавата доказва на тези, които си мислят, че тя не може да им противодейства, че има силата и мощта.", "date": "2018.10.29", "title": "Цветанов уверява, че има нулева толерантност към корупцията"}
{"url": "https://news.bg/world/gratski-studenti-vlyazoha-v-sblasatsi-s-politsiyata-v-tsentara-na-atina.html", "text": "Гръцки студенти влязоха в сблъсъци с полицията в централната част на Атина, след като протестен марш, достигнал до парламента на площад \"Синтагма\", прерасна в насилие, информира \"Ройтерс\".Демонстрантите хвърляха камъни и коктейли \"Молотов\", а полицията отговори със сълзотворен газ.Студентите протестират срещу проектозакон, който промяна изискванията за влизане във висше учебно заведение.Репортер на осведомителната агенция е видял протестиращите да хвърлят най-малко три коктейла \"Молотов\" по силите на реда.", "date": "2018.10.29", "title": "Гръцки студенти влязоха в сблъсъци с полицията в центъра на Атина"}
{"url": "https://news.bg/int-politics/stranite-ot-es-iskat-poveche-vreme-za-debati-za-promyana-na-chasa.html", "text": "Правителствата на страните от Европейския съюз започнаха обсъждания, за да преценят дали и кога да отменят годишната промяна на часа, съобщава \"Ройтерс\".Миналият месец председателят на Европейската комисия Жан-Клод Юнкер обяви план да се спре с промяната на часа в Европа през следващата година, след като милиони хора отговорят на анкета и искат да се сложи край на тази дългогодишна практика.Норбърт Хофер, министър на транспорта на Австрия, която е момента е европредседател коментира, че 2019 година е твърде скоро.\"Ще трябва да се намери компромис, тъй като някои страни, всъщност повечето, имат резерви относно промяната на системата през 2019 г.\", обясни той. Много страни се позовават на редица технически проблеми, които трябва да бъдат решени, включително една от страните съобщава, че авиокомпаниите имат нужда от 18 месеца за да се подготвят.Европейската комисия поиска всяко правителство да реши до април, кой часови пояс избират за постоянно.Хофер допълва, че Австрия е съгласна промяната да се осъществи, тъй като проучванията показват, че промяната на часа има отрицателно въздействие върху хората и животните и че не е постигната първоначалната цел за пестене на енергия.\"Това не ни донесе нищо. Това беше идея от 70-те години на миналия век, времето на петролната криза, а сега е време да се сложи край на тази мярка. Мнозинството (от страните) подкрепя тази цел. Има някои страни, които са скептични\".Датският министър на транспорта Оле Бирк Олесен коментира, че е трябвало да се проведе пълен обществен дебат по въпроса, който все още не се е състоял в Дания и не е реалистично да се сменят часовниците следващата година.Люксембург, където близо половината от работещите всъщност живеят в Белгия, Франция или Германия, призовава за хармонизирана система, като министърът допълва, че ще бъде \"катастрофално\", ако тези държави са в различни часови зони.Дори и в страни, където има консенсус за смяна на часа, няма непременно съгласие дали да се избере лятно или зимно време.Естонският министър Кадри Симсън коментира, че се очаква \"разгорещен дебат\" за часа и кое точно да бъде избрано.Припомняме,  от следващата година сезонната смяна на часовото време да отпадне. До месец април 2019 година страните трябва да съобщят дали предпочитат да останат за постоянно с астрономическото (зимното) или лятното часово време.Темата предизвика обществен дебат и у нас. Социологическата агенция , който изследва същия въпрос: Кое време - лятното или зимното - да се прилага като постоянно у нас занапред?Резултатите: 48% от българите предпочитат в България да се въведе за постоянно зимното часово време. 32% пък са на мнение, че лятното часово време е по-добро.Проучването на \"Екзакта\" отбелязва висок процент българи, които нямат мнение по въпроса.Социологическата агенция  по темата. Резултатите сочат, че 59% от българите не подкрепят смяната на часовото време през пролетта и есента. Само 13% от сънародниците ни одобряват сезонната промяна на времето.Отново се констатира голям процент българи (20%), които нямат мнение по този въпрос.На 11 октомври, четвъртък, приключи и . В националното допитване са участвали над 17 000 българи.Резултатите - 96% от българите искат да бъдат преустановени сезонните промени на часовото време, като 51% от българите предпочитат лятното часове време, а 38% - зимното.Преди малко повече от година в своя анкета news.bg попита читателите си:\"\"", "date": "2018.10.29", "title": "Страните от ЕС искат повече време за дебати за промяна на часа"}
{"url": "https://news.bg/society/obshtina-yambol-iska-zaem-ot-9-mln-evro-za-infrastruktura.html", "text": "Девет млн. евро заем иска да изтегли Ямбол за подобряване инфраструктурата на града, съобщиха от общината.Второто обществено обсъждане за изтеглянето на кредита ще бъде в началото на ноември.Целта е реализация на 15 значими обекта от техническата и социалната инфраструктура. Трите основни приоритета са обновяването на уличното осветление, въвеждане на видеонаблюдение и благоустрояване на пътната мрежа в Ямбол.Предвижда се срокът за изплащане на главницата да бъде до 12 години, с до 2 години гратисен период, при лихвен процент не по-голям от 2,5%.От общинската администрация обясняват, че първото намерение за подобен дълг се е провалило поради промяна на валутата от лева в евро.", "date": "2018.10.29", "title": "Община Ямбол иска заем от 9 млн. евро за инфраструктура"}
{"url": "https://news.bg/int-politics/tramp-obeshtava-na-bolsonaru-targovski-i-voenni-kontakti.html", "text": "Съединените щати ще работят в тясно сътрудничество с Бразилия за търговия и военните въпроси след победата на президентските избори на Жаир Болсонару, обясни президентът на САЩ Доналд Тръмп.\"Проведохме много добър разговор с новоизбрания президент на Бразилия, Жаир Болсонару, който спечели изборите със значителна преднина. Съгласихме се, че Бразилия и Съединените щати ще работят в тясно сътрудничество в областта на търговията, армията и всичко останало! Прекрасен телефонен разговор, поздравих го!\", пише Тръмп в Туитър.\"Аз не съм крайнодесен, аз съм фен на Тръмп, той иска да направи Америка велика, а аз искам да направя Бразилия велика\", обясни Болсонару пред журналисти на 11 октомври.", "date": "2018.10.29", "title": "Тръмп обещава на Болсонару търговски и военни контакти"}
{"url": "https://news.bg/world/zhena-se-samovzrivi-v-tsentara-na-stolitsata-na-tunis.html", "text": "Най-малко деветима души са били ранени, след като жена в 30-те си години се е самовзривила в центъра на едноименната столица на Тунис, съобщиха от вътрешното министерство на страната, цитирани от световните информационни агенции.Осмина от пострадалите при самоубийственото нападение на бул. \"Хабиб Бургуиба\", който минава през средата на града, са били полицаи, а един е цивилен.От вътрешното министерство определиха взрива в близост до общинския театър и хотел като \"терористична експлозия\".Уточнява се, че атаката е извършена в близост до полицейски микробус.На този етап не се съобщава за загинали хора, ако не се брои извършителката, която според очевидци е носела колан с експлозиви.Засега никоя терористична групировка не е поела отговорност.", "date": "2018.10.29", "title": "Жена се самовзриви в центъра на столицата на Тунис"}
{"url": "https://news.bg/tourism/ne-sme-turisti-ako-poseshtavame-rodnini-utochnyavat-ot-mt.html", "text": "Посещението при роднини, близки и приятели не може да се смята за туристическа дейност. Това уточнение направиха от Министерството на туризма във връзка с различни тълкувания на текстове от Закона за изменение и допълнение на Закона за туризма от страна на някои туристически организации. Позицията на МТ е по повод противопоставянето от страна на асоциация \"Българско Черноморие\", които се обявиха против текстовете от Закона.От Министерството посочват, че определенията в проектозакона съответстват на международните стандарти и поясняват, че като \"туристическа\" се определят туроператорската и туристическата агентска дейност, а също хотелиерството и ресторантьорството.Когато става въпрос за гостуване на близки, роднини или приятели, човек може да бъде определен като турист, единствено ако е отседнал в хотел или друг вид място за настаняване. В случай че нощува в дома на роднините си, не е необходимо да се регистрира като турист нито да заплаща данъци или такси.От Министерството поясняват, че определението за \"туристическо посещение\", което е включено в предложенията за промени в Закона за туризма, се прави със статистически цели и за да се уеднакви с определенията, които изисква Световната организация по туризъм. То е свързано с определението \"турист\" - човек с престой поне 24 часа, който е отседнал в място за настаняване.Като \"туристически\" се определят още посещенията с цел ваканция, отдих, спорт, лечебни процедури, бизнес, поклонничество, участие в културно, конгресно, конферентно или друго събитие.В тази връзка от Министерството поясняват, че няма съдържателна промяна с действащия Закон за туризма. В него определението за \"турист\" включва същите цели на туристическите посещения.", "date": "2018.10.29", "title": "Не сме туристи, ако посещаваме роднини, уточняват от МТ"}
{"url": "https://news.bg/politics/demokratichna-balgariya-preduprezhdava-che-taynoto-zadarzhane-e-represiya.html", "text": "От \"Демократична България\" се обявяват против въвеждането е националното законодателство на възможност за т.нар. от медиите \"тайно задържане\".Промените, приети на първо четене в Народното събрание, предвиждат възможност с прокурорско решение да не се уведоми никой в продължение на 48 часа за задържането на лице. Ако е задържано дете, властите ще имат законово право да не уведомяват родителите до 24 часа.От \"Демократична България\" са категорични, че в мотивите на МС отсъстват каквито и да било аргументи за необходимостта от въвеждане на това изключение и за очаквания ефект от него.\"За нас няма съмнение, че т.нар. тайно задържане ще се превърне в пореден инструмент за репресия и корупция\" , твърдят в позицията си от обединението.Те подчертават, че без радикална реформа на прокуратурата и МВР не трябва да се дават нови правомощия, които могат да станат инструмент за нови репресивни и корупционни злоупотреби.По думите им целта на европейската директива 2013/48 не е да въведе метода Дзержински в наказателния процес, а да установи минимални правила относно правото на достъп до адвокат и правото на уведомяване на трето лице, което да гарантира справедлив съдебен процес.Според \"Демократична България\" вносителите на законопроекта не са вникнали в текста по същество и отбелязват, че обратно на твърдяното от управляващите, директивата не изисква да се въведе тази промяна, тъй като разпоредбата започва с думите \"държавите членки могат да\". От обединението са категорични, че директивата допуска отклонение от общото правило като изключение при определени условия.От обединението асоциират тази промяна и с репресивните практики на тоталитарния режим и подчертават, че управляващите целят овластяване на прокуратурата - органът, който не се ползва с нужното доверие нито в страната, нито в Европа.", "date": "2018.10.29", "title": "Демократична България предупреждава, че \"тайното задържане\" е репресия"}
{"url": "https://news.bg/world/84-dushi-sa-zaginali-ot-alkoholno-otravyane-v-iran.html", "text": "84 души са загинали и близо 1000 са отровените от алкохол през последните шест седмици в Иран, съобщават ИСНА и иранското министерство на здравеопазването, цитирани от АФП.Въпреки тежките санкции срещу консумацията на алкохол след ислямската революция от 1979 г., употребата на контрабанден алкохол продължава да е широко разпространена.Множество случаи на отравяне бяха съобщени в края на септември, след което за случаи на отравяне бе съобщено в цялата страна.Ирай Харирчи, говорител на министерството на здравеопазването обясни, че 959 души са били лекувани от отравяне, като описва вълната от случаи като \"много необичайна\".Освен 84-те загинали, 305 души са лекувани за увреждане на бъбреците и 27 са с увреждане на очите. Основна причина е използване на токсичен метанол на мястото на етанол, който е в правилно дестилираните спиртни напитки, обясни той.\"Някои от тях са арестувани в тази връзка и хората трябва да знаят, че дори алкохолът, опакован и запечатан в чуждестранни опаковки, може лесно да бъде фалшифициран\", допълва Харирчи.Най-много случаи на отравяне има отчетени в провинция Алборз северно от Техеран и Хормозган на южния бряг. Само членове на признати от държавата религиозни малцинства имат право да произвеждат или купуват алкохолни напитки в Иран.Тези, които нарушават законите за алкохола в Иран, могат да бъдат глобени, бити или вкарани в затвора, но алкохолът е широко достъпен чрез незаконни дилъри и контрабанда.", "date": "2018.10.29", "title": "84 души са загинали от алкохолно отравяне в Иран"}
{"url": "https://news.bg/politics/nov-protest-sreshtu-valeri-simeonov.html", "text": "Днес е поредният ден на  и след неговото извинение заради \"уж болните деца\", съобщи бТВ.Докато в парламента обмислят как да променят новите закони, преди да бъдат окончателно приети, на улицата хората продължават да искат Симеонов да се оттегли.Тази вечер протестиращите тръгнаха в шествие сградата на Министерския съвет до Софийския университет. Настояват вицепремиерът Валери Симеонов да подаде оставка, заради коментарът му по повод законопроекта за хората с увреждания. Те не приемат извинението му, според тях е направено под натиск. Към недоволството се присъединяват музиканти и певци, a на футболния мач между \"Левски\" и \"Верея\" миналата седмица, агитката на сините изрази подкрепата си към майките като разпъна транспарант: \"Господин уж политик, пожелаваме ти да си уж здрав\".Хората се опитват да говорят за сериозните проблеми и с чувство за хумор.Нина Иванова е завършила моден дизайн. Рисува портрети на домашни любимци, прави и кукли. Нейно вдъхновение става и вицепремиерът Симеонов. Последната й творба е споделена стотици пъти във \"Фейсбук\".\"На протеста почти всички скандират , че този човек е позор за България, и така реших да му сложа една титла, лента, като един мистър - представител на позора, но в крайна сметка той е и министър и като заигравка на думи реших да добавя това -\"-ни\", и за да бъде карикатурата с чувство за хумор, добавих короната с камъни\", разяснява пред бТВ Нина.Тя всеки ден е на протестите. Майка е на две деца и казва, че думите на вицепремиера са недопустими.\"Много от майките на протеста се питат толкова ли е важен този човек и незаменим, че едва ли не държавата ще рухне, ако подаде оставка и на негово място дойде друг човек\", допълва Нина.Докато родителите протестират, в парламента умуват как най-добре да редактират новите законопроекти, преди да ги приемат окончателно. Срокът за предложенията изтича в петък.Нина казва, че и днес, на рождения си ден, ще е сред протестиращите. И ще черпи нови творчески вдъхновения. ще бъде представен и третият ключов законопроект - за социалните услуги. Така депутатите ще разполагат с всички предложения за промени за хората с увреждания.Какво в крайна сметка ще бъде прието, тепърва ще стане ясно. Протестите продължават и утре.", "date": "2018.10.29", "title": "Нов протест срещу Валери Симеонов"}
{"url": "https://news.bg/crime/sdvr-izdirva-mazh-i-malko-dete.html", "text": "Във връзка с изясняването на обстоятелствата около тежко криминално престъпление, столичната полиция издирва мъжа от снимката.Това съобщават от пресцентъра на МВР.Издирваният се придвижва с автомобил \"Фолксваген Голф\", сив металик, с регистрационен номер СВ 46 99 АХ. Вероятно с него пътува малко дете.Молим гражданите, които ги забележат, да подадат сигнал на тел. 112 или в най-близкото поделение на МВР. Анонимността им е гарантирана, уточняват от полицията.", "date": "2018.10.29", "title": "СДВР издирва мъж и малко дете"}
{"url": "https://news.bg/int-politics/rim-obsazhda-byudzheta-v-sryada.html", "text": "Италианският парламент ще започне да обсъжда проектобюджета на правителството за 2019 г. в сряда, съобщи Ройтерс. Агенцията се позова на пожелали анонимност правителствени източници.Бюджетът, който е насочен към фискалния дефицит с 2,4% от брутния вътрешен продукт, трябва да бъде одобрен от двете камари на парламента до края на годината.ЕК вече ясно изрази своите резерви срещу новия бюджет на Италия.", "date": "2018.10.29", "title": "Рим обсъжда бюджета в сряда"}
{"url": "https://news.bg/disasters/v-gaza-byaha-ubiti-palestinski-momcheta.html", "text": "Три палестински момчета по време на израелска въздушна атака на границата с Ивицата Газа в неделя, съобщи Ройтерс. Агенцията се позовава на лекари от управлявания от \"Хамас\" анклав. Израел обяви, че е ударил военни, опитващи се да взривят част от граничната ограда.Министерството на здравеопазването в Газа обаче съобщи, че двама от мъртвите са на 13 години и на 14 години. Източници говорят за между 80 и 100 души ранени. Медиите в Газа изброяват повече от 216 палестинци, убити от израелските сили по време на почти седем месеца палестински протести.В същото време един израелски войник бе убит от снайперист.Израел казва, че неговият военен отговор е необходим, за да се предотвратят въоръжените инфилтрации от Газа.От своя страна \"Хамас\" изстрелва самоделни ракети.Два милиона палестинци живеят в Газа. Повечето от тях са бежанци от продължаващия конфликт в Близкия изток.Световната банка твърди, че ситуацията в Ивицата Газа е икономически колапс. Палестинците са изцяло зависими от международната помощ. Те живеят в мизерни условия без електроенергия, здравеопазване или чиста вода.", "date": "2018.10.29", "title": "В Газа бяха убити палестински момчета"}
