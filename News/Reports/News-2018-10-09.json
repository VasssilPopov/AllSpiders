{"url": "https://news.bg/int-politics/kritik-na-maduro-zagina-pri-podozritelni-obstoyatelstva.html", "text": "Един от заподозрените за покушението с дронове срещу президента на Венецуела Николас Мадуро загина при странни обстоятелства, предаде CNN.Официалната версия на венецуелското правителство е, че 56-годишният Фернандо Албан - общински съветник в Каракас, критик на Мадуро, се е самоубил, като е скочил от десетия етаж. Това е станало в понеделник, в сграда на венецуелските служби за сигурност.Критиците на Мадуро обаче обвиняват режима, че е организирал убийството на Албан, като част от масираните репресии срещу опозицията и правозащитниците.Албан беше арестуван в петък по обвинение, че е замесен в атентата срещу Мадуро, извършен на 4 август по време на провеждащия се тогава военен парад. За нападението са използвани дронове, заредени с експлозиви. Тогава държавният глава избяга от атаката невредим, но 7 души от охраната бяха ранени.Остава неясно какво е станало с Албан през времето между ареста и смъртта му.", "date": "2018.10.09", "title": " Критик на Мадуро загина при подозрителни обстоятелства"}
{"url": "https://news.bg/world/zabraniha-dizelovite-avtomobili-na-nyakoi-ulitsi-v-berlin.html", "text": "Берлински съд постанови, че Берлин трябва да наложи забрана за дизелови автомобили на някои улици, където емисиите на азотен оксид надвишават допустимите ограничения, съобщават АФП и \"Ройтерс\".Искът срещу столичните власти е внесен от природозащитната лобистка група DUH, която иска от Берлин да намали замърсяването на въздуха чрез забрана на дизеловите автомобили до стандарт Euro 4 от края на 2018 г. и за автомобили до стандарт Euro 5 от септември 2019 г.Забраната се отнася за 11 секции от големи пътни артерии в центъра на града, включително и част от Friedrichstrasse. Тя трябва да бъде приложена напълно до юни 2019 г., реши съдът, цитиран от ДПА.Германската агенция отбелязва, че съдебното решение е частичен успех за DUH, тъй като организацията искаше забрана на всички дизелови автомобили със стандарти от Euro 1 до Euro 5 в района на Ringbahn.Но съдът подчерта, че частичната забрана ще позволи намаляване на емисиите на азотен оксид.Подобна забрана влиза в сила във Франкфурт от февруари. Тази година град ", "date": "2018.10.09", "title": "Забраниха дизеловите автомобили на някои улици в Берлин"}
{"url": "https://news.bg/politics/bivshiyat-regionalen-ministar-napuska-i-parlamenta.html", "text": "Депутатът от ГЕРБ Николай Нанков е депозирал оставката си като народен представител, съобщи БНР.Припомняме, Нанков бе регионален министър, но след катастрофата от 25 август подаде оставка. Заедно с него оставка подадоха и вътрешният министър Валентин Радев и министърът на транспорта Ивайло Московски.", "date": "2018.10.09", "title": "Бившият регионален министър напуска и парламента"}
{"url": "https://news.bg/world/balgarin-zaplashil-pakistan-s-teror-osaden-na-40-mesetsa-zatvor-v-chehiya.html", "text": "Българин на 21 г. е осъден на 40 месеца затвор в Чехия, след като заплашил Пакистан с терористични нападения, ако държавата не освободи чехкиня, арестувана за притежание на наркотици, информира АФП.Районният съд в Пилзен, западно от Прага, призна за виновен Николай Симеонов Иванов за изпращане на имейл и текстово съобщение със заплахи на телевизионен канал и новинарски сайт в Пакистан.В съобщенията той поискал от пакистанските власти да освободят чехкинята Тереза Х., която е арестувана на летището в Лахор през януари.\"\", пише в съобщението на българина, прочетено от прокуратурата в съда.Иванов, който живее в Пилзен от 2016 г., е осъден на 40 месеца затвор, след като е признал, че е изпратил съобщенията. Осъденият добави, че не е осъзнавал последиците от отправените заплахи.\"\", каза Иванов, чиито адвокат поиска условна присъда.Съдът постанови още, че Иван трябва да бъде експулсиран от Чехия за 8 г. след излежаването на присъдата.", "date": "2018.10.09", "title": "Българин, заплашил Пакистан с терор, осъден на 40 месеца затвор в Чехия"}
{"url": "https://news.bg/society/mvnr-balgarite-vav-florida-da-vzemat-merki-za-priblizhavashtiya-uragan-maykal.html", "text": " ().Информацията е на външно министерство по повод приближаването на урагана \"Майкъл\" до бреговете на американския щат Флорида.Актуална информация относно развитието на обстановката може да бъде намерена на Ураганът \"Майкъл\" е от 2-ра степен по 5-степенната скала на \"Сафир-Симпсън\".Очаква се бурята да достигне бреговете на Флорида преди обяд в сряда, 10 октомври. Според метеоролозите в следващите 2-3 дни ще има силни ветрове със скорост над 150 км/ч на места и проливни дъждове.По информация на посолството ни във Вашингтон в Алабама и в 35 окръга на Флорида е обявено извънредно положение. Освен тях засегнати ще бъдат и щатите Джорджия и Южна Каролина.Властите призовават гражданите да се запасят с храна и вода, медикаменти за спешна помощ, зарядни за мобилните телефони, както и да се осведомят къде са най-близките помещения за подслон.Във Флорида са издадени заповеди за задължителна евакуация на бариерни острови, мобилни жилища и ниско разположени райони.Заради това от българското външно министерство препоръчват всички български граждани, намиращи се в районите, през които се очаква да премине стихията, да се информират за развитието на ситуацията и да следват стриктно указанията на местните власти.Денонощен телефон за съдействие на български граждани в чужбина на дирекция \"Ситуационен център\":+359-2-948-2404; +359-2-971-3856Emergency Hotline for Bulgarians abroad: +359-2-948-2404; +359-2-971-3856Signals for corruption and conflict of interest:‪ +359-80016070 - when calling from outside Bulgaria", "date": "2018.10.09", "title": "МВнР: Българите във Флорида да вземат мерки за приближаващия ураган \"Майкъл\""}
{"url": "https://news.bg/regions/mestyat-chast-ot-razkopkite-kray-blagoevgrad-shte-se-lee-asfalt-za-am-struma.html", "text": "Започваме проект за съхраняване на основните ценности, открити край благоевградското село Покровник, както и за цялостно опазване на археологическите разкопки. Това заявя министърът на културата Боил Банов в хода на среща във връзка с казуса около .Две трети от разкопките по трасето на АМ \"Струма\" край Благоевград остават на място.Останалата една трета от тях ще бъдат преместени на около 20 метра встрани.Строителството на магистралата ще продължи след 5 месеца пауза.Срещата се проведе в областния град. При кмета Атанас Камбитов присъстваха председателят на УС на АПИ инж. Светослав Глосов, членът й инж. Дончо Атанасов, областният управител Бисер Михайлов, представители на Регионалния исторически музей, както и членовете на инициативния комитет, борещ се за запазването на археологическия обект.\"Всички, всички тук, и областният управител, и архитекти, и АПИ, и инициативен комитет, общо взето в една посока мислим, в една посока работим\", каза Банов.\"Взехме някои ключови решения, които мисля, че са устойчиви за съхранението на културната ценност, за продължаването на работата по магистралата, която същи не е никак маломерна за целия регион\", допълни още той.По думите на Банов още утре заповедта от заседанието на Специализиран експертен съвет за опазване на недвижимите културни ценности (СЕСОНКЦ) ще бъде предадена в пътната агенция. В заповедта експертите предлагат преместване на няколко от откритите обекти и запазване на разкопките.Очаква се следващата седмица експерти на Националния институт за недвижимо културно наследство (НИНКН) да пристигнат на място в Благоевград за определяне на граници и режими на обекта, за да може да продължат археологическите проучвания във всички посоки.Министърът посочи и че работата започва веднага, финансирането вече е осигурено.Банов посочи и че кметът Камбитов е поел ангажимент за започване на публични консултации за изработване на проект за дългосрочна социализация на обекта. Министърът допълни, че към новия туристически обект ще се направят два входа.Единият ще бъде през пътния възел на Зелен дол, а другият - директно от магистралата, така че \"да може оптимално да има възможност преминаващи туристи, които не са запознати, да имат възможност да слязат и да се запознаят\".", "date": "2018.10.09", "title": "Местят част от разкопките край Благоевград - ще се лее асфалт за АМ \"Струма\""}
{"url": "https://news.bg/comments/v-evropa-umirame-zashtoto-iskame-da-razsledvame.html", "text": "Дафне Каруана Галиция, Ян Куцяк, Антонио Хектор Гонзалес, Шуджаат Бухари, Виктория Маринова ...Списъкът с убити журналисти по света през последните месеци расте, а това е нещо ново за страни от Европейския съюз. Към този списък може би трябва да добавим и името на саудитския журналист Джамал Кашоги, който изчезна на 2 октомври в Истанбул, и който според източници на турска полиция е бил убит от саудитски агенти в района на консулството на неговата страна в турския град. Общото между всички тези убийства очевидно е да бъдат накарани да замлъкнат обезпокоителните гласове, както и да служат като предупреждение към други журналисти, които биха се изкушили да разследват, да коментират, да предупреждават за сенчестите зони на своите общества и техните управници. Това пише в свой анализ за френското списание Le Nouvel Observateur журналистът и председател на организацията \"Репортери без граници\" Пиер Аски.Зверски убита Виктория Маринова беше на 30 години, водеща на новинарска програма по българския телевизионен канал TVN. Тя беше жестоко убита посред бял ден в събота в Русе, град в северната част на страната. Полицията разследва всички версии, включително и лични, но колегите на Виктория отбелязват, че последната тема, представена от младата жена в ефир, е репортаж на разследващите журналисти от сайта Бивол за огромна измама, свързана с отклоняването на европейски фондове. Самите журналисти от Бивол също са получили смъртни заплахи.Атанас Чобанов, съосновател на Бивол, вижда връзката: \"Това убийство е извършено само дни след излъчването на този чувствителен репортаж на Виктория Маринова. Отдаваме почит на смелостта на тази журналистка, единствената, която имаше куража да говори за тази измама с европейски средства по телевизията и в репортаж с такъв формат. \" Ян Куцяк, разследващ журналист от Словакия, беше убит през февруари заедно с приятелката си Мартина Кушнирова. Четирима заподозрени бяха арестувани в края на септември, а разследването показва, че убийството е било поръчано за около 700 000 евро. Арестуваните заподозрени са изпълнители, а словашката полиция още не е посочила един или няколко са поръчителите. Версиите сочат към сенчест словашки мултимилионер, чиито дейности Куцяк е разследвал или към Ндрангета, калабрийската мафия, която е много активна в Словакия.Първата жертва на тази поредица от убийства на журналисти в Европейския съюз, Дафне Каруана Галиция, също беше журналист, който се занимаваше с чувствителните въпроси на политическата и бизнес корупция. Убийството с кола бомба беше извършено от професионалисти. Навсякъде по света се натъкваме на подобен зловещ списък от журналисти, убити в ситуации, които не са тези на въоръжени конфликти или въстания. Мексико, най-опасната държава в света, не е във война, ако не считаме тази на наркотрафикантите. И не е добра идея да се намирате в полезрението на убийците.Хектор Гонзалес Антонио е 40-годишен журналист, семеен с две деца, кореспондент на националния вестник \"Екселсиор\" в щата Тамаулипас, на границата със Съединените щати, крепост на един от най-жестоките наркокартели в страната. Тялото му беше намерено на черен път, гол до кръста, с обезобразено лице. Според Балбина Флорес, представител на \"Репортери без граници\" в Мексико, този регион \"е черна дупка за свободата на пресата и поради тази причина има голяма вероятност престъплението да е свързано с журналистическата му работа\".В Европа умираме, защото искаме да разследвамеСлучаят на Джамал Кашоги е от малко по-различно естество: този саудитски журналист от миналата година живее като изгнаник във Вашингтон заради критиките си към саудитския принц Мохамед Бен Салман. Най-вероятно неговите възгледи са му стрували живота. Кашоги, известен и уважаван в Близкия изток, публикуван от \"Вашингтон пост\", влиза в консулството на Саудитска Арабия в Истанбул на 2 октомври за административна процедура и никога повече не излиза, въпреки твърдението на саудитските власти.Източници в турската полиция съобщиха, че 15 саудитски агенти са пристигнали в началото на миналата седмица с два специални полета и са отишли в консулството. Твърде вероятно е тези агенти да са убили журналиста. \"Вашингтон поуст\", Хюман Райтс Уоч и \"Репортери без граници\" настояват за международна анкетна комисия за изясняване на случая.Журналистиката винаги е била опасна професия, но най-вече за тези, които я практикуват на бойното поле: войните във Виетнам и Камбоджа през 1970 г., Афганистан или Сирия през последните години, списъкът на жертвите е дълъг. Но и днес умираме в Европа или другаде, защото искаме да разследваме случаи на измама и корупция или просто заради различно мнение. Безспорно поръчителите смятат, че са по-свободни в среда, която е станала по-неблагоприятна за журналистите.В Словакия, след убийството на Ян Куцяк, премиерът подаде оставка, защото беше обвинен, че е създал враждебен климат към журналистите в страната. Това, което е валидно в Словакия, се проявява в различна степен навсякъде, било то в Чехия, където самият президент размахва Калашников, заявявайки, че го пази за журналисти или в САЩ, където Доналд Тръмп нарича журналистите \"врагове на народа\". Да се осигури защита на едно журналистическото разследване не е само работа на журналистите, нито на съсловието ... Задача на обществото е да опази едно от своите контраправомощия, без които не съществува нищо друго освен абсолютна власт, чиито първи жертви са гражданите без достоверна информация.", "date": "2018.10.09", "title": "В Европа умираме, защото искаме да разследваме"}
{"url": "https://news.bg/society/animus-nad-20-ubiti-zheni-v-balgariya-ne-figurirat-i-v-politseyskite-hroniki.html", "text": "Имената на над 20 убити жени не са включени дори и в полицейската статистика. Това стана ясно от думите на Надежда Стойчева от фондация \"Анимус\" пред БНР.\"Има много жени, чиито имена не станаха ясни, а останаха само в полицейската статистика, а някои даже не са и в нея. Има над 20 случая, в които са убити жени в България, но част от тях не са в полицейската статистика, тъй като ги считат за други случаи - на ревност, на неща, които са се случили във фамилията, но те са убийства на жени\", каза Стойчева от фондация \"Анимус\".Като пример за бездействието на институциите Стойчева разказа за жена в риск, която има две деца. Въпреки двете възбранителни заповеди за защита, жената е пребита на улицата. \"Предупреждавам прокуратура и полиция, тъй като следващият път ще бъде убита. Не може безкрайно някой да бъде пребиван, да дава сигнали и да не се взимат никакви мерки. След това ще бъде в черните хроники\", каза представителят на световната неправителствена организация, която помага на жертви на насилие.Държавата и институциите трябва да се грижат за всички жертви на домашно насилие, категорична е Стойчева.\"Има десетки, стотици случаи на жертви на сексуално и домашно насилие, трафик на жени и момичета\", заяви представителят на \"Анимус\".По думите й - има над 100 случая на деца - жертви на насилие в зона \"Закрила\". В един случай, който е изоставен и не се работи добре, става все по-свирепо и жестоко насилие и все по-тежки стават травмите\".\"Хората обикновено не желаят да помагат на жертвите, защото се страхуват да се докоснат до жестокостта на човешките същества\", допълни Стойчева.Убийството на журналистката Виктория Маринова тя определи като: \"една много тъжна история, най-вероятно на сексуално насилие, завършило с убийство\".Според нея случаят с Маринова стана известен, защото тя е журналистка, но едновременно с това ние страдаме за всяка жена, която е била убита.", "date": "2018.10.09", "title": "\"Анимус\": Над 20 убити жени в България не фигурират и в полицейските хроники"}
{"url": "https://news.bg/regions/zatvoriha-iznenadvashto-detska-gradina-v-strelcha.html", "text": "Детска градина в град Стрелча беше изненадващо затворена, информира БНР.Почти месец децата от задължителната по закон предучилищна подготовка не посещават детското заведение.Причината - мащабен ремонт, който трябва да приключи в края на годината.Заповедта е издадена от кмета Стойно Чачов.Родителите са възмутени от случая. Те вече са подали сигнал в регионалното образователно управление в Пазарджик. От местната управа посочват, че до дни по-големите деца ще бъдат пренасочени в двете местни училища.Началникът на Регионалното управление на образованието в Пазарджик Валентина Кайтазова коментира, че на този етап няма решение на проблема.Родителите са категорични, че ако до седмица въпросът не бъде решен, ще излязат на протест.", "date": "2018.10.09", "title": "Затвориха изненадващо детска градина в Стрелча"}
{"url": "https://news.bg/politics/goranov-kam-radev-neosnovatelno-e-iskaneto-da-razpredelim-izlishaka.html", "text": "На 29-и октомври правителството ще приеме проекта на Държавния бюджет за 2019 година и ще го внесе в Народното събрание. Това съобщи министърът на финансите Владислав Горанов пред БНР.За призива на в да бъде разпределен излишъка в тазгодишния бюджет, финансовият министър обяви, че той е неоснователен.\"Всички разходи, които ще бъдат направени в рамките на бюджета за 2018 г., ще бъдат в рамките на гласуваните разходи от българския парламент. Не разбирам за кой излишък говори президентът, но ние няма да надхвърлим одобрените разходи, гласувани с Годишния закон Държавния бюджет\", каза Горанов.Според финансовия министър, ако искаме да изхарчим излишъка, трябва да актуализираме бюджета, а ние нямаме такова намерение.Припомняме, на 3 октомври правителството даде допълнително 3 100 000 лева на . Мотивът - за максимален размер на ангажиментите за разходи. Решението бе прието на заседание на министрите от кабинета \"Борисов-3\". Актуализацията на бюджета на ДАТО е за максимален размер на разходите за 2018 г.", "date": "2018.10.09", "title": "Горанов към Радев: Неоснователно е искането да разпределим излишъка"}
{"url": "https://news.bg/politics/radev-podgotvya-s-pekorari-vizitata-na-papa-frantsisk-u-nas.html", "text": "Държавният глава Румен Радев проведе среща днес с апостолическия нунций в България Анселмо Гуидо Пекорари.По време на срещата двамата потвърдиха отличните отношения между страната ни и Ватикана.В хода на срещата президентът и Пекорари обсъдиха и възможността за посещение на Негово Светейшество папа Франциск в България.Припомняме, на 25 май тази година министър-председателят Бойко Борисов се срещна с папа Франциск в Апостолическия дворец във Ватикана. По време на аудиенцията с Борисов , но не посочи точно кога.Вчера испанският вестник \"Периодика дигитал\" пък съобщи, че папата може да посети Румъния и България .На 22 май 2002 година  в рамките на 96-то посещение на главата на Римокатолическата църква извън Италия и първо по рода си в България.Апостолическото поклонничество на папата премина под мотото: \"Ще вървя в Твоята светлина!\". Папата пристига в България по покана на Католическата църква в България и на българската държава.", "date": "2018.10.09", "title": "Радев подготвя с Пекорари визитата на папа Франциск у нас"}
{"url": "https://news.bg/regions/obshtina-plovdiv-se-obyavi-protiv-po-golemi-karieri-kray-belashtitsa.html", "text": "Община Пловдив се обяви против разширяването на добива на инертни материали в кариерите край село Белащица, информира БНР.Това става ясно от писмо на кмета на Пловдив Иван Тотев до областната администрация и министрите на енергетиката Теменужка Петкова, на околната среда и водите Нено Димов, на здравеопазването Кирил Ананиев и на земеделието, храните и горите Румен Порожанов.В писмото Тотев пише, че общината настоява да не се издава разрешение за разширяването на кариерите с над 50 дка, каквото е искането на концесионера.Кметът посочва още, че се обявява и срещу нови проучвания за подземни богатства в района.Мотивите на градоначалника - кариерите в землището на Белащица се намират само на около 10 километра южно от Пловдив и на приблизително 3 километра от землищната граница на Община Пловдив.\"Наличието им е фактор за замърсяването на атмосферния въздух както в населените места около находището, така и на Пловдив\", пише Тотев.Припомняме, жителите на селата Белащица, Гълъбово, Брани поле, Марково и Брестник излязоха на няколко протеста с искане да се отмени инвестиционното намерение за разширяването на обектите. на хората в района беше на 6 октомври тази година.   беше точно един месец преди това- на 6 септември.Местните са категорични - замърсяването на въздуха от близките мраморни кариери е станало ежедневие за тях. Хората са недоволни също и от непрекъснатия шум в района. Камионите, извозващи инертните материали, пък са разбили пътната инфраструктура.", "date": "2018.10.09", "title": "Община Пловдив се обяви против по-големи кариери край Белащица"}
{"url": "https://news.bg/crime/zhatvarite-na-kanabis-ot-krivodolsko-se-okazaha-kmet-i-obshtinski-savetnik.html", "text": "Пресслужбата на МВР съобщи по-рано днес, че .Двамата са хванати с над 75 килограма вече обрана марихуана. Униформените спипали лицата докато обирали канабисовите растения.Оказва се обаче, че двамата мъже са кмет и общински съветник в община Криводол, пише bTV.По данни на медията още вчера властите запечатали кабинета на кмета на село Добруша. Органите на реда започнали претърсвания в имотите на кмета.Така полицаите стигнали до нива край селото, където установили 137 саксии с канабис, както и техника за отглеждането на наркотичното вещество. Там бил и кметът на селото.Заедно с кмета бил и общинският съветник от Либерален алианс Ивайло Вълков.И двамата са задържани.След освобождаването на Вълков от ареста, той обяснил, че двамата с кмета на селото били в нивата случайно.Разследването по случая продължава.", "date": "2018.10.09", "title": "Жътварите на канабис от Криводолско се оказаха кмет и общински съветник"}
{"url": "https://news.bg/crime/pusnaha-zadarzhaniya-za-ubiystvoto-na-viktoriya-marinova-dnk-probata-go-onevinyava.html", "text": "Задържаният за убийството на журналистката Виктория Маринова е освободен, съобщи БНТ.От разследващите органи стана ясно, че задържаният румънски гражданин от украински произход е водил скитнически начин на живот, но направените ДНК проби не съвпадат с тези, взети от местопрестъплението. Продължават разпитите на други лица, които могат да имат съпричастност към тежкото деяние.Според информация на Нова телевизия, има друг заподозрян за тежкото престъпление. Властите обаче отказват всякакъв коментар. След 5-часово съвещание директорът на местната полиция нито потвърди, нито отрече информацията, посочват от Нова телевизия.Днес приятели на Виктория Маринова решиха да направят гражданско претърсване в района на убийството, но то беше осуетено от полицията, за да не бъдат унищожени важни улики, които могат да помогнат в хода на разследването.Близките и колегите на младата жена призоваха да не се прибягва до никакви крайни мерки, затова готвените за тази вечер протест и блокада на Дунав мост не се състояха.Около стотина души участваха в крос по обичайния маршрут, който Виктория Маринова е изминавала. Те настояха властите да предприемат мерки за по-голяма безопасност около зоните за отдих и спорт в Русе.Полицията обяви гореща телефонна линия, на която всички граждани, разполагащи с някаква информация за тежкото криминално престъпление, могат да подават сигнали.", "date": "2018.10.09", "title": "Пуснаха задържания за убийството на Виктория Маринова – ДНК пробата го оневинява"}
{"url": "https://news.bg/health/d-r-dechev-razhodite-za-zdrave-shte-rastat-drastichno.html", "text": "Обществото трябва е подготвено, че разходите за здраве ще се повишават драстично всяка година, прогнозира шефът на НЗОК д-р Дечо Дечев в интервю за bTV.По думите му, когато някой предлага модел, в който ще се влеят повече средства, не трябва да казваме на прима виста \"не\".\"Тази част, която ще се покрива солидарно от нас всички, трябва да расте, ако не искаме да расте другата част, която се покрива индивидуално от всеки, до който дойде този проблем.\" - коментира д-р Дечев.Той допълни, че ако мерките, които ще предложи НЗОК след 10 дни, не бъдат одобрени от политиците, трябва да се готвят за удвояване на разходите през следващите две години.\"Първо, защото трябва да е известно като факт, че средно всеки трети след 60-годишна възраст ще развие онкологично заболяване. С увеличаване на средната продължителност на живота броят на тези хора ще расте. На входа при нас чакат няколко много скъпи терапии, измислени в света, с ефект под въпрос, чиято стойност е от порядъка на 25 000 лв. на месец, курсът на лечение е 4 години, и ако не се въведат мерки, които да обвържат цената на даден медикамент с неговата ефективност, нещата ще останат потресаващи за нас като хора, които трябва да плащат осигуровки.\" - поясни директорът на НЗОК.Той увери, че предложенията, които ще чуят пациентите и лекарите след 10 дни, няма да лишат нито един онкоболен и нито един друг болен от достиженията на фармацевтичната наука и индустрия.Според него, основният проблем на касата е ефективността на контрола.\"Подготвяме промени, контролът е обвързан с две много важни действия - информационна система и политическа подкрепа за действията. Организираната група проби през контрола, за да го направи неефективен. Контролните органи, които имат право да проверяват тези действия - контролът на касата, агенция Медицински одит и контролните органи в министерството.\" - допълни д-р Дечев.\"Тук говорим за един баланс между интереса на индустрията и интереса на нас като платци. Самата индустрия трябва да разбере, че това, което предлага, трябва да влезе в определени финансови параметри, които всички ние с вас и другите хора сме отделили като средства, и трябва да подкрепяме тези фарма компании, чиято цел е да не надуват цената на тези медикаменти с цел вътре да се калкулират и профити за организираната група, а да подкрепяме такива практики, които са на повечето фарма компании, които желаят да продават лекарствата на поносима цена за дадения фонд, гарантирайки качество на лечението.\" - заяви д-р Дечев.Той се спря по-подробно върху лечението на карцинома на гърдата. За тази терапия Румъния отделя 80 цента на глава от населението, Унгария отделя 2,7 евро, Полша - 2,3 евро, Германия - 3,7 евро, а България отделя 5 евро, т.е. 30% повече отколкото Германия и 600% повече отколкото Румъния. Същевременно обективният показател за това как се лекуват хората е средната продължителност на живота. От 2000 до 2009 г. в България са се отделяли 80 млн. лв. за онкоболни, а средната продължителност на живота се е удължила с две години. През 2015 г., когато има бум на средствата за онкология - 500% ръст, средната продължителност на живота се е удължила със 7 месеца, обясни д-р Дечев.\"За 29 000 онкоболни за химиотерапия за 2017 г. чрез НЗОК сме платили близо 400 млн. лв., само за най-модерните таргетни терапии. В същото време в групата на лекарствата за домашно лечение сме дали приблизително 400 млн., но за 1,5 млн. души, т.е. за близо 50 пъти повече пациенти даваме същата сума и там са концентрирани основните заболявания, които определят средната продължителност на живота, и в тази група максималният процент масовите болести се плащат 25%, но за там никога няма да видите пациентска организация да протестира защо лекарството се плаща 25%, но в групите, където се плаща напълно и с пъти в повече от някои държави, протестите са постоянни.\" - каза още той.Подготвяните от НЗОК промени предвиждат за новорегистрирани болни да се заплаща на база ефективност на терапията - когато алтернативните лекарства имат едни и идентични показания да се плаща този медикамент, който е най-ефективен.По думите му, касата има над 50 консултанти, лекари, водещи специалисти в дадени области, но понякога техните препоръки са мотивирани от финансови причини, а не чисто медицински.Той отправи предупреждение, че някои действия ще се наблюдават под лупа, а именно дали се манипулират или не генетични резултати, на базата на които се определя една или друга терапия.\"Ще се наблюдава под лупа има или няма манипулация с теглото на болния, защото на тази база се определят дозите на някои медикаменти и ще предпочитаме консултанти, чиито експертни препоръки не са обвързани след това с определяне на този консултант за клинично проучване, от което ще получи финансиране, което е много щедро за нашите условия.\" - посочи д-р Дечев.", "date": "2018.10.09", "title": "Д-р Дечев: Разходите за здраве ще растат драстично "}
{"url": "https://news.bg/int-politics/verhofstad-es-ima-nuzhda-ot-obshta-strategiya-sreshtu-agresiyata-na-kremal.html", "text": "Европейският съюз има нужда от единна стратегия за противодействие срещу агресивното поведение на Русия. Около тази позиция се обединиха участниците в 3-ия форум \"Борис Немцов\", който беше открит днес в Прага.\"На Европейския съюз е необходима единна стратегия, за да реагира на агресивното поведение на Русия, което тя показва през последните 10 години. Само санкциите не са достатъчни за това.\" - заяви пред форума Ги Верхофстад, цитиран от Дойче веле. Верхофстад е лидер на Алианса на либералите и демократите в Европейския парламент (ALDE) и експремиер на Белгия.По думите му, в момента ЕС няма единна стратегия по отношение на Москва.\"С войната в Грузия преди 10 години Русия започна насилствена промяна на границите в Европа и продължи тази стратегия през 2014 г. в Украйна, в чиито източни райони от началото на конфликта досега загинаха към 10 хиляди души. След това Русия предприе атака срещу цялата европейска общност чрез кибератаки и намеса в избори.\" - подчерта Верхофстад.\"Целта на Русия е да подкопае единството на ЕС и силата на Запада\", подчерта политикът.Във форума участват европейски и руски политици и общественици, сред които е и дъщерята на Борис Немцов - Жана Немцова.Приветствено слово наред с Ги Верхофстад произнесе и министърът на външните работи на Чехия Томаш Кафка.Сред руските представители са Иля Яшин, Владимир Милов, Сергей Алексашенко. Те ще обсъдят с участниците ролята на гражданското общество в Русия, шансовете за демокрация в страната, противодействието срещу популизма и национализима, \"новия език\" на Кремъл, бъдещето на руската опозиция.Пражкият форум продължава и утре, 10 октомври.Датата на неговото откриване не е случайна - на 9 октомври е роден Борис Немцов, който беше убит в Москва броени дни преди да представи данни за руската агресия в Украйна. Днес той щеше да навърши 59 години.", "date": "2018.10.09", "title": "Верхофстад: ЕС има нужда от обща стратегия срещу агресията на Кремъл"}
{"url": "https://news.bg/regions/mazh-otselya-pod-vlak-sled-opit-za-samoubiystvo.html", "text": "44-годишен мъж е опитал да се самоубие, лягайки на жп релси в района на Акумулаторния завод в Монтана, информираха от Областната дирекция на МВР в града.Мъжът обаче оцелял, след като останал под машината.Той се разминал само с наранявания по тялото, които не застрашават живота му.Пострадалият е настанен за лечение в болницата в Монтана.Към момента се изясняват причините за опита за самоубийство.Органите на реда са взели проба за алкохол от машиниста и пострадалия. Пробата за алкохол на машиниста на влаковата композиция е отрицателна. Мъжът е дал положителна проба.", "date": "2018.10.09", "title": "Мъж оцеля под влак след опит за самоубийство"}
{"url": "https://news.bg/crime/kriminalist-nedopustimo-e-grazhdani-da-tarsyat-uliki.html", "text": "Категорично не трябва да се допуска представителите на обществеността да търсят следи и предмети, защото по-късно те не биха имали сила на веществено доказателство. Това заяви пред БНР професор Йонко Кунчев, преподавал по \"Криминалистика\" във Варненския свободен университет.Повод за неговото изказване е обявеното от някои русенци за тази вечер издирване на веществени доказателства в близост до мястото, където е открито тялото на .\"Чух, че са открити биологични следи от извършителя, което е много, но възможностите за събиране на информация за извършителя са много по-широки и те далеч не се свеждат само до биологичните следи\", каза Кунчев.\"В криминалистиката има принцип, че поведението е отражение на личността. Когато знаем какво, как и защо е извършено, това е една много директна насока за разкриването на извършителя\", каза той и обясни, че съществуват и нетрадиционни методи за събиране на следи.По думите му гражданите, биха могли да помогнат по друг начин. Хората, които посещават често мястото на убийството, ако са виждали съмнителни лица, с тяхна помощ може да се изготви словесен портрет или компютърен портрет, заяви Кунчев.Преподавателят заяви, че се надява \"да се направи всичко възможно\" в рамките на разследването, защото често неразкриването на случаи се дължи на липса на професионализъм.Припомняме, на 7 октомври стана ясно, че  докато прави крос край Дунава. Регионалната телевизия се излъчва от още няколко съседни региона.Преди ден след като вътрешният министър Младен Маринов обяви, че на място са изпратени най-добрите разследващи, журналисти откриха и сигнализираха криминалистите за разкъсана тениска.", "date": "2018.10.09", "title": "Криминалист: Недопустимо е граждани да търсят улики "}
{"url": "https://news.bg/regions/vnezapni-proverki-na-benzinostantsii-v-stranata.html", "text": "Служителите на Държавната агенцията по метрология и технически надзор (ДАМТН) започват внезапни проверки за качеството на горивата и изправността на уредите по бензиностанциите на територията на страната.Проверките започнаха от днес - вече са проверени няколко бензиностанции в Сливен, информира БНР.В мащабната акция ще участват над 40 служители на агенцията с мобилните лаборатории на ДАМТН.По думите на заместник главния директор на агенцията Иво Атанасов подобна комплексна изнесена проверка се прави за първи път.Проверката ще обхване както качеството на течните горива, така и измервателните уреди и газоразрядните станции.\"Няма кой да ни каже за тези проверки. Не е въпросът да се крием и да лъжем по някакъв начин. Те провериха пломбите, провериха всичко тук\", каза пред общественото радио управител на бензоностанция.Резултатите от проверките стават в рамките на същия ден. При констатирани нарушения, ДАМТН ще налага съответните глоби.\"За замърсяване на чистотата на атмосферния въздух санкциите са 10 000 лева, за нарушение на съдържание на биогориво в течно горива са 50 000 лева\", обясни Атанасов.", "date": "2018.10.09", "title": "Внезапни проверки на бензиностанции в страната"}
{"url": "https://news.bg/int-politics/zaev-othvarli-tvardeniyata-che-kupuva-deputati.html", "text": "Премиерът на Република Македония Зоран Заев отхвърли твърденията, че в навечерието на решителния вот в македонския парламент за новото име на страната се \"купуват\" опозиционни депутати, предаде БНР.За утвърждаване на името \"Република Северна Македония\" в конституцията, за което настояват Гърция и ЕС, са необходими две трети от депутатите в Собранието.Дали ще бъдат събрани тези гласове, ще стане ясно през идната седмица, когато въпросът ще бъде поставен в пленарната зала, посочи Заев.Дискусиите в парламента по предложените от правителството конституционни промени са насрочени за понеделник, 15 октомври.", "date": "2018.10.09", "title": " Заев отхвърли твърденията, че купува депутати "}
{"url": "https://news.bg/int-politics/pase-ne-prie-vrashtaneto-na-ruskata-delegatsiya-v-sesiite-si.html", "text": "Парламентарната асамблея на съвета на Европа върна в ресорната комисия предложения проект за резолюция, улесняваща реабилитирането на Русия в организацията, съобщи в Twitter пресофисът на ПАСЕ.Припомняме, след анексирането на Крим руската делегация беше лишена от право на глас и от участие в работата на ръководните структури на асамблеята.Проекторезолюцията предвиждаше промени в правилата за работа на асамблеята, които биха позволили да се възстанови правото на руските представители да участват в сесиите на ПАСЕ.В документа, озаглавен \"Усъвършенстване на процеса на взимане на решения в Парламентарната асамблея по отношение на правомощията и гласуването\", не се споменава Русия, но ако той беше приет, руската делегация би могла да се върне в ПАСЕ още на следващата сесия през януари.Един от членовете на комисията, подготвила промените - германският социалдемократ Франк Швабе оправда предложенията, определяйки ги като \"балансирани\", посочва Дойче веле. Според него, те не са \"индулгенция за Москва\" и биха довели до пълно възстановяване на правата на руската делегация.Един от аргументите за връщането на руската делегация в работата на ПАСЕ беше отказът на Москва да плаща вноските си след налагането на санкциите. Той обаче срещна отпор от принципни позиции.Годишната вноска на Москва в асамблеята е около 33 милиона евро.Срещу резолюцията се обявиха 99 депутати, 79 я подкрепиха, 16 се въздържаха.Преди гласуването имаше очаквания, че документът ще бъде приет, но украинската делегация успя да убеди депутатите, че това би хвърлило сянка върху организацията.\"Изказванията на украинската делегация обърнаха хода на дискусията. Разбира се, не само изказванията. Украинският посланик Дмитрий Кулеба и цялата украинска делегация през всички тези месеци работеха с дипломати, политици, парламентаристи от всички страни, членуващи в Съвета на Европа, призовавайки ги, да не търгуват с принципи и да не се поддават на шантажа на Русия\" - коментира във Фейсбук украинската представителка в ПАСЕ Ирина Геращенко.По думите й, в кулоарите на ПАСЕ \"одиозна руска пропагандистка\" се е нахвърлила върху украинската делегация. Украинските представители отговорили с възгласа \"Слава на Украйна!\", който придоби популярност по време на Майдана, а наскоро беше въведен като официален поздрав в украинската армия.Отхвърлената резолюция ще бъде разгледана отново през януари, но се очаква и тогава да срещне сериозен отпор.", "date": "2018.10.09", "title": "ПАСЕ не прие връщането на руската делегация в сесиите си"}
{"url": "https://news.bg/world/tramp-prie-ostavkata-na-poslanika-na-sasht-v-oon-niki-heyli.html", "text": "Президентът на САЩ Доналд Тръмп е приел оставката на посланика на страната в ООН Ники Хейли, съобщиха двама източници, цитирани от Axios.Американски медии съобщават, че оставката е неочаквана. Хейли е обсъдила оттеглянето си с Тръмп по време на среща в Белия дом през миналата седмица, поясняват същите източници. Новината е шокирала редица дипломати в администрацията на американския лидер.Хейли, бивш губернатор на Южна Каролина, лесно беше потвърдена на поста четири дни след встъпването в длъжност на Тръмп през 2017 г. Тя прокарва политиката на Тръмп в ООН, включително По-рано днес неправителствената организация Citizens for Responsibility and Ethics призова да се проведе разследване на седем частни полета на Хейли през 2017 г., които са били заплатени от бизнесмен от Южна Каролина. Полетите са били между Вашингтон, Ню Йорк и три града в Южна Каролина. Според организацията полетите са на стойност 24 000 долара.По-късно Тръмп потвърди новината и отбеляза, че Хейли ще напусне поста до края на годината. Той добави, че тя му е казала преди шест месеца, че в края на тази година или след двугодишен период от поемането на поста ще напусне, за да има повече време за личните си дела. Според него Ники Хейли е свършила невероятна работа. Тръмп изрази надежда Хейли да се върне в администрацията на различна позиция.Хейли заяви, че няма да се кандидатира за президент на изборите през 2020 г., а ще води кампания в подкрепа на американския лидер., обясни тя решението си.", "date": "2018.10.09", "title": "Тръмп прие оставката на посланика на САЩ в ООН Ники Хейли"}
{"url": "https://news.bg/int-politics/rumaniya-iska-da-legalizira-gey-brakovete.html", "text": "Управляващата партия в Румъния има за цел да въведе законодателство за узаконяване на гражданските съюзи за двойки от един и същи пол, съобщи държавната информационна агенция, цитирайки министър на кабинета, след като референдум за ограничаване на тези права не успя да привлече достатъчно избиратели.Проведеният в страната референдум не бе достатъчен, тъй като избирателната активност бе само 21%, под минималните 30%, необходими за валидността му. Според анализаторите, гласоподавателите разглеждат референдума като опит на управляващите социалдемократи, който подкрепя промяната, да отклоняват вниманието от по-належащи проблеми.\"Този законопроект е финализиран и ... моите колеги депутати ще го представят в парламента следващата седмица\", коментира министърът по европейските въпроси Виктор Негреску.Понастоящем Румъния забранява брачните и гражданските съюзи за двойки от един и същи пол и не признава онези, които се извършват в чужбина.По-рано тази година Румъния бе принудена от решението на Съда на Европейските общности да даде право на пребиваване на гей съпрузи, женени в други държави-членки на ЕС.Румъния декриминализира хомосексуалността през 2001 г., десетилетия по-късно от съседни държави. ", "date": "2018.10.09", "title": "Румъния иска да легализира гей браковете"}
{"url": "https://news.bg/economics/i-sds-s-rabotodatelite-sreshtu-po-visokite-osigurovki.html", "text": "СДС подкрепя недоволството на работодателите от решенията за промени в осигуровките на \"Тристранния съвет\", който е заседавал без третата страна -  представителните работодателски организации.СДС смята, че намеренията за рязко повишаване на максималния осигурителен доход от 2600 на 3000 лв., са недалновидни и ненавременни.По думите им България от няколко години бележи ръст на БВП и реализира бюджетен излишък, но към края на годината той стопява до няколко стотици милиона лева, защото се покриват \"много належащи нужди\", и то без санкцията на парламента.Според тях управляващите не желаят да следват практиката на развитите пазарни икономики - когато има ръст да се намаляват данъците и подоходното облагане, а не да се увеличават.Те са категорични, че скокът, който се предвижда в максималния осигурителен доход, е много голям и това ще засегне квалифицираните и добре платени специалисти.Те допълват още, че това ще попречи на тези, които живеят и работят в чужбина, да се върнат в България и ще доведе до изтичането на квалифицирана работна ръка към богатите европейски държави.Според СДС освен, че има срив в инвестициите, вече е налице и напускане на инвеститори.СДС не споделя твърденията, че за всичко са виновни работодателите и затова застава на тяхна страна, като определя намеренията на управляващите за пореден удар върху работодателите.", "date": "2018.10.09", "title": "И СДС с работодателите срещу по-високите осигуровки"}
{"url": "https://news.bg/world/evropeyskata-komisiya-obedini-kosovo-i-albaniya.html", "text": "Европейската комисия \"обедини\" Косово и Албания, съобщава сръбската медия B92, позовавайки на косовския всекидневник Koha Ditore.Базираният в Прищина вестник пише, че Европейската комисия е \"обединила\" Косово и Албания в календара с предстоящите дейности на еврокомисарите.Според изданието Комисията съобщава, че еврокомисарят по цифровата икономика Мария Габриел ще посети \"Прищина, Албания\" на 12 октомври.В съобщението се допълва, че представители на Прищина ще се срещнат с Габриел, докато Прищина се посочва, че е в Албания.", "date": "2018.10.09", "title": "Европейската комисия „обедини” Косово и Албания"}
{"url": "https://news.bg/crime/zastrelyaha-18-godishen-v-gora-kray-montana.html", "text": "18-годишно момче е застреляно край Монтана.От Областната дирекция на МВР в Монтана информират, че застреляното момче е 18-годишно, с инициали Г. М. Момчето било от ромския квартал на Монтана \"Огоста\".Към момента на нападението младежът косял трева на ливада в района на някогашното летище край Монтана. Той бил заедно с дядо си, който е на 58 години.Докато товарел тревата в каруца, се чул изстрел и той паднал на земята. Дядото повикал линейка и полиция, но пристигналите на място медици само констатирали смъртта на момчето.Криминалисти извършват оглед в района на престъплението, информира БНТ. Районът е отцепен.Началникът на Районното управление на МВР в Монтана Бисер Йончев заяви, че се прави всичко възможно престъплението да бъде разкрито бързо, като за това се използват всички налични полицейски сили.По случая вече има заподозрян. Лицето е задържано в полицейското управление в Монтана и се разпитва.По данни на bTV в автомобила на задържания е открит газов пистолет без предпазна муфа, както и боеприпаси.Арестуваният има криминална регистрация за притежание на наркотици и условна присъда от 2009 година.", "date": "2018.10.09", "title": "Застреляха 18-годишен в гора край Монтана"}
{"url": "https://news.bg/world/saprugata-na-eksshefa-na-interpol-kitay-izprati-ekipi-za-men.html", "text": "Съпругата на разкри подробности пред АП за телефонните заплахи, които е получила, което е принудило френските власти да й осигурят постоянна полицейска охрана.В първото си интервю, откакто Мън Хунвей изчезна по време на посещение в Китай, Грейс Мън заяви пред медията, че публичните коментари за изчезването на бившия шеф на Интерпол я поставят \"под голяма заплаха\".Тя разкри, че по време на телефонна заплаха й е казано, че Китай изпраща екипи за откриването й във Франция.Мън Хунвей е от дълги години в Комунистическата партия на Китай, който изглежда се е превърнал в жертва на чистка.Грейс Мън разказа, че е получила телефонно обаждане със заплаха и съобщение от съпруга й, на което е имало емотикон с нож.Китайските власти обявиха, че Мън Хунвей е обект на разследване по подозрение за подкуп.", "date": "2018.10.09", "title": " Съпругата на ексшефа на Интерпол: Китай изпрати екипи за мен"}
{"url": "https://news.bg/regions/smetishteto-kray-ihtiman-e-zapaleno-umishleno-podozira-kmetat.html", "text": "Кметът на Ихтиман Калоян Илиев подозира, че сметището край града е запалено умишлено, информира БНР.Кризисният щаб в Община Ихтиман се събран на заседание след катастрофата тази сутрин на магистрала \"Тракия\", при която пострадаха 5 души.Според експертите причината за пътния инцидент не е пожара в сметището. В същото време вероятността сметището да се е самозапалило била малка, защото температурата тази сутрин в района е била 2 градуса.Сметището е закрито преди две години. От общината в Ихтиман пък чакат вече месеци финансиране на проекта си за рекултивация.Сметището се охранява, но то е торфено и задимява в дълбочина в земята, пишат още от общественото радио.Припомняне, около 3 часа сутринта движението по АМ \"Тракия\" беше преустановено и в двете посоки заради силно задимяване от сметището край Ихтиман. В района възникна и  между 5 автомобила и камион, при която пострадаха 5 души. Трима пострадаха сериозно и бяха настанени в столичните болници \"Св. Анна\" и ВМА.Малко по-късно магистралата бе пусната за движение. След това обаче властите отново затвориха участъка за преминаване.", "date": "2018.10.09", "title": "Сметището край Ихтиман е запалено умишлено, подозира кметът"}
{"url": "https://news.bg/world/putin-lichno-nagradil-petrov-mishkin-kato-geroy-na-rusiya.html", "text": "Александър Мишкин, заподозрян за  също е бил награден като \"Герой на Русия\" лично от руския лидер Владимир Путин, съобщава АП.Преди четири години Мишкин е удостоен от президента Владимир Путин със званието Герой на Руската федерация.По-рано британският разследващ сайт Bellingcat (Белингкет) съобщи, че лекарят Мишкин е заподозрян по случая \"Скрипал\".Мишкин, който е пътувал до Великобритания под името Александър Петров, е идентифициран от Bellingcat благодарение на източници от родния му град, които са разкрили, че заподозряният е завършил военно училище и лично е бил награден от Путин. Няколко източници от селото твърдят, че са видели снимка с Путин, който се ръкува с Мишкин, показана от баба му.Това става близо две седмици след разкритието, че истинското име на единия предполагаем атентатор - Руслан Боширов, е полковник Анатолий Чепига.Припомняме, на , че е идентифицирала двама от извършителите на атаката с нервнопаралитичното вещество \"новичок\" в Солсбъри, известни с имената Александър Петров и Руслан Боширов. Беше публикувано видео с двамата, като беше уточнено, че това вероятно не са истинските им имена. Впоследствие беше уточнено, че  от руското Главно разузнавателно управление Анатолий Чепига.Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направи . След  за участието на руските спецслужби в отравянето, Путин излезе с изявление, в което Оказа се, че Чепига е носител на званието \"Герой на Русия\". Званието му е присъдено за участие във войната в Чечня и за неназована \"миротворческа мисия\" през 2014 г. - евфемистично обозначение за нахлуването в Донбас и извеждането на Янукович, сочи разследването на Bellingcat.", "date": "2018.10.09", "title": "Путин лично наградил Петров-Мишкин като Герой на Русия"}
{"url": "https://news.bg/society/stroyat-nov-avtomobilen-podlez-v-plovdiv.html", "text": "\"45 милиона лева ще струва строителството на нов автомобилен подлез под Централната гара на Пловдив.\" Това съобщи изпълнителният директор на Националната компания железопътна инфраструктура, цитиран от БНТ.Целта е скоростта на влаковете през града да е 130 километра.По думите на генералния директор на НКЖИ Красимир Папукчийски, проектът е обсъждан още от 2014 г.Кметът на града Иван Тотев пък сподели, че с изграждането на жп възел ще се реши много важен въпрос за Пловдив.На Централна гара и до нея ще бъдат изградени и три надлеза за пешеходците като се запазва и пешеходния подлез под линиите.По думите на един от недоволните от строителството жители, чиито имоти ще бъдат отчуждени, има четири варианта на проекта. Според него най-удовлетворяващ е този, в който движението се осъществява на базата на сега съществуващите улици без да се отнема частна собственост.От общината обещават да ограничат отчуждаването на имоти, но този вариант е временен.Окончателно решение ще се вземе едва след приемане на подробния устройствен план на района.Строителството ще стартира през 2020 година и трябва да приключи за две години.", "date": "2018.10.09", "title": "Строят нов автомобилен подлез в Пловдив"}
{"url": "https://news.bg/economics/kranchetata-vav-vinproma-v-pomorie-pusnati.html", "text": "Кранчетата на винзавода в Поморие отново функционират. Това съобщават от дружеството, след като агенция \"Митници\" е уважила аргументите на \"Черноморски злато\".Припомняме, при  на дружеството в Поморие бяха запечатани пробните кранчета, а от  за източване на акцизна продукция. Съответните кранчета са разпечатани.Според информацията, изпратена от \"Черноморско злато\" агенция Митници е уважила аргументите, че пробните кранчета са неделима част от баретката на всяка дестилационна система. Кранчетата са и неделима част от инсталацията. Това е потвърдено и от производителя на системите Бенковски Ко.Дружеството е представило пред агенция Митници нова по-детайлна технологична схема, на която присъстват и пробните кранчета. За да разсее всякакви съмнения за недобросъвестна дейност, е внесено и предложение за поставяне на бленда за намаляване на дебита им, одобрено от агенция Митници. С поставянето й материалът, необходим за проба, ще изтича за повече време, но това няма да възпрепятства контрола върху технологичния процес.Течността в споменатите съоръжения не е краен продукт, готов за консумация, а дестилат с алкохолно съдържание между 55 и 75%. Баретките са съставна част на системите и служат за извършване на контрол при дестилационния процес, като се отчитат алкохолният градус, температурата и вкусово-ароматните качества на произведения продукт. Във всяка баретка има спиртомер за отчитане на алкохолния градус, а извън нея термометър и пробен кран, необходим за периодично взимане на проби от технолога в процеса на дестилация.", "date": "2018.10.09", "title": "Кранчетата във винпрома в Поморие пуснати"}
{"url": "https://news.bg/politics/zakonat-za-horata-s-uvrezhdaniya-vliza-v-parlamenta.html", "text": "На 19 октомври законът за хората с увреждания влиза в парламента. Властта и майките се разбраха за конкретни срокове. Има и осигурено финансиране. Това стана ясно след среща на майките на деца с увреждания със социалния министър Бисер Петков и финансовия министър Владислав Горанов.Има  за хората с увреждания. Дирекциите за социално подпомагане ще правят индивидуалната оценка за потребностите на конкретния човек с увреждане.Имаше натрупано недоверие, заяви финансовият министър Владислав Горанов и показа подписания документ. Осигурен е финансов ресурс за договорените мерки, стана ясно от думите му.А иначе властта мисли как майките да не протестират и по Коледа. Не искаме да приемаме днешното споразумение като отстъпление от наша или от тяхна страна, каза Горанов.Най-накрая бяха поети конкретни ангажименти, доволна е Мая Манолова. Ще стоя до майките на протеста до край, закани се омбудсманът.Въпреки споразумението майките са категорични - ще протестират, докато законодателните мерки не станат факт.За нас това е стъпка напред, обясниха протестиращите майки. Властта и жените от протеста се разбраха как ще се разпределят 150 милиона лева за хората с увреждания. От 1 април 2019 г. започва подаването на заявления по новата методика, а от 1 септември догодина - и изплащането на личната помощ. Министерският съвет ще предприеме действия за изменение на наредбата за медицинската експертиза, разбраха се още майки и управляващи.Припомняме, на 4 октомври, . На срещата не се появи министърът на финансите Владислав Горанов. Тогава майките и омбудсманът Мая Манолова напуснаха срещата разочаровани.Изводите от  бяха: \"На днешната среща не чухме нищо конкретно\" и \"Лъжи до безкрай\".", "date": "2018.10.09", "title": "Законът за хората с увреждания влиза в парламента"}
{"url": "https://news.bg/politics/stroezhat-na-aets-belene-da-zapochne-vednaga-zove-rumen-petkov.html", "text": "Ако сега не започне изграждането на ядрената централа АЕЦ \"Белене\", ние приключваме. Хората, които допуснат България да си купува руска газ от Турция, са политически престъпници. Това обяви лидерът на АБВ Румен Петков на брифинг в централата на партията.Петков призова за незабавно започване на проекта за АЕЦ \"Белене\" и за всички мерки за пряко купуване на руска газ от Русия. Според него, това трябва да бъде въпрос на европейска политика.\"България трябва да впрегне всичките си институции и да защити интереса си да гарантира Европа през България да си купува газ пряко от Русия, а не да плащаме на нашите братя и сестри в Турция таксата за пренос и оскъпяването, което те ще сложат така или иначе\", апелира Петков.Трябва да престанем да търсим виновните вън от България, категоричен бе Румен Петков., запита шефът на АБВ, визирайки изказването на Путин, който се надява Европа да не постъпва като България при реализацията на проекта за газопровод \"Северен поток-2\" - да се откаже от участие в \"Южен поток\" и след това да се опита да се включи в него.Румен Петков припомни изказването на премиера Бойко Борисов през 2015 г., в което той е казал, че е  - АЕЦ \"Белене\", \"Южен поток\" и \"Бургас-Александруполис\".\"Какъв е резултатът днес. Сега отиваме да си купуваме руска газ от Турция\", ядоса се Петков и припомни, че Турция вече е договорила строителството на две ядрени централи и започвала договарянето на трета.Относно чумата по дребните преживни животни Румен Петков припомни, че повече от 4 200 животни са били избити за един месец в Странджа и то с напълно незаконна заповед на д-р Дамян Илиев.\"Не може тук някой да се вдигне, да иде и да гушне някоя овчица и козица... Това е грозната спекула с трагедията на хората\", захапа лидера на червените Румен Петков.Според него е нужно специална комисия, оглавявана от вицепремиер, да следи дейността на БАБХ и най-накрая да се прецени дали да се предприемат действия по евтаназиране на животни.Главният прокурор Сотир Цацаров трябва да предприеме мерки, защото законът е грубо нарушен, призова шефът на АБВ и добави, че резултатът от избиването на дребните преживни животни е катастрофален.\"Съсипахме човешки животи и не бихме могли да останем безпристрастни, безучастни и без отговорност\", уточни Петков. От АБВ обвиняват и неадекватността на европейските органи и институции за чумата по дребните преживни животни. България трябва да защити своя национален интерес, зоват от партията.Доц. Христо Михайлов от своя страна допълни, че Комисията която е подписала евтанизирането на всички животни, се е състояла от петима души, а четири от подписите са били само на шефа на БАБХ д-р Дамян Илиев. Според АБВ Илиев защитава интересите на едрите животновъди и поискаха неговата оставка.Българската поговорка гласи, че пилците се броят на есен. Директорът на БАБХ д-р Дамян Илиев показа какво може да излюпи и нека да си ходи веднага, Христо Михайлов.БАБХ се провалила с гръм и трясък в своята позорна и вулгарна политика в развитието на българското животновъдство. Михайлов призова отново Агенцията да излезе и да каже отново има ли чума по дребните преживни животни, в кои райони и какви обективни последващи мерки взима за чумата по дребните преживни животни\",\"Играем си на иди ми-дойде ми. Така не се прави устойчива политика, а се настанява импотентност и безхаберие по болестите на дребните преживни животните в страната\", ядоса се доц. Михайлов и добави, че БАБХ не разполага с научен потенциал.От АБВ искат и среща със земеделския министър Румен Порожанов през следващата седмица, на която ще се настоява за възстановяване и извеждане на Националната ветеринарна служба, като самостоятелен независим орган от БАБХ.От АБВ са . Проблемът на двете парламентарните политически сили - ГЕРБ и БСП е, че гледат на данъчната политиката като на фиск, а не като на интерес на гражданите, посочи Петков.", "date": "2018.10.09", "title": "Строежът на АЕЦ \"Белене\" да започне веднага, зове Румен Петков"}
{"url": "https://news.bg/int-politics/avstraliya-iska-da-ogranichi-pritoka-na-novi-migranti-kam-golemite-gradove.html", "text": "Австралия планира да ограничи някои нови мигранти да живеят в най-големите си градове Сидни, Мелбърн и Бризбейн, за \"поне няколко години\" в опит да облекчат градските задръствания, съобщава \"Ройтерс\".Тъй като имиграцията се очаква да бъде проблем на следващите избори, планът има за цел да помогне за облекчаване на инфраструктурните проблеми в градовете. Критици се притесняват, че предложените нови правила за визи могат да доведат до недостиг на работна ръка.Близо 70% от 186 000-те мигранти, които са се заселили в Австралия през миналата година, са пристигнали с квалификационни визи и почти всички са в Сидни или Мелбърн, според данни на правителството. Понастоящем няма ограничения.Новият план ще засяга приблизително 40% от мигрантите, които имат желаните умения и търсят работа при пристигането си. Планът предвижда пет града - Дарвин, Пърт, Хобарт, Аделаида и Канбера - като регионални центрове за мигранти.Някои регионални центрове и политици от провинциални райони отдавна лобират за по-квалифицирани жители, за да гарантират оцеляването на градовете си. \"Целта ни е да облекчим натиска върху населението от трите големи града и по-бързо да помогнем на по-малките региони\", коментира в Мелбърн Алън Туд, министър на градската инфраструктура и населението.Туд допълва, че може да се включат и стимули. \"Може също да се поставят условия и върху визите на хората, за да останете в определена област поне за няколко години\", каза той.Според служители в администрацията на Туд, мигрантите могат да бъдат ограничени от жителство в най-големите градове до пет години.\"Това със сигурност е неустойчиво да продължим с настоящия модел с голяма част от имигрантите, които отиват в Сидни и Мелбърн, защото създават значителен натиск. Но не съм сигурен, че е законосъобразно\", коментира Тони Матюс, изследовател в Института за изследване на градовете.Проучване, публикувано през септември, установява, че 63% от анкетираните жителите на Сидни подкрепят ограниченията за броя на мигрантите, които се преместват в най-големия австралийски град.Съществуват обаче и въпроси за влиянието на бизнеса в големите градове, където създаването на работни места изпреварва миграцията. \"Трябва ни разбиране на ключовите фактори, които стимулират растежа на населението, преди да се приложат политики, които имат могат да окажат отрицателно въздействие върху растежа на работните места и върху икономиката\", коментира Джеймс Пиърсън, изпълнителен директор на Австралийската камара на бизнеса и индустрията.Управителят на централната банка на Австралия заяви през август, че притокът на нови граждани помага за стабилен икономически растеж.\"Вече 27 години сме без рецесия. Има много причини за това, но една от причините е, че населението расте средно с 1,5% годишно\", коментира гуверньорът на банката Филип Лоу.", "date": "2018.10.09", "title": "Австралия иска да ограничи притока на нови мигранти към големите градове"}
{"url": "https://news.bg/society/izmami-s-lotariyata-na-sasht-za-zelena-karta.html", "text": "Посолството на САЩ у нас алармира за измамни практики около кандидатстването за.По данни на посолството измамници изпращат писма или осъществяват телефонна връзка с кандидати. Измамниците се представяли за служители на правителството на САЩ и искали пари от хората за участие в лотарията, пише БНР.Посолството напомня, че американските власти не изпращат покани за интервю по имейл или с писмо, а справки могат да се извършват в  за програмата \"Зелена карта\" след 7 май 2019 година.Заявки за участие в програмата на САЩ за получаване на визи за 2020 година могат да се подават до обяд на 6 ноември.Повече информация за кандидатстването за лотарията на САЩ за зелена карта може да намерите .", "date": "2018.10.09", "title": "Измами с лотарията на САЩ за зелена карта"}
{"url": "https://news.bg/world/hilari-klintan-zakleymi-podkrepata-na-torite-na-mey-za-viktor-orban.html", "text": "Бившият държавен секретар на САЩ Хилари Клинтън нападна премиера на Великобритания Тереза Мей заради това, че е застанала на страната на крайнодесен лидер, който е обвинен в антисемитизъм и нарича мигрантите \"отрова\", съобщават британски медии.Бившата първа дама също предупреди торите, че са \"далеч от партията на Чърчил\", след като отказаха да гласуват срещу премиера на Унгария Виктор Орбан в Европейския парламент.Клинтън отправи критиките по време на посещение в Обединеното кралство.448 евродепутатите гласуваха \"за\" доклад, препоръчващ стартирането на процедура по чл. 7, което би могло да доведе до отнемане на правото на глас на Унгария в Европейския съюз. 197 евродепутати се обявиха \"против\" срещу първото в историята на Европейския парламент задействане на процедурата по чл. 7 от Лисабонския договор.16 тори гласуваха против доклада за предприемане на действия срещу Унгария.По-късно Според Клинтън, която изнесе реч в Оксфорд, държавите не могат да се нарекат демокрации само заради това, че провеждат избори, тъй като за демокрацията е необходима медийна свобода и свобода на словото.\"Демокрациите трябва да се поддържат. Ние трябва да се подкрепяме взаимно\", призова тя.\"\", продължи Клинтън.Те са далеч от партията на Чърчил и Тачър, смята тя и предупреди , че подхлъзването към самовластие е толкова голяма заплаха за европейския проект, колкото финансовата криза или Брекзит, а също така е заплаха и за НАТО.Клинтън призова Запада да бъде неотстъпчив пред лидерите на Русия и Китай.Путин и Си, и други авторитарни лидери разбират само от сила, смята Клинтън.По думите й руската намеса в Брекзит показва, че демокрацията е \"под обсада\".\"\", изтъкна тя.", "date": "2018.10.09", "title": "Хилари Клинтън заклейми подкрепата на торите на Мей за Виктор Орбан"}
{"url": "https://news.bg/world/ukrayna-podozira-sabotazh-v-sklada-s-vzrivenite-boepripasi.html", "text": "Украинските власти подозират саботаж зад експлозиите и пожара в склад с боеприпаси в Северна Украйна в ранните часове на днешния ден, съобщава \"Ройтерс\".Повече от 12 000 души са евакуирани от района на Ичня, Черниговска област.Складът се намира на 176 километра североизточно от столицата Киев. Няма информация за загинали. По-рано ТАСС съобщи, позовавайки се на администрацията в Черниговска област, че над 60 души са потърсили медицинска помощ след вдишване на дим от пожара.Според генщаба на Украйна тази сутрин са ставали по 2-3 експлозии в секунда.При подобни инциденти в миналото Украйна обвиняваше Русия.Без да представя доказателства, вицепремиер на страната свърза експлозиите с предстоящо решение в Истанбул тази седмица да се позволи на Украйна да установи независима църква, на което Москва категорично се противопоставя.Фактът, че експлозиите са ставали на интервали в различни части на склада, показва, че става въпрос за саботаж, каза говорител на военното министерство.\"\", поясни говорителят.Първата експлозия в базата е станала около 03,30 часа местно време.От 04,20 часа е затворено въздушното пространство в радиус от 30 километра. Железопътните линии и пътищата в района на инцидента са затворени.", "date": "2018.10.09", "title": "Украйна подозира саботаж в склада с взривените боеприпаси"}
{"url": "https://news.bg/world/moskva-prioritetat-ni-e-turski-potok-da-e-do-avstriya-prez-balgariya.html", "text": "\"Турски поток\" ще започне да доставя природен газ по две тръби от 1 януари 2020 г. Това съобщи руският енергиен министър Александър Новак, цитиран от Анадолската агенция.В интервю за телевизионния канал Россия 24 Новак поясни, че все още провеждат преговори за маршрута на втората тръба.\"\", каза министърът и добави, че \"приоритетът ни е втората тръба да преминава през България до Австрия\".По думите му \"Турски поток\" ще започне да доставя природен газ от 1 януари 2020 г., капацитетът на двете тръби ще бъде 31,5 милиарда кубични метра.Шефът на Газпром Алексей Милер съобщи през миналата седмица, че строителството на офшорния участък ще бъде завършен до два месеца.Първата тръба от Русия до Турция през Черно море ще доставя 15,75 милиарда кубични метра природен газ на турската държава, докато втората тръба ще е за доставка на газ за Европа.", "date": "2018.10.09", "title": "Москва: Приоритетът ни е „Турски поток” да е до Австрия през България"}
{"url": "https://news.bg/politics/za-energiyna-svarzanost-s-iran-razgovaryaha-karayancheva-i-d-r-laridzhani.html", "text": "Възможностите за задълбочаване на транспортната и енергийната свързаност между България и Иран обсъдиха председателите на двата парламента. В турския курорт Анталия председателят на Народното събрание Цвета Караянчева се срещна с председателя на Ислямското консултативно събрание на Иран д-р Али Лариджани, съобщиха от НС.Двамата разговаряха в рамките на Третата среща на председателите на парламенти от Европа и Азия, която се провежда в Анталия, Турция.Двете страни изтъкнаха взаимния си интерес от реализирането на различни инфраструктурни и енергийни проекти. Като пример в тази насока бе дадено разработването на новия мултимодален транспортен коридор \"Персийски залив - Черно море\", който трябва да свърже Иран, Армения, Грузия и България. Той може да бъде използван и за пренос на втечнен газ. \"Сътрудничеството в областта на търговията с втечнен газ може да стане една от \", обяви председателят на иранския парламент.В рамките на разговора бе отбелязано, че има потенциал на търговско-икономическите отношения между двете държави. Караянчева и д-р Лариджани се обединиха около мнението, че трябва да се засили двустранния стокообмен.В тази връзка двамата председатели коментираха възможността за провеждането на съвместен бизнес форум между България и Иран. Д-р Али Лариджани предложи събитието да бъде организирано от търговските камари на двете страни, като на свой ред държавните органи на България и Иран също ще съдействат за провеждането на този форум.\"Между България и Иран традиционно има изключително дълбоки и основани на взаимно уважение отношения. Важна роля за надграждането на тези отлични двустранни връзки има парламентарното сътрудничество. Ето защо оценяваме високо активизирането на политическия диалог на най-високо ниво между България и Иран\", допълни Цвета Караянчева.По думите на Цвета Караянчева страната ни отдава много важно значение на връзките си с Иран, тъй като те са важен компонент от външноикономическата политика на България в азиатския регион.", "date": "2018.10.09", "title": "За енергийна свързаност с Иран разговаряха Караянчева и д-р Лариджани"}
{"url": "https://news.bg/world/holandiya-prinudena-da-namali-parnikovite-gazove-s-25-do-2020-g.html", "text": "Холандското правителство изгуби обжалване на важно съдебно решение да се намалят емисиите на парникови газове с най-малко 25% до 2020 г., информира АФП.Апелативният съд в Хага потвърди съдебна победа от 2015 г. на природозащитната организация Urgenda, която се опитва да принуди правителството да намали емисиите, отговорни за глобалното затопляне.\"\", се казва в решението на апелативната инстанция, според холандската новинарска агенция ANP.Правителството твърди, че съдът е нарушил правомощията си, \"защото съдът прави политика и политически избор\".Холандия е особено уязвима от вдигането на морското ниво, причинено от климатичните промени.От Urgenda приветстваха решението на съда и отбелязаха, че правителството трябва да се захване за работа, тъй като 25% до 2020 г. е минимумът.Групата внесе случая в съда през април 2015 г. от името на 900 холандски граждани.Решението на апелативния съд идва само ден следХоландското правителство планира да затвори две от най-старите си централи на въглища до 2025 г. Останалите три ще продължат да работят до 2030 г. Холандия се ангажира да намали eмисиите от въглероден диоксид с 49% до 12 г.", "date": "2018.10.09", "title": "Холандия принудена да намали парниковите газове с 25% до 2020 г."}
{"url": "https://news.bg/regions/goryashtoto-smetishte-ne-e-zamarsilo-vazduha-kray-ihtiman.html", "text": "Не е установено наднормено замърсяване на въздуха край сметището в Ихтиман, информираха от Министерството на околната среда и водите.От ведомството обясняват, че експерти от столичната Регионална инспекцията по околната среда и водите в (РИОСВ - София) следят на място ситуацията около .Според последните проверки не са установени превишения в нормите за качеството на атмосферния въздух при населените места в района.Към момента служители на пожарната работят активно за погасяването на пожара. На място са изпратени 5 коли на пожарната и техника, извършваща запръстяване.От РИОСВ е дадено предписание на общината да осъществява непрекъснат контрол до пълното потушаване и преустановяване на дименето.Горящото депо е бивше общинско сметище за битови отпадъци, което е закрито предвид факта, че не отговаря на нормативните изисквания и не функционира от октомври 2016 година.В края на месец септември тази година в Предприятието за управление на дейностите по опазване на околната среда е внесен проект за рекултивация на закритото депо, който в момента се разглежда.По данни на БНР от общината в Ихтиман чакат вече месеци финансиране на проекта си за рекултивация.Припомняне, около 3 часа сутринта движението по АМ \"Тракия\" беше преустановено и в двете посоки заради силно задимяване от сметището край Ихтиман. В района възникна и  между 5 автомобила и камион, при която пострадаха 5 души. Трима пострадаха сериозно и бяха настанени в столичните болници \"Св. Анна\" и ВМА.Малко по-късно магистралата бе пусната за движение. След това обаче властите отново затвориха участъка за преминаване.", "date": "2018.10.09", "title": "Горящото сметище не е замърсило въздуха край Ихтиман"}
{"url": "https://news.bg/politics/prezidentat-iska-ns-da-kontrolira-harcheneto-na-byudzhetniya-izlishak.html", "text": "Държавният глава Румен Радев призова \"съзнателно заложеният и грижливо отглеждан\" бюджетен излишък да се изхарчи след обществен дебат и санкция на парламента\".Изказването си той направи като заключително в рамките на кръглата маса на тема \"Неравенства и бедност в България\", която се проведе днес под негов патронаж.Румен Радев призова: Следваща добра стъпка би била българският парламент да изиска тази година съзнателно заложеният и грижливо отглеждан бюджетен излишък, да се изхарчи в края на годината след обществен дебат и санкция на парламента.\"Това ще бъде един много силен сигнал от страна и на българското правителство, и на българския парламент към българските граждани, и надежда за демократичните процеси в страната\"Държавният глава поиска \"приобщаваща политика на институциите към обществото, която да доведе до повече прозрачност в управлението\".Държавният глава подчерта, че в страните, в които има инклузивни политически и икономически институции, има прогрес и просперитет, основан на конкурентноспособност, а силна централизирана държава провежда ефективни данъчни политики, отстоява правата и собствеността на гражданите и гарантира техните свободи и сигурност.По думите на президента обратен ефект произвежда т.нар. ексклузивен модел на управление, който неглижира гражданското общество и създава държава, която не може да защити правата, собствеността и бизнеса на гражданите и да гарантира тяхната сигурност.Държавният глава разкритикува, че при тези институции публичните средства се разходват с липса на достатъчно прозрачност, а управляващите са безотчетни и безотговорни, гражданите са слабо представени в управлението и управляващият елит е слабо контролиран, а основната му цел е личното облагодетелстване\", посочи още Румен Радев.По думите му при ексклузивните институции липсва прозрачност в харченето на публичния ресурс, както и отчетност и отговорност, включително се измислят всевъзможни проекти със спорна обществена значимост и схеми за източване на публичните ресурси.Държавният глава разкритикува отново корупцията в обществения сектор.", "date": "2018.10.09", "title": "Президентът иска НС да контролира харченето на бюджетния излишък"}
{"url": "https://news.bg/society/fandakova-globi-sas-100-hil-lv-stroitelya-na-graf-ignatiev.html", "text": "Изпълнителят на ремонта на столичния бул. \"Граф Игнатиев\" е глобен със 100 хиляди лева, съобщи кметът на столицата Йорданка Фандъкова, цитирана от Нова телевизия.По думите й в последните дни темата е станала обект на много спекулации, както от граждани, така и от политически сили и техни привърженици.Тя сподели още, че има сериозни забележки по отношение изпълнението на задачите на строителния надзор.\"Това е първата и последна санкция, защото следващата стъпка е прекратяване на договора\", уточни Фандъкова.Тя допълни, че е възложила \"контрол на контрола\", защото започнало много да се говори за ремонт на ремонта.Кметът обясни също, че разчита и компетентни представители на Университета по архитектура и геодезия, които да направят огледи и анализи на обекта.Припомняме, че преди седмица кметът на София заяви, че за лошото качеството на ремоната на \"Граф Игнатиев\" ,  Припомняме, че гражданите алармираха за като публикуваха снимки във фейсбук на тротоарите и плочките на вече готова част от булеварда.След това от Транспорт София дадоха обяснение на критиките, като заявиха, че ремонтът е нито една от 11-те зони не е приключил.Тогава Фандъкова бе категорична, че с пари на гражданите няма да се плаща за \"калпаво свършена работа\" и се закани за глоби от по 240 хиляди лева на ден за забавяне.От \"Спаси София\" също сигнализираха, че ремонтът се бави с повече от месец и подчертаха, че има дупки вместо фуги, хлътвания и пропадания въпреки бетонната основа, бетонни буци около трамвайните стълбове.Ремонтът на столичната \"Граф Игнатиев\" се , която направи неуспешния ремонт пред НДК, където след няколко месеца част от плочките се надигнаха.Стойността на проекта за ремонт на \"Графа\" е над 24 млн. лв. и трябва да приключи до края на годината. От фирмата вече обявиха, че са се появили \"непланирани\" трудности.", "date": "2018.10.09", "title": "Фандъкова глоби със 100 хил. лв. строителя на \"Граф Игнатиев\""}
{"url": "https://news.bg/society/do-11-oktomvri-izbirame-lyatno-ili-zimno-chasovo-vreme.html", "text": "Националната позиция дали да изберем лятно или зимно часово време ще бъде изготвена от Министерството на енергетиката, съобщиха от ведомството на Теменужка Петкова.До 11 октомври всеки, който желае да гласува, може да го направи на интернет адреса: Допитването е от съществено значение, за да бъдат взети под внимание мнението и аргументите на възможно най-широк кръг от обществото.Изборът за лятно или зимно часово време се обсъжда на европейско равнище. Към момента всяка държава-членка трябва сама да избере към кой от сегашните часови варианти ще се придържа в бъдеще.", "date": "2018.10.09", "title": "До 11 октомври избираме лятно или зимно часово време"}
{"url": "https://news.bg/economics/sindikatite-iskat-uvelichenie-na-minimalnata-rabotna-zaplata.html", "text": "Синдикалистите настояват за увеличение на минималната работна заплата на 750 лв. през 2019 г. , 1000 лв. - 2020 г. и 1200 през 2021 г. Това заяви на пресконференция Милена Атанасова - зам.- председател на синдикат \"Защита\" като част от исканията, които са изпратили в декларация към управляващите.Причина за недоволството им е отказът за диалог от страна на правителството по политиките за доходите на работещите, както и неадекватните реакции на правителството и отделни министри в него по проблема със скока на цените, предизвикан от качване цената на газа.По думите ѝ българският народ е на дъното, системата го смазва и прогонва от страната.\"Политика на ГЕРБ е да остави обикновените българи гладни и бедни\", подчерта Атанасова.Според нея в страната има законодателна, съдебна и изпълнителна власт само за определени хора, не и за обикновените българи.По думите на Милена Атанасова отговорът на министъра на финансите бил, че доходите нараствали стабилно и дългосрочно.От синдиката настояват и за минимална пенсия от 350 лв., както и за контрол върху ценообразуването на стоки от първа необходимост.Атанасова е категорична, че трябва спешна реформа в държавния сектор, тъй като в повечето държавни общински предприятия изтичали милиони левове.\"Ако няма реални действия на 27 октомври от 11:30 излизаме на протест пред Министерски съвет\", заяви председател на синдикат \"Защита\" Красимир Митов.По думите му няма икономически аргументи, които да ги убедят, че се налага драстично постъпване на тока, газта или водата. Митов уточни, че минималната работна заплата трябва да нарасне с 200 лв.\"Това, което виждаме са мизерни заплати, заради което хората бягат навън\", категоричен е Митов.Според него управляващите продължават да мамят и лъжат, че ще достигнем 60-70% от европейските доходи.\"Не може да заблуждаваме Европа, че живеем в демократично общество. Имаме 30% обедняване\", допълни още Митов.По думите му има 4 млрд. излишък, които могат да стигнат за всичко.", "date": "2018.10.09", "title": "Синдикатите искат увеличение на минималната работна заплата"}
{"url": "https://news.bg/world/makedonskoto-pravitelstvo-vnese-v-parlamenta-zakonoproekta-za-promyana-na-imeto.html", "text": "Правителството на Македония поиска от парламента да започне процеса по изменение на конституцията за промяна на името на страната, съобщава радио \"Свободна Европа\".Говорител на правителството заяви, че предложената промяна на името на Република Северна Македония и други изменения в преамбюла на конституцията и два члена са внесени в парламента.На Днес парламентът ще обсъди правителственото предложение. Премиерът Зоран Заев се нуждае от 2/3 мнозинство в 120-местния парламент, за да бъдат прокарани промените. Заев притиска депутатите от опозиционната ВМРО-ДПМНЕ да подкрепят промяната, тъй като отваря пътя на страната към НАТО и ЕС.Но от ВМРО-ДПМНЕ се заканиха да блокират законодателството, тъй като според тях референдумът показва, че македонците не одобряват споразумението. На консултативното допитване гласуваха едва 34 на сто от необходимите повече от 50%.Заев предупреди, че ще свика предсрочни избори, ако поправките не бъдат прокарани.", "date": "2018.10.09", "title": "Македонското правителство внесе в парламента законопроекта за промяна на името "}
{"url": "https://news.bg/economics/vlastite-si-postavyat-tseli-za-energiyna-efektivnost-koito-posle-ne-izpalnyavat.html", "text": "Властите си поставят цели за енергийна ефективност, които после не изпълняват. Правителствата биха могли да направят много повече в областта на енергийната ефективност на сградите в публичния сектор.Осем европейски върховни одитни институции (ВОИ), включително и българската Сметна палата, извършиха кооперативен одит за енергийната ефективност на сградите в публичния сектор.Основният извод от одита е, че българските власти са предприели стъпки за постигане на заложените цели за подобряване на енергийните характеристики на сградите-държавна собственост, използвани от държавната администрация, но са необходими допълнителни усилия за преодоляване на констатираните слабости.Местните органи определят целите си по отношение на енергийната ефективност съобразно собствените си приоритети, които в повечето случаи не са свързани с административните сгради.Българската Сметна палата е дала 8 препоръки за отстраняването на слабостите към министрите на енергетиката и на регионалното развитие и изпълнителния директор на Агенцията за устойчиво енергийно развитие.Одитът в България е за изпълнение на \"Енергийна ефективност на сградите, притежавани и ползвани от органите на централната и местната власт\" за периода от 1 януари 2014 г. до 31 декември 2016 г.В кооперативния одит на енергийната ефективност на сградите в публичния сектор участват Върховните одитни институции на регион Фландрия в Белгия, България, Естония, Унгария, Латвия, Литва, Португалия и Словакия. Установено е, че усилията за изпълнение на водещата роля на публичния сектор в областта на енергийната ефективност на сградите - основно изискване на Директивата за енергийна ефективност (ДЕЕ) - трябва да бъдат по-големи и по-систематични, се посочва в обобщен доклад.Сградите представляват приблизително 40% от потреблението на енергия и 36% от емисиите на въглероден диоксид в Европейския съюз (ЕС). Докато приблизително една трета от сградния фонд на ЕС е на повече от 50 години, само 0,4 - 1,2% се ремонтират всяка година. Публичните или обитавани сгради представляват около 10-12% от площта на сградния фонд на ЕС.Поради това в тази област се очаква да има значителен потенциал за спестяване на енергия. Общественият сектор може да бъде водещ в усилията за повишаване на степента на обновяване, като даде приоритет на енергийната ефективност в собствените си сгради и по този начин насърчи създаването на необходимото ноу-хау по отношение на новите технологии и методите на изграждане.При детайлното проучване на изпълнението на целите, изискванията и системите, националните одити установиха, че финансирането е предимно несъгласувано и че ефективността на системата за финансова подкрепа не е била анализирана във всички държави, освен в една. И само една страна може да докладва, че средствата, изразходвани за изпълнение на целта от 3%, се наблюдават.В своите национални одитни доклади, участващите препоръчват да се извърши систематично и подобрено планиране, както и да се изготвят подробни стратегии за повишаване на енергийната ефективност на сградите от публичния сектор.Прилагането на програми за енергийна ефективност може да бъде по-ефикасно и ефективно. Освен това участващите ВОИ отбелязват, че дейностите по наблюдение и контрол следва да бъдат по-систематични. Резултатите от тях трябва да бъдат анализирани и да бъдат предприети мерки за отстраняване на всякакви недостатъци.Друг важен въпрос, който проверяващите повдигат, е необходимостта от по-добро финансиране на мерките за енергийна ефективност. Това включва повече информация относно възможностите за финансиране, както и по-голяма амбиция при разработването на мерки. ", "date": "2018.10.09", "title": "Властите си поставят цели за енергийна ефективност, които после не изпълняват"}
{"url": "https://news.bg/crime/ottsepiha-otnovo-myastoto-na-ubiystvoto-na-zhurnalistikata-ot-ruse.html", "text": "Мястото край Дунав в Русе, където на 6 октомври , е отцепено отново, съобщи bTV.Осуетено е и планираното претърсване от близките на убитата, които не са доволни от действията на разследващите.Вчера районът беше достъпен, а екип на bTV се натъкна и сигнализира за захвърлена край алеята скъсана тениска.Припомняме, на 7 октомври стана ясно, че административният директор и водещ на едно от предаванията на русенската телевизия TVN е убита по време, когато прави тренировка край Дунава. Към момента няма яснота нито за мотивите, нито за извършителя на жестокото убийство. По-рано днес топкриминалистът Ботьо Ботев заяви, че е Вчера, 8 октомври,  на площад \"Свобода\" в Русе. Протестни шествия и бдения в памет на убитата се състояха и в много градове на страната.Таксиметрови шофьори в Ямбол също излязоха на протестно шествие в града. ", "date": "2018.10.09", "title": "Отцепиха отново мястото на убийството на журналистиката от Русе"}
{"url": "https://news.bg/world/semeystvo-v-meksiko-prizna-za-20-ubiystva.html", "text": "В Мексико задържаха двойка, докато транспортира части от човешко тяло в бебешка количка, която признава, че е убила 20 души, обяви главният следовател по случая, цитиран от АФП.Прокурорът на щата Мексико Алехандро Гомес заяви, че мъжът също е признал, че е изнасилил някои от жените и е продал части от телата им.Мъжът и жената бяха арестувани в четвъртък в Екатепек, засегнато от насилие предградие североизточно от Мексико сити. Властите подозираха, че двойката е убила 10 души.Мъжът даде подробности за тези 10 убийства и разкри пред разследващите, че с жена си са убили още 10 души, добави Гомес.Прокуратурата се опитва да установили да показанията на мъжа са истина или се опитва да се покаже като \"психопат\" или \"сериен убиец\", каза прокурорът.\"\", отбеляза Гомес в интервю за местното радио Formula.Двойката също призна, че е продала двумесечно бебе на една от жертвите на друга двойка, която също е арестувана, пише вестник El Universal.Арестуваните са идентифицирани като Хуан Карлос Н. и Патрисия Н.Двойката има три деца, включително бебе.Когато властите претърсили техните две къщи, те открили човешки останки в кофи с цимент и пликове в хладилник.През миналата година в Мексико са регистрирани 28 702 убийства.", "date": "2018.10.09", "title": "Семейство в Мексико призна за 20 убийства"}
{"url": "https://news.bg/world/richard-bransan-ochakva-patuvane-v-kosmosa-da-struva-usd40-50-hil-do-10-g.html", "text": "Милиардерът Ричард Брансън заяви, че 80% от хората ще пътуват в Космоса, ако могат да си позволят. Брансън вярва, че това е \"гигантски пазар\".В интервю за CNBC председателят на Virgin Galactic счита, че цената ще падне до 40-50 хиляди долара през следващите 10 г.Докато поръчките за изпращане на малки сателити в орбита се увеличават, конкуренти като Blue Origin на Джеф Безос \"няма да могат да изградят достатъчен брой космически кораба\".Според Брансън първият полет на компанията ще се проведе до няколко седмици, а самият той ще пътува до няколко месеца.Той смята, че космическото пътуване трябва да се провежда на суборбитално ниво, тъй като телата на пътниците не са подготвени.Запитан за конкуренцията в сектора, Брансън коментира, че \"основният приоритет е безопасността\".Коментирайки климатичните промени, той сравни феномена с Адолф Хитлер и призова всички страна да се \"обединят\" и да преодолеят предизвикателствата.", "date": "2018.10.09", "title": "Ричард Брансън очаква пътуване в Космоса да струва $40-50 хил. до 10 г. "}
{"url": "https://news.bg/world/ek-shte-othvarli-byudzhetniya-plan-na-italiya.html", "text": "Европейската комисия ще отхвърли плана на Италия за националния бюджет по-късно този месец, ако правителството в Рим не промени цифрите за дефицита, обявиха представители на ЕС пред EURACTIV.com.Италия обяви, че дефицитът ще достигне 2,4 на сто от БВП през следващата година. Въпреки че е в рамките на правилата на ЕС, бюджетният дефицит е три пъти по-висок от предишната цел на правителството.Междувременно италианският финансов министър Джовани Триа заяви, че правителството на Италия възнамерява значително да намали държавния дълг. Пред парламента той призова за \"конструктивни дискусии\" с Юнкер, който по-рано обяви, че ако Италия иска специално отношение, това може да означава край на еврото.Триа също повтори, че бюджетният дефицит за 2019 г. се планира да бъде 2,4%, а за следващите две години съответно 2,1% и 1,8 на сто.", "date": "2018.10.09", "title": "ЕК ще отхвърли бюджетния план на Италия"}
{"url": "https://news.bg/crime/ima-zadarzhan-za-ubiystvoto-na-viktoriya-marinova.html", "text": "Има задържан за убийството на журналистката Виктория Маринова, съобщи БНР. По неофициална информация той е румънски гражданин.Припомняме, на 7 октомври стана ясно, че  докато прави крос край Дунава. Регионалната телевизия се излъчва от още няколко съседни региона. Пред news.bg заявиха  за задържан извършител на убийството на журналистката. Има отведен заподозрян, казаха от полицията и  дали става въпрос за столицата или за регионален град.Малко по-късно стана ясно, че в МВР изясняват алибито на задържания румънски гражданин с украински произход. Изяснява се алибито му. Проверява се дали е криминално проявен, заяви директорът на областната дирекция на полицията в Русе комисар Теодор Атанасов.По информация на bTV задържаният е украинец с румънско гражданство, който водел скитнически начин на живот.На място се намират трима прокурори от Върховната касационна прокуратура (ВКП). Пред news.bg от ВКП отказаха каквато и да е информация по случая.Разследването се координира от вътрешния министър Младен Маринов, който до скоро беше главен секретар на МВР.. беше във връзка с разследване на журналисти от сайта \"Биволъ\" и румънски сайт за , свързани със злоупотреба със средства от европейските фондове. След като информациите по темата излязоха за първи път преди три седмици, \"Репортери без граници\" изразиха  от \"Биволъ\" и призоваха за гарантиране на тяхната сигурност.", "date": "2018.10.09", "title": "Има задържан за убийството на Виктория Маринова"}
{"url": "https://news.bg/politics/registriraha-televiziyata-na-bsp.html", "text": "На днешното си заседание Съветът за електронни медии одобри регистрацията на Българска свободна телевизия. Това съобщиха от Българската социалистическа партия. Решението беше взето с четири гласа \"за\" и един \"против\" и влиза в сила след 14 дни, ако през този период не бъде обжалвано във ВАС.Припомняме, че на 27 септември, за своята \"Българска свободна телевизия\". Разглеждането на документите обаче бе На 24 февруари националният съвет на БСП възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи .През март финансирането на партийната телевизия беше одобрено от Националния съвет на Левицата. ", "date": "2018.10.09", "title": "Регистрираха телевизията на БСП"}
{"url": "https://news.bg/world/tayvan-organizira-referendum-za-ednopolovite-brakove.html", "text": "Тайван ще проведе референдум дали в гражданското законодателство да бъде предвидена възможността за сключване на еднополови бракове, обявиха двама представители на изборната администрация пред \"Ройтерс\".С това се възражда дебат за отделен закон за граждански бракове между гей двойките.При първото по рода си решение в Азия Конституционният съд обяви през май 2017 г., че еднополовите двойки имат право на законен брак. Съдът даде срок от две години за прокарване на законодателството.Но през август активисти предложиха казусът да бъде подложен на референдум и се обърнаха към Централната избирателна комисия, отбелязвайки, че отделен закон ще защити \"семейните ценности\".След едномесечен преглед Комисията реши референдумът да се проведе на 24 ноември. Провеждането му съвпада с местни избори, обявиха двамата източници.Референдумът ще включва дали бракът трябва да бъде ограничен до връзка между мъж и жена и дали е необходим специален закон за защита правото на еднополовите двойки на \"постоянен съюз\".", "date": "2018.10.09", "title": "Тайван организира референдум за еднополовите бракове"}
{"url": "https://news.bg/politics/obshtinari-atakuvat-reshenieto-za-izgaryane-na-rdf-gorivo-v-tets-sofiya.html", "text": "Столични общинари искат референдум за това да има или да няма инсталация за изгаряне на RDF гориво. Лидерът на БСП -София Калоян Паргов припомни, че общината планира това да става в Топлофикация София. Затова и единият въпрос засяга именно това накъде да се изгаря RDF горивото.Левите в СОС предлагат това да става на територията на завода за боклук в с. Яна. Другият въпрос, на който трябва да отговорят столичани е дали искат общината да взема заем от 67 милиона евро за изграждането на инсталацията.  , по думите на Паргов, е решено инсталацията да е в ТЕЦ София.За такъв важен въпрос столичани трябвало да бъдат питани, според социалиста. Проблемът в сериозен, категоричен е Калоян Паргов. Хората искат да бъдат питани ида имат участие в решенията, касаещи бъдещето на техния град, смята той.Социалистите в СОС смятат, че инсталацията трябва да е на територията на завода за боклук, защото така ще се спестят и транспортни разходи. Освен това ще се намали замърсяването на въздуха в централната градска част, където се намира ТЕЦ -София. Паргов припомни, че според доклад живеем две години и половина по-малко заради мръсния въздух.Симеон Славчев от Група 5 изтъкна, че е . Заемът, който ще бъде изтеглен, .Подобна инсталация не отговарял на политиките на СО за екологията, по мнението му.Нашите опасения са, че тази инсталация бълва допълнителни фини прахови частици, каза още Симеон Славчев.", "date": "2018.10.09", "title": "Общинари атакуват решението за изгаряне на RDF гориво в ТЕЦ София"}
{"url": "https://news.bg/world/velikobritaniya-predupredi-zapada-da-ne-podtsenyava-ruskite-shpioni.html", "text": "Последните провали на Главното разузнавателно управление (ГРУ) на Русия правят за смях руските шпиони, но Западът не трябва да подценява уменията на руското разузнаване. Това призова британският министър по въпросите на сигурността Бен Уолъс, цитиран от \"Ройтерс\".Западът обвинява руското военно разузнаване в световна хакерска кампания, насочена срещу международни организации и компания за ядрена енергетика.През миналата седмица Холандия съобщи, че е изгонила четирима руски шпиони, които са се опитали да извършат хакерска атака срещу Организацията за забрана на химическите оръжия.САЩ обвиниха ", "date": "2018.10.09", "title": "Великобритания предупреди Запада да не подценява руските шпиони"}
{"url": "https://news.bg/politics/vucheva-kritichna-kam-razhodvaneto-na-byudzheta-na-mtsp.html", "text": "На кръгла маса под патронажа на президента Румен Радев икономическите неравенства и бедността в България бяха обсъдени в контекста на фискалната политика. \"Трябва да се опитаме всички да създадем ново убеждение по отношение на съдържанието и начина, по който се използва бюджетът\", заяви проф. Христина Вучева.Тя посочи, че в последните години бюджетът се възприема като инструмент на макроикономическите цели, но според нея той е еманация на конституционните права на хората. Проф. Вучева допълни, че държавният бюджет би следвало да служи за осигуряване на финансовите условия и колективните потребности на населението.Конкретното участие на бюджета чрез преки помощи от Министерство на труда и социалната политика се нуждае от преразглеждане, според Вучева. \"Всяка година почти равномерно се харчат 1 млрд и 100 млн. лева, които не са малко, но няма никой доволен\", отбеляза тя.Според нея това се дължи на неправилно администриране на средствата. Тя допълни, че връзката между разходването и предвиждането им в стратегията на програмите за социално включване отсъства.\"Не може да има изградена добра система на здравеопазване, която почива на пазара\", посочи Вучева. Потребностите на хората в здравеопазването не са свързани с желание, търсят се здравни услуги, защото имат потребност от това, свързана със здравното им състояние, уточни още тя.Вучева направи препратка към държави, в които е възприет принципът, че на никого не може да бъде отказана здравна услуга. \"Правото на живот трябва да бъде осигурено на всеки\", заяви тя.Вучева смята, че този принцип изключва организацията на едно здравно учреждение да бъде организирано единствено на принципа на печалбата. Според нея е изключително трудно да се определи стойността на здравните услуги.Идеите за диференциация на ДДС трябва да се осмислят по-сериозно, да се направи изследване освен, разбира се, на експертите на Министерство на финансите. Според нея е необходимо стоките да бъдат разделени по групи, по асортименти и по пазарно търсене, като бъде отчетена и конкуренцията.\"Там, където конкуренцията е добра, и там, където структурата на потреблението е изяснена, действително може да се премине към диференцирана по-ниска ставка за хранителни стоки и лекарства\", посъветва Вучева.", "date": "2018.10.09", "title": "Вучева критична към разходването на бюджета на МТСП"}
{"url": "https://news.bg/crime/strelyaha-po-dva-avtobusa-vav-varna.html", "text": "Неизвестни лица стреляха по два автобуса на градския транспорт във Варна, информира БНТ.По всяка вероятност са стреляли с въздушна пушка по тях.Няма пострадали след инцидентите.Единият от шофьорите разказва, че е изпълнявал курс по линия 17 към центъра на града, когато в района на Спортната зала чул силен пукот. Веднага спрял автобуса и видял, че две от стъклата са счупени. Обадил на телефон 112.По думите му, ако при такава стрелба бъде улучен шофьорът, може да блъсне автобуса и пътниците да пострадат.Това не е първият случай на посегателство върху автобуси на градския транспорт във Варна.През април неизвестни лица счупиха стъклата на четири от тях.Изпълнителният директор на \"Градски транспорт\" ЕАД-Варна Злати Златев се надява полицията да вземе сериозни мерки.Всяко едно от стъклата ще струва на \"Градски транспорт\" около 2 хиляди лева. Ощетени са и пътниците, тъй като са повредени два от най-новите автобуси, доставени наскоро във Варна.Инцидентите са станали през почивните дни на един от най-оживените булеварди в града.", "date": "2018.10.09", "title": "Стреляха по два автобуса във Варна"}
{"url": "https://news.bg/world/riyad-pozvoli-na-turtsiya-da-pretarsi-konsulstvoto-v-istanbul-za-izcheznaliya-zhurnalist.html", "text": "Министерството на външните работи на Турция съобщи, че разследването на случая със саудитския журналист Джамал Кашоги, който е в неизвестност след посещение в саудитското консулство в Истанбул преди седмица, \"интензивно продължава\", информира \"Ройтерс\".Говорител на министерството отбеляза в писмено съобщение, че Виенската конвенция постановява, че сградите на консулството имат имунитет, но те могат да бъдат претърсени от местните власти със съгласието на шефа на дипломатическата мисия.\"Сградата на консулството ще бъде претърсена в рамките на разследването\", се допълва в съобщението.Пояснява се, че саудитските власти са готови да сътрудничат на Турция.Междувременно ООН изрази дълбока загриженост относно изчезването на журналиста и призова Турция и Саудитска Арабия да разследват случая.Вчера турският президент Реджеп Ердоган призова Рияд да докаже твърденията си, че Кашоги е напуснал консулството в Истанбул, докато Вашингтон призова Саудитска Арабия да помогне в разследването на Турция.Анкара твърди, че Рияд отхвърля обвиненията като безпочвени.59-годишният Кашоги е в неизвестност от миналия вторник. За последно той е бил в саудитското консулство в Истанбул, за да вземе документи за сключване на брак с турската си годеница. Преди Кашоги е бил известен редактор във вестник в Саудитска Арабия, както и съветник на бивш ръководител на разузнаването.", "date": "2018.10.09", "title": "Рияд позволи на Турция да претърси консулството в Истанбул за изчезналия журналист"}
{"url": "https://news.bg/economics/garabed-minasyan-arhaichni-sa-instrumentite-za-makroikonomichesko-upravlenie.html", "text": "Инвестиционната държавна политика у нас се оценява като рискова и корелира с мащабни корупционни практики, е мнението на проф. Гарабед Минасян, изказано по време на кръгла маса по темата за бедността и икономическите неравенства, организирана от президента Румен Радев.Държавата, според Минасян, практически се отказва от опериране с чужди заемни пари в свой собствен интерес, а това е основна клауза във финансите.\"През първите 11 месеца на миналата година се забелязва съзнателно задържане на разходната част на консолидирания държавен бюджет, докато основната тежест пада последния месец на капиталовите разходи\", обясни Гарабед Минасян, като посочи, че в последния месец на 2017 г са отпуснати 45% от годишните капиталови разходи.\"Едно по-ефективно разпределение на планираните капиталови вложения предполага значително по-добро използване на тези капиталови разходи и тяхното планиране по места с оглед постигане на по-добри резултати\", заяви още той.По думите му, капиталовите разходи не се използват по предварителен план. Неговото предложение е остатъкът от предвидените разходи да бъде вложен като дългосрочна инвестиция.Възможностите за финансиране на държавните инвестиции са в рамките на събраните приходи и чрез емитиране на държавен дълг. Предвидените държавни капиталови разходи, според Минасян, ще се ползват и от бъдещите поколения и е редно да поемат част от издръжката по съответния обект.\"Ако нашето общество не е дорасло да излъчи и да контролира относително честен, компетентен и некорумпиран политически елит, тогава ще трябва да се задоволим с опашкарската си позиция в ЕС\", коментира Минасян.Придържането към архаични инструменти за макроикономическо управление, отхвърлени от теорията и практиката, не е пътят към национален и социално-икономически просперитет в европейския контекст, подчерта той.", "date": "2018.10.09", "title": "Гарабед Минасян: Архаични са инструментите за макроикономическо управление"}
{"url": "https://news.bg/economics/malak-rast-na-promishlenoto-proizvodstvo-za-avgust-2018-g.html", "text": "През месец август 2018 година индексът на промишлено производство се увеличава с 0.8% спрямо предходния месец юли. Това сочат предварителните данни на Националния статистически институт (НСИ) относно индексите на промишленото производство, оборота в раздел \"Търговия на дребно\" и строителната продукция за месец август тази година.В промишлеността е отчетено увеличение в преработващата промишленост (с 1.6%) и в производството и разпределението на електрическа и топлоенергия и газ (с 1.3%). Намаление е констатирано в добивната промишленост - с 2.1%.Към месец август тази година ръстът на промишленото производство на годишна база е 2.3% спрямо 2017 година. Ръстът в преработващата промишленост е 5%, а спад е регистриран в добивната промишленост - със 17.4%, и в производството и разпределението на електрическа и топлоенергия и газ - с 2.2%.Увеличението на оборота в раздел \"Търговия на дребно\" нараства с 0.5% в сравнение с предходния месец юли.На годишна база оборотът в раздела бележи ръст от 5.1% в сравнение със същия месец на 2017 година.Увеличението на индекса на продукцията в строителния сектор за август спрямо юли е 0.6%. Стойностите са под равнището от предходния месец, като намалението на продукцията от сградното строителство е с 0.8% , а от гражданското/инженерното строителство - с 0.3%.Календарно изгладените данни показват намаление от 1.1% на строителната продукция през август 2018 г. в сравнение със същия месец на 2017 година.", "date": "2018.10.09", "title": "Малък ръст на промишленото производство за август 2018 г."}
{"url": "https://news.bg/politics/ninova-ne-iska-da-se-targuva-sas-zdraveto.html", "text": "Сегашното състояние на здравеопазване е катастрофално и не може да продължава така. Това заяви лидерът на БСП Корнелия Нинова след разговорите с пациентски организации, лекари, общински болници за Визия за България в сектор Здравеопазване.Със здравето не трябва да се прави търговия, категорична е Нинова.Припомняме, от БСП внасят трети вот на недоверие към кабинета \"Борисов-3\". Темата е здравеопазване.Предлаганият от ГЕРБ модел не е реформа, а промяна на финансирането, който ще затрудни най-бедните. Лекарите са поставили въпроса за кадрите в медицината.Левицата предлага държавна стипендия, след което завършилите медици да са длъжни пет години да работят у нас. Медиците подкрепят столетницата за намаляване на ДДС за лекарствата, както и окрупняване на поръчката за доставка на медикаменти, стана ясно от думите на соцлидера.Здравеопазването не може да продължава в този вид, отсече Нинова. Предложенията на ГЕРБ не решавали проблемите в сектора. Лекарите са категорични, че с палеативни мерки няма да решат проблемите в здравеопазването.Те искат здравеопазването да се обърне към пациентите. Иначе червените внасят вота на недоверие за здравеопазването в понеделник следобед. Търсим подкрепата на гилдиите, на обществото, изтъкна Корнелия Нинова. След като внесат вота червените ще коментират мотивите и вътре в парламента. ", "date": "2018.10.09", "title": "Нинова не иска да се търгува със здравето"}
{"url": "https://news.bg/world/40-deputati-ot-partiyata-na-mey-gotovi-da-blokirat-sdelka-za-brekzit.html", "text": "Най-малко 40 депутати от Консервативната партия на британския премиер Тереза Мей са склонни да гласуват против споразумение за Брекзит, ако Обединеното кралство напуска ЕС \"наполовина\".Това предупреди високопоставен британски депутат, цитиран от \"Ройтерс\".По мои изчисления има най-малко 40 колеги, които няма да приемат споразумение от \"Чекърс\" \"наполовина вътре, наполовина навън\" или \"backstop\" (ако не се намери конкретно решение, ще се установи обща зона на регулации, която обхваща и Северна Ирландия - б.р.), което ни оставя във вътрешния пазар и митническия съюз, обяви Стив Бейкър пред радио Би Би Си.Колегите няма да допуснат Брекзит наполовина вътре, наполовина вън, добави Бейкър, който беше заместник-министър за Брекзит до май, когато подаде оставката си като протест срещу предложенията на Мей за Брекзит.Ако Мей сключи споразумение с ЕС, тя ще трябва да го прокара в британския парламент, където ще са необходими 320 депутати.Ако 40 депутати от Консервативната партия гласуват против сделка, съдбата на правителството и процесът по напускане на ЕС ще зависят от опозиционната Лейбъристка партия, която предупреди, че ще гласува против всяко споразумение на Мей с ЕС.Мей предлага Великобритания да установи зона за свободна търговия на стоки с ЕС, като се приемат общи правила за стоките и британско участие в агенциите на съюза, свързани с търговията.Според някои поддръжници на Брекзит тези предложения гарантират на ЕС да запази контрола си над голяма част от британската икономика.Междувременно лидерът на северноирландската Демократична юнионистка партия Арлин Фостър заяви, цитирана от \"Ройтерс\", че е възможно през следващите седмици да бъде сключено споразумение, но тя няма да приеме различни регулации за останалата част от Великобритания.В интервю за Би Би Си преди срещата си шефа на ЕС за Брекзит Мишел Барние, Фостър обяви, че ще отхвърли нова регулация или митнически бариери между Великобритания и Северна Ирландия, но подчерта, че с политическа воля е възможно да бъде постигнато споразумение.Границата между Северна Ирландия и Република Ирландия е най-важният въпрос на преговорите между Лондон и Брюксел, който все още не е разрешен.През миналата седмица източници от ЕС заявиха, че двете страни са близо до постигане на компромис по казуса.", "date": "2018.10.09", "title": "40 депутати от партията на Мей готови да блокират сделка за Брекзит"}
{"url": "https://news.bg/society/shamarenata-fabrika-se-puska-vednazh-sedmichno-v-25-ot-semeystvata.html", "text": "Шамарената фабрика влиза в действие веднъж седмично при 25% от семействата.88% от родителите смятат, че шамарите са неефективно възпитателно средство, но въпреки това 2/3 го прилагат. Делът на родителите, които прилагат системно подобни практики (веднъж седмично), е около 1/4.Данните представи Мария Брестничка от Националната мрежа за децата на пресконференция, посветена на нагласите към правото на защита от телесно наказание в България.Участниците в проучването споделят, че прибягват до подобни практики в момент на афект, безсилие и когато се страхуват, че биха могли да загубят контрол над негативното поведение на децата си. Около 30% от родителите споменават гняв или обида като причина за телесното наказание.Тревожен е фактът, че привържениците на телесното наказание остават постоянен дял от настоящите и бъдещи родители, констатира Брестничка.Важно би било да се отбележи, че част от респондентите отбелязват, че по-травмиращите и по-срамните възпитателни методи, причиняващи емоционални щети на децата, са обиди, крещене и подценяване.Според експерта от Националната мрежа за децата и в училищата и детските градини подобни практики са често явление. Въпреки признанието, че телесните наказания се използват в семейната среда 41% от родителите споделят, че децата им са жертва на вербално насилие, 22% свидетелстват за телесно наказание, а 14% - за практики на игнориране.Делът на родителите и младите хора, които биха се обадили на телефон 112 при малтретирано дете е намалял с 22 и 30 пункта.В резултатите от направеното изследване се наблюдава стремеж към повишаване на обществената отговорност. Брестничка припомни, че през 2013 г. 80% от хората са смятали, че намесата в семейните проблеми на хората води до неприятности, то през 2018 г. делът им е спаднал на 56%. на най-сериозните рискове за децата в България, то сега тя е поставена на първо място по опасност от родителите, заедно с употребата на алкохол или наркотични вещества.Брестничка уточни, че тези комбинирани фактори водят до тенденция детето и възпитанието да се свързват повече с напрежение и стрес, отколкото с щастие и удоволствие. В по-големите градове тези тенденции се усещат по-ясно, поради по-напрегнатия ритъм на живот и относително по-малката помощ, която получават родителите от страна на разширеното семейство.В същото време 30% от родителите заявяват, че са търсили информация за разрешаването на проблема, но едва 5-6% от тях могат да посочат има на конкретна институция или организация.На въпрос на news.bg имало ли е намеса от страна на Държавна агенция закрила на детето (ДАЗД) срещу подобни методи на възпитание, Брестничка бе лаконична в отговора си и добави, че трябва да се провери дали са направили някакво проучване по въпроса.Славянка Иванова, старши изследовател от агенция \"Ноема\" коментира, че родителите са отчаяни и имат нужда от помощ как да разрешат една основна дилема - поведение, навици, държане, дисциплина и спазването на правата на детето.Много се изисква от родителите, но те са самотни в повишените изисквания към тях и на практически никаква помощ, поясни експертът и добави, че държавата, държавните институции и училищата биха могли да бъдат санкциониращи институции както децата, така и за родителите.Те не се явяват подпомагащи институции на родителите във възпитаващия процес. Трябва да се създадат навици и примери за позитивно възпитание или училище за родители, поясни експертът.", "date": "2018.10.09", "title": "Шамарената фабрика се пуска веднъж седмично в 25% от семействата"}
{"url": "https://news.bg/regions/otnovo-ogranichenie-na-skorostta-na-am-trakiya.html", "text": "Временно се ограничава движението в двете посоки по АМ \"Тракия\", в участъка Ихтиман - Церово, от км 35 до км 69 поради намалена видимост при км 46, в района на Ихтиман.Това съобщават от АПИ.Трафикът се осъществява по обходен маршрут: път I-8 - пътен възел Ихтиман - Септември - път III-8402 - Септември - Злокучене - пътен възел Церово.Шофьорите да се движат с повишено внимание и съобразена скорост.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ. ", "date": "2018.10.09", "title": "Отново ограничение на скоростта на АМ \"Тракия\""}
{"url": "https://news.bg/regions/dim-i-katastrofa-s-3-tira-zatvoriha-am-trakiya.html", "text": "Тежка верижна катастрофа е станала на АМ \"Тракия\" в посока Пловдив. Три товарни автомобила, един тир и лека кола са се ударили при нулева видимост.Пострдали са 5-ма души, сред тях има и една жена, няма опсасност за живота им, като става въпрос за млади хора, до 40-годишна възраст. Изпратени са 7 екипа на спешна помощ, които са се справил със ситуацията. Сигналът е подаден към 4 и 46 часа тази сутрин, като причина за катастрофата е горящото сметище, коментира пред БНТ представител на спешна помощ.В УМБАЛ \"Св. Анна\" са приети двама от пострадалите, жена (Р.В. на 40 г.) и мъж (Н.К. на 30 г.). И двамата са стабилизирани и контактни. Жената е с порезна рана на лява ръка, а мъжът с фрактури на двата глезена.Инцидентът е станал край Ихтиман, където скоростта на движение е ограничена заради мъгла и дим от близкото сметище. АПИ вече предупреди, че , което силно затруднява движението по АМ \"Тракия\".Движението в района се нормализира, но главен комисар Николай Николов призова водачите да спазват ограниченията, тъй като сметището още гори и видимостта е затруднена.По-рано от МВР съобщиха за настъпили пътни инциденти и верижна катастрофа и потвърждават за трима пострадали, с уточнението, че това са първоначални данни.Пътни полицаи са на място и регулират движението. Движението в посока Пловдив временно е преустановено.Пътят от Пазарджик към София трафикът е насочен по стария път. Пътни полицаи са на място и регулират движението.От АПИ съобщиха и обходните маршрути:Трафикът в посока Пловдив се пренасочва от кръстовището за Лозен - Равно поле, Мосачево - Елин Пелин и по път I-6 София - Златица - път II-37 Панагюрище - до пътен възел \"Гелеменово\" и АМ \"Тракия\".Движението в посока София се отклонява от пътен възел Церово на АМ \"Тракия\" - път III-8402 Церово - Злокучене - Септември - път I-8 Септември - Ихтиман.Припомняме, миналото лято заради пожари на сметището системно имаше проблеми с преминаването по автомагистралата.", "date": "2018.10.09", "title": "Дим и катастрофа с 3 тира затвориха АМ \"Тракия\""}
{"url": "https://news.bg/weather/tsigansko-lyato.html", "text": "Днес ще е слънчево. Преди обяд на места в низините и котловините ще има ниска слоеста облачност или мъгла. Ще духа слаб, в източните райони до умерен североизточен вятър. Преобладаващите максимални температури ще са предимно между 19° и 24°.Това съобщават от НИМХ.Над планините ще е слънчево. Ще духа слаб до умерен вятър от изток-североизток. Максимална температура на височина 1200 метра около 15°, на 2000 метра около 9°.Над Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°. Вълнението на морето ще бъде 2-3 бала. ", "date": "2018.10.09", "title": "Циганско лято"}
{"url": "https://news.bg/energy/dva-varianta-za-obrazuvane-na-tsenite-ima-bulgargaz.html", "text": "\"Булгаргаз\" ще може да избира ценообразуването на синьото гориво при доставката от \"Газпром Експорт\" - по сегашната формула или по цени, съобразени с цените на европейските газови борси.Това обясни в интервю за БНР изпълнителният директор на \"Булгаргаз\" Николай Павлов.Има възможност и двата варианта на ценообразуване да се комбинират в рамките на една доставка, като цената на част от количествата ще е образувана по формулата и съобразена с петрола и неговите производни, а другите количества ще се плащат спрямо цените на газа в хъбовете.Тези възможности са част от анекс към съществуващия договор за доставка на газ. Добавката към договора е разписана по време на разговорите миналата седмица между \"Булгаргаз\" и \"Газпром Експорт\", следствие от антимонополното дело на Европейската комисия. Делото завърши със задължение да се предоговорят условията за доставка на синьо гориво за осем страни.Николай Павлов информира и че цената на газа ще може да се преразглежда на всеки две години.По думите му  в сравнение с тези в Западна Европа. До този момент няма постъпила оферта в \"Булгаргаз\" за доставка на цена по-ниска от действащата.Договорени са и две нови точки, през които газът може да стига до страната ни.Припомняме, последното  беше дадено от КЕВР с близо 14% и влезе в сила от 1 октомври 2018 г., което пък от своя страна доведе от средно за страната .", "date": "2018.10.09", "title": "Два варианта за образуване на цените има \"Булгаргаз\""}
{"url": "https://news.bg/society/za-botyo-botev-e-malko-veroyatno-ubiystvoto-na-marinova-da-e-zaradi-rabotata-y.html", "text": "\"Малко вероятна е тезата, че убийството на Виктория Маринова е свързано с работата ѝ. Но все пак тя не се изключва. Това заяви пред bTV топкриминалистът Ботьо Ботев.По думите му прекалено много се преекспонира с версиите за убийството.\"Изводите са там, където са работещи, уточни Ботев.Според него става дума за инцидентен случай и допълни, че по отношение на поведението и движението на жертвата, трудно може да се говори за организирано престъпление.\"Този район е много благодатен за грабежи, нападения и условията там позволяват пребиваването на наркомани и безделници\", смята Ботьо Ботев.Според него е грешна тенденцията да се изнасят факти, които са установени на местопрестъплението.Топкриминалистът подчерта, че само човек с някаква психопатия може да извърши подобно престъпление и уточни, че според него това не е първото подобно деяние за извършителя.Ботев допълни, че притискането не влияе добре на работещите по случая и той не може да се реши толкова бързо.Пред БНТ бившият шеф на СДВР Валери Йорданов сподели, че не бива да се избързва с версиите и е рано да се каже коя е основната. Според него случаят ще бъде разкрит, но трябва общественият натиск да бъде по-умерен и обективен, за да няма противоречия. Авокатът Иво Найденов допълни, че МВР и прокуратурата трябва да бъдат оставени да си вършат работата.Припомняме, че  в Русе на 30-годишната Виктория Маринова, административен директор и водещ на предаване в местната телевизия TVN. Сигналът за тялото, намерено в храстите по крайбрежната алея в близост до тенис кортовете в Русе, е  - 6 октомври.", "date": "2018.10.09", "title": "За Ботьо Ботев е малко вероятно убийството на Маринова да е заради работата й"}
{"url": "https://news.bg/crime/otvoriha-za-dvizhenie-am-trakiya-no-ogranicheniyata-ostavat-v-posoka-plovdiv.html", "text": "Отвориха за движението АМ \"Тракия\" в посока Пловдив, но ограниченията остават. Поради нулева видимост превозните средства се отклонят през Нови хан. В посока София също се отклоняват по път I-8, заради намалена видимост и задимяване.Старши комисар Николай Спасов обясни, че около 5 часа е получен сигнал за катастрофа край Ихтиман. По първоначални данни във верижния инцидент са участвали пет автомобила и камион. В резултат на удара са пострадали трима, които са транспортирани в болнични заведения, а на други двама е оказана медицинска помощ на място.Двама от пострадалите са приети УМБАЛ \"Св. Анна\"-София АД. 40-годишната Р.В. и 30-годишният Н.К. са стабилизирани и контактни. Жената е с порезна рана на лява ръка, но остава за наблюдение. Мъжът освен травмите на двата глезена има и счупване на подбедрица. Има нараняване и на главата. По преценка на лекарите днес или утре му предстои ортопедична операция.30-годишен мъж, пострадал при пътния инцидент, е приет в Спешно отделение на ВМА. Пациентът е контактен, адекватен, без опасност за живота.Главен комисар Николай Николов, директор на ГДПБЗН коментира, че сметището край Ихтиман не е работещо, запалило се вследствие на гниене. На място има пет пожарни автомобила, които продължават гасителните действия. Николов призова водачите да спазват ограниченията, защото е важно за живота на всички на пътя.Директорът на ОДМВР - София отправи апел към водачите на МПС да карат внимателно и да спазват указанията на полицията, защото ситуацията е тежка, а видимостта нулева.Нулева видимост има и на п.в. Мухово, обходен маршрут през село Веринско.Трафикът в посока София се пренасочвапо обходен ", "date": "2018.10.09", "title": "Отвориха за движение АМ \"Тракия\", но ограниченията остават в посока Пловдив"}
{"url": "https://news.bg/society/ostavat-dva-dni-da-glasuvame-za-lyatno-ili-zimno-chasovo-vreme.html", "text": "Остават още два дни от националното допитване до гражданите за определяне на лятно или зимно часово време.Всеки глас ще бъде взет предвид при определянето на позицията кой от двата варианта ще избере страната ни.Българите могат да гласуват за лятно или зимно часове време на правителствения портал -http://www.euaffairs.government.bg/Отговорите от анкетата ще бъдат обобщени в национална позиция, която трябва да бъде представена на ЕС до края на март 2019 г.Припомняме, че Европейската комисия (ЕК) поиска мнението на гражданите на ЕС дали искат да се промени дългогодишната традиция по два пъти да се сменя часовото време на година. стартира на 4-ти юли и продължи до 16 август.Около 4,6 млн. души взеха участие в допитване, като над 80 процента от европейците се обявиха за премахването на смяната на времето всяка пролет и есен.От хората, които предпочитат да спре смяната на часовото време, повечето се обявяват за това лятното часово време да се запази за постоянно.На 12 септември ЕК предложи прекратяване сезонната промяна на часовото време.Страните членки имат свободата да решат сами дали искат да останат само на зимно или лятно часово време.Ако Европейският парламент подкрепи предложението, последната задължителна сезонна промяна на часа в ЕС ще бъде на 31 март 2019 г.", "date": "2018.10.09", "title": "Остават два дни да гласуваме за лятно или зимно часово време"}
{"url": "https://news.bg/world/uraganat-maykal-zaplashva-florida.html", "text": "Ураганът \"Майкъл\" заплашва Флорида в САЩ, мобилизирана е националната гвардия и хиляди жители на залива се евакуират, съобщава \"Ройтерс\"\"Майкъл\" е с пориви на вятъра от 140 км/ч и се засили, докато преминава покрай западната част на Куба, като в сряда се очаква това да е най-мощната буря удряла Флорида от десетилетие.Понастоящем ураганът е от категория 1, но може да достигне категория 3, превръщайки се във втори мощен ураган в Атлантика този месец след \"Флорънс\" миналия месец.Очаква се бурята да удари крайбрежието с вълни до 3,7 метра и дъжд до 30 см във Флорида, Джорджия и Южна Каролина, съобщи Националният център за урагани (NHC) ,Центърът предупреждава, могат да се очакват опасни наводнения, а жителите в зоната трябва също така \"да се подготвят за животозастрашаващи ветрове\".Губернаторът на Флорида Рик Скот обяви извънредно положение в 35 окръга и задължителна евакуация в крайбрежните райони, като 1250 войници от националната гвардия помагат и над 4000 са в готовност. Задължителната евакуация обхваща около 3 800 жилища, като много от тях се намират в крайбрежния град Порт Сейнт Джо, най-голямата община в окръг, разположен директно на пътя на урагана.В съседна Алабама управителят Кей Айви обяви извънредна ситуация за целият щат, в очакване на вятър, тежки валежи и прекъсвания на електрозахранването.", "date": "2018.10.09", "title": "Ураганът \"Майкъл\" заплашва Флорида"}
{"url": "https://news.bg/crime/sadat-otlozhi-deloto-sreshtu-bivshiya-shef-na-fond-nauchni-izsledvaniya.html", "text": "Състав на Софийския градски съд - СГС отложи делото срещу бившия шеф на Фонд \"Научни изследвания\" Христо Петров. Той е обвинен в умишлена безстопанственост.Причината е неявяване на подсъдимия по време на днешното съдебно заседание.В хода на съдебното заседание адвокатът на подсъдимия представи болничния лист на бившия управител на Фонд \"Научни изследвания\", който е болничен от 8 до 12 октомври. Съдът разпореди да се извърши проверка дали лицето наистина се намира в дома си. Освен това съдът поиска да се направи справка от лекуващия лекар, защото диагнозата в болничния лист не е добре уточнена.Съдът насрочи следващото съдебно заседание за 24 октомври 2018 г. от 14 ч. Припомняме, скандалът около Фонд \"Научни изследвания\" и конкурса му за финансиране на изследователски проекти гръмна, след като стана ясно, че . Оценяването е направено от 409 рецензенти, но министърът на образованието имал последната дума при определянето на победителите. бяха, че голяма част от парите ще отидат във фирми и фондации някои, от които свързани с кръга около министъра и шефа на Изпълнителния съвет на фонда Рангел Гюров.", "date": "2018.10.09", "title": "Съдът отложи делото срещу бившия шеф на Фонд \"Научни изследвания\""}
{"url": "https://news.bg/crime/zadarzhaha-dvama-mazhe-za-nad-75-kg-kanabis-vav-vrachansko.html", "text": "Полицията задържа двама мъже - на 44 и 54 години за над 75 кг. канабис в село Добруша, община Криводол, съобщи МВР. Те са заловени в момент на бране на съцветия от растения от рода на конопа.На площ, обособена като плантация, са открити 137 растения канабис. Те са били засадени в саксии и кошчета, вкопани в почвата.Иззети са 76,660 кг зелена листна маса и около 800 грама суха листна маса - канабис.В района са намерени и предмети, и химически препарати, използвани за отглеждане на растенията.Операцията е проведена от сутринта на 7 октомври до сутринта на 8 октомври", "date": "2018.10.09", "title": "Задържаха двама мъже за над 75 кг. канабис във Врачанско"}
{"url": "https://news.bg/world/mvf-za-parvi-pat-namali-prognozata-si-za-svetovniya-rast-ot-yuli-2016-g.html", "text": "За първи път от повече от две години Международният валутен фонд (МВФ) намали прогнозата си за световния икономически растеж. Фондът посочва като причина ескалиралото търговско напрежение и фактори на развиващите се пазари, съобщават световни агенции.Преди ежегодната си среща в Бали, Индонезия, фондът прогнозира световната икономика да се разшири с 3,7 на сто през тази и следващата година. Преди три месеца прогнозата беше 3,9 на сто. За първи път Международният валутен фонд понижава прогнозата си от юли 2016 г.Въпреки че световната икономика е на път да достигне разширяването като през миналата година - най-силната година от 2011 г., новата прогноза говори за отслабване, което се дължи на проблеми на развиващи се пазари като Бразилия и Турция. Като друг фактор се посочва търговската война между САЩ и Китай.Ако търговската война продължи, световният икономически ръст ще продължи да се свива, предупреждава фондът. Прогнозите са да падне с повече от 0,8% до 2020 г.През следващата година в Китай могат да отчетат спад на производството от повече от 1,6 на сто, а в САЩ - 0,9 на сто.Фондът намали прогнозата си за американския растеж през следващата година до 2,5 на сто, което е с 0,2% по-малко в сравнение с прогнозата от юли. Организацията запази прогнозата си за американския растеж за тази година на ниво 2,9 на сто.Международният валутен фонд също намали прогнозата за икономическия ръст на Китай в резултат на митата до 6,2 на сто през 2019 г., което с 0,2% надолу в сравнение с прогнозата от преди три месеца.Еврозоната ще се разшири с 2% през тази година. МВФ намалява прогнозата си с 0,2% в сравнение с юли, което е в резултат на по-слабия растеж през първата половина на годината.Фондът прогнозира и свиване на икономиките на Аржентина, Бразилия, Иран и Турция.Финансовите министри и гуверньорите на банките на 189-те страни членки на МВФ се събират в Бали тази седмица на ежегоден форум, на който ще участва и Световната банка.", "date": "2018.10.09", "title": "МВФ за първи път намали прогнозата си за световния ръст от юли 2016 г. "}
{"url": "https://news.bg/world/eksplozii-i-pozhar-v-sklad-s-boepripasi-v-ukrayna.html", "text": "Експлозии и пожар в склад с боеприпаси в Украйна, което доведе до евакуацията на хиляди хора, съобщава Би Би Си, позовавайки се на местните власти.Видеоматериали в социалните мрежи показват пожара и експлозиите до Ичня, Черниговска област, която е разположена в северната част на страната.Складът се намира на 176 километра североизточно от столицата Киев.Около 10 000 души са евакуирани от района.Няма информация за пострадали, а също така не се съобщава причината за инцидента. Но ТАСС съобщава, позовавайки се на администрацията в Черниговска област, че над 60 души са потърсили медицинска помощ след вдишване на дим от пожара.Украинският премиер Владимир Гройсман написа в \"Туитър\", че местните власти ще подслонят евакуираните хора.Първата експлозия в базата е станала около 03,30 часа местно време.От 04,20 часа е затворено въздушното пространство в радиус от 20 километра. Железопътните линии и пътищата в района на инцидента са затворени.Според генщаба на Украйна тази сутрин са ставали по 2-3 експлозии в секунда.И преди е имало подобни инциденти в Украйна. През септември 2017 г. 28 000 души бяха евакуирани, след като възникна голям пожар във военен склад в Централна Украйна.", "date": "2018.10.09", "title": "Експлозии и пожар в склад с боеприпаси в Украйна"}
{"url": "https://news.bg/energy/kevr-otseche-tokat-nyama-da-poskapva.html", "text": "Цената на тока остава непроменена. Това заяви шефът на КЕВР Иван Иванов. Няма да има повишение на цената на електроенергията до края на годината, категоричен бе той преди обсъждане цената на тока.Иванов се надява и след това тока да не скача. Ако има някакъв скок в цената на газа през 2019 под 5% това няма да се отрази на цената на енергоносителите.Въпреки това шефът на регулатора припомни, че  на цената на енергията.До края на годината няма да приключат преговорите с Американските централи, коментира Иван Иванов.В зависимост от резултатите от преговорите ще има влияние върху цената на тока, по думите му.", "date": "2018.10.09", "title": "КЕВР отсече - токът няма да поскъпва"}
{"url": "https://news.bg/world/kim-chen-un-kani-papa-frantsisk-da-poseti-phenyan.html", "text": "Лидерът на КНДР Ким Чен-ун е поканил папа Франциск да посети Пхенян, съобщават световни медии.Говорителят на президента на Южна Корея обяви, че Мун Дже-ин ще посети Ватикана и ще предаде на папа Франциск покана от Ким Чен-ун да посети Пхенян.Лидерът на изолираната страна \"пламенно ще посрещне\" духовния водач на католиците, ако реши да посети страната, добави южнокорейският представител.Посещението на Мун е част от европейска обиколка през следващата седмица. Говорителят отбеляза още, че Мун възнамерява да поиска от папата да подкрепи мир и стабилност на Корейския полуостров.", "date": "2018.10.09", "title": "Ким Чен-ун кани папа Франциск да посети Пхенян"}
{"url": "https://news.bg/crime/mitnichari-zadarzhaha-38-400-kasa-kontrabandni-tsigari-ukriti-v-paleti-s-riba.html", "text": "Митничари задържаха 38 400 къса /1920 кутии/ контрабандни цигари на МП Капитан Андреево, съобщават от Агенция \"Митници\". На пункта пристигнал камион с иранска регистрация, влизащ в страната от Турция.Пред митничарите, шофьорът представил редовни документи за превозваната стока - замразена риба. След проверката обаче рентгеновата апаратура отбелязала необичайни плътности в товарното помещение.Служителите на реда откриват, че долната част на палетите, където са кухините, са запълнени с 1920 кутии безакцизни цигари от марката \"MM slims\". Контрабандните цигари и камионът са задържани, а на шофьора е съставен акт.Проверката е направена на 28 септември.  За деветте месеца на годината митническите служители на МП Капитан Андреево са задържали 21 223 593 къса цигари.", "date": "2018.10.09", "title": "Митничари задържаха 38 400 къса контрабандни цигари, укрити в палети с риба"}
{"url": "https://news.bg/world/voynata-v-afganistan-nay-dalgata-v-istoriyata-na-sasht.html", "text": "Войната в Афганистан е най-дългата в историята на Съединените щати, информира Axios.В неделя бяха отбелязани 17 г. от интервенцията на САЩ в Афганистан - най-дългата война в историята на Щатите, която няма изгледи да приключи скоро.Никой не е вярвал, че войната ще продължи толкова дълъг период, когато започва операция \"Трайна свобода\" на 7 октомври 2001 г. 17 г. по-късно почти половината американци вярват, че страната \"като цяло се е провалила\".През 2014 г. президентът на САЩ Барак Обама обяви, че планира да изтегли последните американски войници от Афганистан до края на 2016 г.Настоящият държавен глава Доналд Тръмп призна през 2017 г., че \"инстинктът му е подсказал да изтегли войниците... но прибързано изтегляне би създало вакуум, който веднага ще бъде запълнен от терористите от ДАЕШ (\"Ислямска държава\") и \"Ал Кайда\".Според Axios изглежда никой не иска САЩ да останат в Афганистан, но в същото време изглежда, че никой не знае как да стане.", "date": "2018.10.09", "title": "Войната в Афганистан - най-дългата в историята на САЩ"}
{"url": "https://news.bg/press/danakat-za-kolite-skacha-lud-seksmaniak-ubil-viktoriya-marinova.html", "text": "Данъкът за колите скачаСлед двучасово заседание в понеделник, Националният съвет за тристранно сътрудничество с пълно единодушие одобри пакета данъчни закони, предложен от финансовия министър Владислав Горанов.Още тази седмица промените в закона за корпоративното подоходно облагане, с преходните и заключителни разпоредби на който се правят поправки и в закона за облагане на доходите, за местните данъци и такси, за ДДС, за счетоводството, влизат в МС.Луд сексманиак убил Виктория Маринова \"Работим по всички версии за бруталното изнасилване и убийство в Русе, не изключваме нито една. Работим по версия както за случайно събитие, извършено от лице, което е с психически отклонения и силно изразен полов нагон, но не изключваме и версия за планирано действие също от такова лице или от някакъв личен мотив. Нито една версия не подценяваме.Изследваме живота на жертвата, както в личен, така и в професионален аспект.\" Това заяви вътрешният министър Младен Маринов.Кметицата с рушвета пробва финт в съдаВ понеделник Специализираният наказателен съд даде ход по същество по процеса срещу Иванчева, заместничката й Биляна Петрова и друг екскмет на \"Младост\" Петър Дюлгеров заради поискания подкуп за близо милион от строителния предприемач Александър Ваклин.Въпреки постоянните твърдения пред медиите на Иванчева, че желае делото срещу нея да стартира максимално бързо и така да докаже невинността си, в съдебната зала се оказа, че екскметицата е единствената, която настоява за отлагане на делото. Причината - в деня на заседанието наела нов адвокат, който не бил запознат с материалите срещу нея. Искането на Иванчева обаче бе порязано от съдебния състав с мотива, че подсъдимата има други двама адвокати, които са запознати с доказателствата по процеса.64% от българите смятат, че противоречията сред управляващите се обострятУправляващата коалиция влиза с отслабени позиции в есенния политически сезон, показва национално представително проучване на агенция \"Алфа Рисърч\", проведено в периода 23-30 септември 2018г.След края на Европредседателството, правителството губи инерцията от него и външно-политическия си фокус, донесли му повишен кредит на доверие през юни. Допълнително, вътрешно-партийните скандали и взаимни обвинения между патриотите, както и поредицата от проблеми през лятото, засегнали различни социални групи - чумата по животните, срива в Търговския регистър и особено, трагичният инцидент край Своге, повишават критичността на общественото мнение към начина, по който управляващите се справят със задълженията си.", "date": "2018.10.09", "title": "Данъкът за колите скача, Луд сексманиак убил Виктория Маринова"}
{"url": "https://news.bg/disasters/v-maroko-hvanaha-615-bezhantsi.html", "text": "Кралският флот на Мароко заяви в понеделник, че силите му са спасили 615 мигранти от 31 лодки. Те бедствали в Средиземно море, докато се опитвали да стигнат до Испания.Испанската брегова охрана съобщи в неделя, че за 48 часа тя е спасила близо 1200 имигранти.Всички мигранти, спасени от мароканския флот, са върнати безопасно в пристанищата на северната част на Африка.На 1 октомври 13 мигранти умряха, когато лодката им потъна във водите край североизточния град Надор, докато около 30 други бяха спасени от марокански рибари.Дни преди това флотът на Мароко откри огън срещу бърза скоростна лодка, превозваща имигранти в Испания, убивайки 22-годишен студент и ранявайки трима души.Повече от 43 000 мигранти са стигнали до Испания от началото на годината, включително около 38 000 по море, според Международната организация по миграция.Повече от 1700 са загинали или са изчезнали в Средиземно море през същия период.", "date": "2018.10.09", "title": "В Мароко хванаха 615 бежанци"}
{"url": "https://news.bg/disasters/vav-venetsuela-gramna-gazoporovod.html", "text": "Във Венецуела гръмна газопоровод. Инцидентът е станал в щата Арагуа, съобщава в. \"Ел Насионал\".След взрива е започнал пожар. Жителите на разположените наблизо две селища са били евакуирани.Затворена за движение е била близката магистрала.", "date": "2018.10.09", "title": "Във Венецуела гръмна газопоровод"}
{"url": "https://news.bg/disasters/katar-earueyz-shte-leti-do-iran.html", "text": "Санкциите на САЩ срещу Иран няма да повлияят на полетите на \"Катар еъруейз\" до Ислямската република, съобщи АФП. Агенцията се позова на шефа на авиокомпанията Акбар ал Бейкър.\"Нашите полети до Иран няма да бъдат засегнати\", каза Акбар ал Бейкър.Иранските дестинации на \"Катар еъруейз\" включват Техеран, Машхад и Шираз.Вече големите европейски авиокомпании, включително Air France и British Airways, прекратиха полетите си до Иран след налагането на санкциите от САЩ.От 5 юни 2017 г. Саудитска Арабия, Обединените арабски емирства, Бахрейн и Египет наложиха ембарго на Катар, предизвиквайки най-лошия политически разрив в Персийския залив заради Иран.Четирите страни обвиняват Доха, че търси по-тесни връзки с Техеран, съперникът на Саудитска Арабия в региона.Катар отрича обвиненията, обвинявайки съседите си, че търсят промяна на режима. ", "date": "2018.10.09", "title": "\"Катар еъруейз\" ще лети до Иран"}
{"url": "https://news.bg/disasters/doktor-ot-gru-otrovil-skripal.html", "text": "Доктор от руското военно разузнаване е бил замесен в опита за отравяне на Сергей Скрипал в Солсбъри. Това е Александър Мишкин, разкрива британският разследващ сайт Bellingcat.Това става близо две седмици след разкритието, че истинското име на единия предполагаем атентатор - Руслан Боширов, е полковник Анатолий Чепига.Припомняме, на , че е идентифицирала двама от извършителите на атаката с нервнопаралитичното вещество \"новичок\" в Солсбъри, известни с имената Александър Петров и Руслан Боширов. Беше публикувано видео с двамата, като беше уточнено, че това вероятно не са истинските им имена. Впоследствие беше уточнено, че  от руското Главно разузнавателно управление Анатолий Чепига.Министър Бен Уолъс заяви, че основната отговорност за отравянето на Скрипал носи президентът на Русия Владимир Путин.Първоначално Кремъл упорито отричаше, че атаката в Солсбъри е осъществена от руснаци и дори обвиняваше Запада, че е организирал нападението. След разкриването на двамата руснаци, Москва направи . След  за участието на руските спецслужби в отровителството, Путин излезе с изявление, в което Оказа се, че Чепига е носител на званието \"Герой на Русия\". Званието му е присъдено за участие във войната в Чечня и за неназована \"миротворческа мисия\" през 2014 г. - евфемистично обозначение за нахлуването в Донбас и извеждането на Янукович, сочи разследването на Bellingcat.", "date": "2018.10.09", "title": "Доктор от ГРУ отровил Скрипал?"}
{"url": "https://news.bg/world/rusiya-sasht-kriyat-yadren-potentsial.html", "text": "САЩ крият ядрен потенциал. За това се тревожат от руското министерство на външните работи.Кремъл твърди, че не може да потвърди, че САЩ са съкратили стратегическите настъпателни оръжия до равнището, предвидено с договора СТАРТ от 2010 г.Пентагона не бил допуснал инспекция на подводници и бомбардировачи В-52Н. Те можели да носят ядрени ракети за нанасяне на първи удар.През последните месеци Русия и САЩ са в обтегнати отношения.В своята Пражка реч от 5 април 2009 г. американският президент Барак Обама, обявява, че започнатите преговори за разоръжаване ще бъдат продължени на срещата на върха Г20 в Лондон и че през 2009 г. трябва да се предоговори един нов договор за съкращаване на стратегическите настъпателни оръжия. Това обещание се разисква на срещата на върха в L\"Aquila в Декларацията за неразпространение на Г8, където президентът Обама обявява среща на върха за световна атомна сигурност през март 2010 г.На 26 март 2010 г. президентите на Русия и САЩ - Дмитрий Медведев и Барак Обама се обявяват за по-нататъшно ограничение на броя на ядрените оръжия. На 8 април 2010 г. двамата президенти подписват в Прага, валидния до 2020 г. нов СТАРТ (START) договор, относно мерките за по-нататъшно съкращаване и ограничаване на стратегическите нападателни оръжия.След ратифицирането на договора се предвижда за следващите 7 години съкращаване на броя на бойните глави от 2200 на 1550 и броя на носителите от 1600 на 800. Стационирането на 14 наземни защитни системи срещу балистични ракети при Fort Greely в Аляска и други 4 във военно въздушната база Ванденберг (Vandenberg Air Force Base) в Калифорния, не попадат в ограничението на договора.", "date": "2018.10.09", "title": "Русия: САЩ крият ядрен потенциал"}
{"url": "https://news.bg/world/probiv-v-sigurnostta-spira-google.html", "text": "Социалната мрежа Google + ще бъде спряна. Това разкриха от компанията - майка \"Алфабет\".Оттам посочиха, че решението е взето, след като е бил открит пробив в сигурността. Той се е отнасял до личните данни на потребителите.Със закриването на Google + от компанията - майка се опитват да избегнат проверка от регулаторните органи в САЩ. Скандалът с Google+ идва седмици след пробива в сигурността във \"Фейсбук\".Google коментира, че са засегнати до 500 000 потребители. Според Wall Street Journal компанията знае за проблема от март, но не го е разкрила, защото това би означавало \"незабавен регулаторен интерес\".В изявление фирмата съобщава, че въпросът не е достатъчно сериозен, за да информира обществеността. \"Нашата служба за защита на личните данни разгледа този въпрос, като разгледа вида на данните, дали можем да идентифицираме точно потребителите, да информираме дали има някакви доказателства за злоупотреба и дали има някакви действия, които разработчик или потребител биха могли да предприемат\".Google+ стартира през 2011 г., като бързо се превръща в неуспешен опит да се конкурира с \"Фейсбук\". Сега, след няколко години на спекулации, че ще бъде спрян, Google наистина спира Google+ за потребителите. От компанията допълват, че ще продължат да предлагат Google+ мрежи за фирми, които понастоящем използват софтуера.\"Не е постигнато широко приемане от страна на потребителите и разработчиците и се наблюдава ограничено взаимодействие с приложения\", пише Бен Смит, вицепрезидент на Google.Понастоящем потребителската версия на Google+ има ниска употреба и ангажираност: 90% от потребителските сесии в Google+ са по-малко от пет секунди. Акциите на компанията-майка на Google - \"Алфабет\" паднаха с 1,23%.", "date": "2018.10.09", "title": "Пробив в сигурността спира Google+ "}
{"url": "https://news.bg/world/tramp-se-izvini-na-bret-kavano.html", "text": "Президентът Доналд Тръмп се извини на съдията от Върховния съд Брет Кавано за \"ужасната болка и страданието\", които той и неговото семейство \"бяха принудени да изтърпят\" по време на процеса на избора му, предава Си Ен Ен.Телевизията отбелязва, че това е станало на специална церемония в Белия дом по случай избора на Кавано за висш съдия.\"Тези, които стъпват напред, за да служат на нашата страна, заслужават справедлива и достойна оценка, а не кампания за политическо и лично разрушение, основано на лъжи и измами\", каза Тръмп.Тръмп казва, че за мъж или жена в тази страна \"винаги трябва да се смятат за невинни, освен ако не бъде доказано, че са виновни\".\"Вие, сър, разследването доказа, че сте невинни\", каза Доналд Тръмп преди да стисне десницата на Брет Кавано.По време на неговия избор се появиха обвинения, че като студент Кавано е участвал в изнасилване.", "date": "2018.10.09", "title": "Тръмп се извини на Брет Кавано"}
{"url": "https://news.bg/world/papata-idva-v-balgariya-prez-may-dogodina.html", "text": "Папата Франциск може да посети Румъния и България в началото на месец май през следващата 2019 година, съобщи испанският вестник \"Периодика дигитал\".Светият отец може да посети Патриаршеската катедрала в Букурещ и да отслужи меса в парка \"Извор\" до сградата на парламента, уточняват румънски медии.Римо-католическата архиепископия в Букурещ заяви, че информацията не е официално потвърдена от Ватикана, но че има \"големи шансове\" визитата да се проведе през посочения период.Франциск ще бъде вторият папа, който посеща Румъния след папа Йоан Павел II, който беше в страната през 1999 г.При визитата си тази година във Ватикана , без да посочва точна дата. Пред медиите Борисов заяви, че е готов да работи за визита в региона на светия отец.Припомняме,  в рамките на 96-то посещение на главата на Римокатолическата църква извън Италия и първо по рода си в България. Преди да пристигне в България, Йоан Павел бе на официално посещение в Азербайджан.Апостолическото поклонничество на папата премина под мотото: \"Ще вървя в Твоята светлина!\". Папата пристига в България по покана на Католическата църква в България и на българската държава.", "date": "2018.10.09", "title": "Папата идва в България през май догодина"}
{"url": "https://news.bg/world/shestima-chuzhdentsi-sas-surovi-prisadi-za-narkotrafik-v-rumaniya.html", "text": "Шестима чужденци получиха сурови присъди за трафик на кокаин в Румъния, съобщават местни медии.Рекордната пратка от 2,5 т. дрога беше хваната на 29 юни 2016 г. на пристанището Констанца. Тя беше прикрита като пратка от банани от Колумбия. Властите обявиха, че хванатият кокаин е на стойност от €625 млн.Дрогата е била предназначена за Западна Европа. Румънската полиция задържа мароканец, колумбиец и четирима литовци. Те ще лежат между 18,5 години и 19,5 години.Присъдата е окончателна и не подлежи на обжалване.", "date": "2018.10.09", "title": "Шестима чужденци със сурови присъди за наркотрафик в Румъния"}
{"url": "https://news.bg/politics/rumen-radev-bednostta-ne-mozhe-da-se-preodolee-pri-tova-statukvo.html", "text": "Статистиката показва, че разликата в доходите на българите вече се разминава 8 пъти, при средни нива в ЕС 5,2.Над милион и 600 хиляди българи живеят с месечен доход от 600 лв., а повечето българи живеят с месечни доходи до 1000лв, но и тези доходи не им осигуряват икономическа сигурност. Под линията на бедност - 321 лв. живеят работещи българи.С тази тревожна статистика се откри кръгла маса под патронажа на президента Румен Радев.Неравенството е заложено дълбоко в същността на общественото развитие по думите на президента Румен Радев.Неравенството взима прекомерни размери, социалните и икономическите системи са нискоефективни, държавата и обществото абдикират от социалните си ангажименти. Всеизвестно е, че бедността е проблем за всяко едно общество, бедността ражда корупция и престъпност, причина е за липса на шанс за реализация.По думите на държавния глава бедността преди всичко отнема от обществото перспективата за динамично развитие, затова и темата е толкова актуална.\"Стотици хиляди българи живеят в бедност, поставени са в унизителни условия да не могат да посрещнат елементарни човешки нужди. \"Едни са работили през целия си живот, други работят в момента, а са на прага на бедността\", заяви Радев.Според него неравенствата водят до изкривяване на всички системи в обществото, а в България са под всякакви средни показатели.Със сега съществуващите в България здравни, социални, образователни модели е непосилна задачата да се промени статистиката, посочи Радев.На кръгла маса под патронажа на президента ще бъдат обсъдени в причините за бедността в България, кои са критичните прагове на неравенствата, кои са социалните и икономически модели, които могат да доведат до справедливо възнаграждение на труда, как да търсим баланс между развитието на конкуренцията в една пазарна икономика и адекватна социална политика, как можем да приложим успешно чужди модели?\"Колкото повече се говори за рекордни нива на БВП, толкова повече трябва да говорим за бедността\", заяви държавният глава.", "date": "2018.10.09", "title": "Румен Радев: Бедността не може да се преодолее при това статукво"}
{"url": "https://news.bg/world/bez-usmivki-molya-politsiyata-na-letishtata-v-indiya-shte-bade-natsupena.html", "text": "Наредиха на въоръжената полиция на летищата в Индия да не се усмихва на пътуващите след като властите смятат, че вината за терористичните атаки в САЩ през 2001 г. частично се дължи на прекомерното фокусиране върху това да бъдат приветливи, съобщава местна медия, цитирана от АФП.Централните индустриални сили за сигурност, които отговарят за авиационната сигурност, ще преминат от \"система с широка усмивка\" към \"система със задоволителна усмивка\", пише Indian Express на главната си страница.Англоезичният вестник отбелязва, че с промяната се цели силите за сигурност да бъдат \"по-бдителни, отколкото дружелюбни\".\"Не можем да си позволим да бъдем твърде приятелски настроени към пътниците, защото това е една от причините, които се посочват за случилото се на 9/11...прекомерно се е разчитало на приветливостта\", обяви директорът на силите за сигурност Раджеш Ранджан.Той добави, че охраната ще бъде обучавана на поведенчески анализ от международни консултанти.През последното десетилетие Индия отчита шесткратно увеличение на броя на пътниците заради по-добрата свързаност и по-евтините билети в изключително конкурентния сектор. Но летищата имат сериозни проблеми с увеличението на потока от пътници и анализатори предупредиха, че правителството трябва да инвестира милиарди долари, за да увеличи капацитета и безопасността.", "date": "2018.10.09", "title": "Без усмивки, моля - полицията на летищата в Индия ще бъде нацупена"}
{"url": "https://news.bg/world/asad-dade-vseobshta-amnistiya-na-dezertyorite.html", "text": "Президентът на Сирия Башар Асад издаде указ, с който дава всеобща амнистия на дезертиралите от армията на страната, включително вътре и извън пределите на Сирия, информира САНА.Дезертьорите са освободени от наказателно преследване. Този указ не включва престъпници, които са избягали от правосъдието, освен ако не са се предали на властите в рамките на 4 месеца за тези, които са в страната и 6 месеца за тези, които не са в Сирия.Асад издаде подобни укази през 2013 и 2015 г. Според анализатори това е важна стъпка към национално помирение, която ще облекчи процеса по завръщането на бежанците.", "date": "2018.10.09", "title": "Асад даде всеобща амнистия на дезертьорите"}
{"url": "https://news.bg/health/opredeliha-kato-absurdna-ideyata-parameditsi-da-zamestyat-med-sestrite.html", "text": "Абсурдна е идеята на здравния министър Кирил Ананиев да отвори програмата за парамедици като компенсация на недостига на медицински сестри. Това стана ясно от думите на Петя Недкова от Българската асоциация на професионалистите по здравни грижи пред БНР.Според нея, подобно предложение показва, че . \"Парамедиците в никакъв случай не могат да заменят медицинските сестри\", каза Недкова.Часовете на обучение на парамедиците, които се подготвят за спешната медицинска помощ, е два пъти по-малък от тези на медицинските сестри, акушерките и лекарските асистенти. Сестрите, акушерките и лекарските асистенти учат във висшите учебни заведения четири години, а обучението е много специализирано.\"Крайно време е да се разбере, че това са различни професии. За медицинските сестри има единни държавни изисквания. Това е регулирана професия, която е ниво Европа. Те се обучават по специални изисквания, има точно и ясно какъв хорариум трябва да имат, какви знания трябва да придобият, колко практика трябва да имат и т.н.\", заяви Петя Недкова.Тя подчерта, че е крайно време държавата да вземе сериозни мерки и да осъзнае мащаба на проблема с липсата на медицински сестри.Над 20 години специалистите по здравни грижи сигнализират за това, че . \"В момента работещите от 40 до 60 години са 85%, а 15% са тези, които са между 25 и 40 години\".В някои от регионите от страната има повече желаещи да учат за медицински сестри, в други няма желаещи. Изследванията показват, че обучаващите се млади кадри след завършване отиват да работят в чужбина, където професията е ценена. \"Общо взето, колкото завършат, толкова и заминават\", допълни Недкова.", "date": "2018.10.09", "title": "Определиха като абсурдна идеята парамедици да заместят мед. сестрите"}
