{"url": "https://news.bg/world/rohani-zakleymi-politikata-na-tramp-kato-natsistka.html", "text": "САЩ и Израел очаквано бяха в центъра на речта на иранския президент Хасан Рохани на 73-та сесия на Общото събрание на ООН. Той заклейми политиката на двете страни, известни противници на Иран. По думите му, и двете в момента са авторитарни, с политика, която може да се сравни с нацизма и апартейда. Никой не може да преговаря със сила, заяви той. Така \"отговори\" той на острите критики, които отправи в речта си по-рано неговият американски колега Доналд Тръмп. Според него Иран имал \"кървав дневен ред\" и лидерите на Иран \"не уважават своите съседи, границите и суверенните права на страните\".Тръмп обвини ръководителите на Иран, че ограбват ресурсите на страната за свое собствено обогатяване. Той осъди \"ужасното ядрено споразумение от 2015 г.\" и призова страните да изолират Иран напълно.", "date": "2018.09.25", "title": "Рохани заклейми политиката на Тръмп като нацистка "}
{"url": "https://news.bg/economics/chez-i-inerkom-obmislyat-da-sezirat-ek-za-sdelkata.html", "text": "\"Обсъждат се възможности за подаване на жалба пред Европейската комисия (ЕК) срещу решението на регулатора.\" Това потвърди говорителят на чешката група Алице Хоракова в интервю за специализирания сайт , свързано с блокираната от Комисията за защита на конкуренцията (КЗК).По нейните думи е много смущаващ фактът, че след подписване на договора за продажба на акции с Инерком, набързо е приета промяна в Закона за енергетиката в опит да се окаже влияние върху изпълнението на вече сключена сделка\", казва Хоракова.Хоракова потвърждава, че има валиден договор за покупка, който е бил подписан с \"Инерком\".\"Многократно получихме уверения, че \"Инерком\" иска да запази настоящия мениджърски състав на компаниите, за да гарантира приемственост в предоставянето на услуги\", допълни тя. Говорителят на групата на CEZ посочва още, че липсват достатъчно обяснения как споразумението за българското подразделение застрашава конкуренцията в страната.Според Хоракова дадените аргументи се оценяват като неадекватни и несъстоятелни и допълва, че решението нарушава нашите законови интереси и по тези причини е подадена жалба срещу решението на КЗК до Върховния административен съд.Чешкото дружество CEZ и българската \"Инерком\" са готови да финализират сделката за продажбата на електроразпределителното дружество \"ЧЕЗ България\".\"Както ние в CEZ, така и \"Инерком\", сме решени да финализираме сделката, както е договорено, и работим заедно за изпълнение на съответните отговорности по договора\", потвърждава Хоракова.", "date": "2018.09.25", "title": "ЧЕЗ и \"Инерком\" обмислят да сезират ЕК за сделката"}
{"url": "https://news.bg/int-politics/frantsiya-nastoya-korabat-s-migranti-da-bade-raztovaren-v-malta.html", "text": "Франция настоява средиземноморският спасителен кораб Aquarius (\"Акуариус\") да хвърли котва в Малта и 58-те мигранти на борда да бъдат разтоварени там. Това обяви източник от кабинета на президента Еманюел Макрон, съобщава \"Франс прес\".\"Ние сме категорични относно обстоятелството, че корабът не трябва да прекарва четири или пет дни в морето, отивайки към Франция или Испания или където и да било\", коментирал източникът, пожелал анонимност, допълвайки: \"Трябва скоро да акостира, а в момента той е близо до Малта.\"Франция, която не желае да приеме кораба \"Акуариус\" в пристанището си в Марсилия, иска \"решение, изработено с европейските ни партньори\" по същия начин като това през август, когато корабът акостира в Малта.Тогава 141 мигранти на борда след това бяха разпределени между Франция, Германия, Люксембург, Португалия и Испания.От френското президентство заявиха, че Франция се опитва да се придържа към международното право, според което най-близката сигурна страна трябва да приеме кораба, посочвайки, че плавателният съд също така се намира близо до бреговете на Италия.Ала крайнодесният министър на вътрешните работи Матео Салвини обеща да предотврати повторното навлизане на \"Акуариус\" на територията на страната и го обвини, че предлага \"таксиметрова услуга\" за мигранти от Либия за Европа.Съветникът на френския президент разкритикува остро италианското правителство за отношението му към мигрантите и за блокирането на ново постоянно решение за управление на акостирането на кораби и разпределението на мигранти, спасени от плавателни съдове на неправителствени организации в Средиземно море.", "date": "2018.09.25", "title": "Франция настоя корабът с мигранти да бъде разтоварен в Малта "}
{"url": "https://news.bg/politics/yanaki-stoilov-ottegli-nominatsiyata-si-za-konstitutsionen-sadiya.html", "text": "Янаки Стоилов е оттеглил кандидатурата си за конституционен съдия, съобщи лидерът на БСП Корнелия Нинова. Мотивът му е, че не иска да участва в предрешена битка.Стоилов, който е преподавател по теория на правото в СУ \"Св. Климент Охридски\" и бивш дългогодишен депутат от БСП, бе номиниран от партията. До 26 септември от левицата ще решат дали да внесат нова кандидатура.Той бе депутат в няколко народни събрания, но с промяната на Устава на БСП, приет от делегатите на . се оттегли от народното представителство. В новите условия депутатите на БСП трябва да са били по-малко от 12 г. в парламента.От сегашното народно събрание, което може да излъчи само една кандидатура, остава само другата номинация за КС на .По-рано през деня парламентарните групи на ГЕРБ и техните коалиционни партньори от \"Обединени патриоти\" изслушаха мотивите Красимир Влахов за КС. Красимир Влахов е бивш заместник-председател на Върховния касационен съд.Припомняме, на 1 октомври е свикано общо събрание на съдиите от Върховния касационен съд (ВКС) и Върховния административен съд (ВАС). Те ще изработят правила за провеждане на избор на двама съдии за Конституционния съд (КС). Общото събрание за избора е насрочено за 25 октомври.", "date": "2018.09.25", "title": "Янаки Стоилов оттегли номинацията си за конституционен съдия"}
{"url": "https://news.bg/int-politics/shefat-na-oon-predupredi-svetovniyat-red-e-vse-po-haotichen.html", "text": "Генералният секретар на ООН Антонио Гутериш предупреди ръководителите на страните, че световният е ред е \"все по-хаотичен\", доверието е на точката на пречупване, а измененията в баланса на силите могат да увеличат риска от конфронтация, макар и да не хвърли вината върху никого конкретно, съобщава \"Франс прес\".Гутериш изтъкна пред 193-членното Общо събрание на ООН, че мултилатерализмът е подложен на удари, когато е най-необходим.\"Отделните лидери имат дълга да подобрят благосъстоянието на своите народи\", посочи Гутериш, но подчерта: \"Но има нещо по-дълбоко... Като пазители на общото благо, ние също така имаме дълг да насърчаваме и подкрепяме реформирана, обновена и укрепена мултилатерална система.\"Той призова за възобновяване на ангажимента за основан на правила ред, като ООН е в центъра на това начинание, а също така предупреди против разпространението на \"политика на песимизъм\".\"Онези, които виждат съседите си като опасност, могат да предизвикат заплаха там, където такава няма. Онези, които затварят границите си за нормална миграция, само захранват работата на трафикантите на хора\", подчерта шефът на ООН, добавяйки: \"А онези, които пренебрегват правата на човека в борбата срещу тероризма, са склонни да възпроизведат точно екстремизма, на който се опитват да сложат край.\"Той също така призова лидерите да се справят с климатичните промени, като положат много по-сериозни усилия по този спешен проблем. Администрацията на американския президент Доналд Тръмп оттегли САЩ от Парижкото споразумение за климата за намаляване на емисиите през миналата година.\"Ако не променим курса през следващите две години, рискуваме да изпуснем климатичните промени\", изтъкна Гутериш.", "date": "2018.09.25", "title": "Шефът на ООН предупреди:  Световният ред е \"все по-хаотичен\""}
{"url": "https://news.bg/crime/prokuraturata-proveryava-zashto-e-padnala-fasadata-na-blagoevgradskiya-mol.html", "text": "Благоевградската районна прокуратура ще провери случая с падналата облицовка на мола в града, съобщиха от прокуратурата.Припомняме, при силния вятър  на търговски комплекс - МОЛ \"Ларго\". Първо се е срутила цялата метална обшивка на източната страна на сградата. Минути по-късно паднала и част от южната фасада. По време на инцидента в сградата на търговския център е имало около 20 души, които са били евакуирани. Няма пострадали хора.От държавното обвинение обясняват, че ще направят комплексна проверка на информацията за нарушение на строителните книжа по приемането на обекта и при изграждането на конструкцията на фасадата.Прокурор се е разпоредил експерти от Община Благоевград и Регионална дирекция за национален строителен контрол да установи данни за фирмата изпълнител, изградила фасадата. Контролните органи трябва да разберат дали документите и конструкцията съответстват на строителните изисквания, кой и как е осъществил надзора върху обекта и пускането му в експлоатация, както и дали са извършвани контролните проверки.Материалите от комплексна проверка следва да бъдат предадени в Районната прокуратура в едномесечен срок.Малко по-късно концесионерите на мола заявиха, че ще поискат да бъде направена експертна оценка на строително-ремонтни и монтажни дейности, направени преди пет години.Вътре в сградата няма поражения, поясни председателят на областния щаб за реакция при бедствия и областен управител Бисер Михайлов.Според директора на пожарната служба в Благоевград Георги Пармаков, при евакуацията на хората от сградата и района около нея са изпълнени всички изисквания. По думите му, към момента на инцидента аварийните изходи са били отворени.Достъпът до сградата остава забранен. Спряно е електрозахранването.Охраната на сградата ще продължи денонощно. Обезопасяване и възстановяване на щетите трябва да са на концесионера, подчерта областният управител Бисер Михайлов.", "date": "2018.09.25", "title": "Прокуратурата проверява защо е паднала фасадата на благоевградския мол"}
{"url": "https://news.bg/society/babh-predlaga-dvoyno-po-malko-ogranicheni-zoni-za-lov-na-divi-svine.html", "text": "БАБХ предлага буферните зони с ограничения за групов лов на диви свине да се намалят двойно. Според Атанас Добрев, зам.-министър на земеделието, това е санитарния минимум.Той обясни, че всички мерки, които се предприемат с проектозаповедта са с цел превенция срещу заболяването африканска чума по свинете (АЧС).По време на заседанието на управителния съвет на Националното ловно-рибарско сдружение, Добрев допълни още, че тече процедура за отпадане на придружаващ горски служител при индивидуалния лов на дива свиня.Представителите на сдружението изразиха готовност за съвместна работа с институциите за борба с АЧС.Припомняме, че по-рано днес срещу подготвяната забрана за групов лов на дива свиня.От нея са засегнати около 220 дружинки или близо 6 000 ловци от ловностопански райони от Русе до Видин.Според протестиращите с готвената забрана с нищо не се допринася за намаляването на популацията на дивите свине, които са основен източник на заразата с африканска чума (АЧС).Според тях действията на държавата са противоречиви.\"В стремежа си да ограничи тази забрана, веднъж ни призовава да ловуваме интензивно, за да намалим по-голямата популация на дива свиня и веднага респективно след това пък ни забранява да ловуваме\", заяви един от засегнатите ловци.", "date": "2018.09.25", "title": "БАБХ предлага двойно по-малко ограничени зони за лов на диви свине"}
{"url": "https://news.bg/int-politics/tramp-pred-oon-othvarlyame-globalizma-i-pregrashtame-patriotizma.html", "text": "Президентът на САЩ Доналд Тръмп обяви в речта си пред Общото събрание на ООН в Ню Йорк, че е излязъл на трибуната, за да сподели изключителния напредък, който страната му е постигнала.По думите му, администрацията му е постигнала за по-малко от две години повече от която и да е друга администрация, като това предизвика изблик на смях сред високопоставените присъстващи в залата.Тръмп посочи, че САЩ винаги ще избират независимостта пред глобалното управление. В тази връзка допълни, че САЩ отхвърлят идеологията на глобализма и прегръщат доктрината на патриотизма. \"САЩ няма да ви казват как да живеете, да работите и да се молите\", подчерта Тръмп, допълвайки: \"Само ви молим в замяна да зачитате нашия суверенитет.\"Той благодари на севернокорейския вожд Ким Чен-ун за смелостта му и стъпките, които е предприел. Само преди година на същия форум Тръмп заплаши \"напълно да унищожи\" Северна Корея. По думите му, севернокорейците са спрели да тестват ядрени оръжия, освободили са заложници, а вече не летят ракети през границата между Северна и Южна Корея.Тръмп все пак изтъкна, че Пхенян трябва да свърши още много работа и че санкциите трябва да останат, докато Северна Корея не приключи с ядреното разоръжаване.  Той се похвали с успехи в спирането на \"кръвожадните убийци\" от ДАЕШ (\"Ислямска държава\").Американският държавен глава се зарече, че САЩ ще отвърнат, ако Сирия използва химически оръжия. След това той благодари на Йордания и други съседни страни, че приемат бежанци.Според него Иран имал \"кървав дневен ред\" и лидерите на Иран \"не уважават своите съседи, границите и суверенните права на страните\".Тръмп обвини ръководителите на Иран, че ограбват ресурсите на страната за свое собствено обогатяване. Той осъди \"ужасното ядрено споразумение от 2015 г.\" и призова страните да изолират Иран напълно.\"Не можем да позволим водещият спонсор на тероризма в света да притежава най-опасните оръжия в света\", настоя американският президент и подчерта, че лидерите на Иран сеят хаос, смърт и разрушение.Взимайки на \"мушка\" Китай, той подчерта, че \"САЩ повече няма да позволят да се възползват от тях\".Според Тръмп Америка е управлявана от американци.Той разкритикува остро Съвета на ООН за правата на човека заради това, че \"защитава нарушители на правата на човека\", докато критикува САЩ. САЩ напуснаха Съвета на ООН за правата на човека през юни.Той атакува Международния наказателен съд и Организацията на страните износителки на петрол (ОПЕК). Той предизвика смях в залата заради изказването си, че ОПЕК се възползва от САЩ, \"а аз не харесвам това\".\"Не харесвам това и никой не трябва да го харесва. Ние защитаваме много от тези страни срещу нищо насреща, а след това те се възползват от нас, като ни слагат високи цени на петрола... Искаме от тях да започнат понижаване на цените... няма да търпим това, тези ужасни цени, още дълго\", предупреди той. Големият отсъстващ от речта на американския президент беше Русия, което е изключително странно, но и много показателно, коментират световните медии. Американски медии коментират, че тонът на Тръмп е бил премерен, но неговите коментари бележат драматично отстъпление от традиционната роля на САЩ в ООН.По думите му, САЩ уважават политиката за мигрантите на другите страни и очаква от тях да сторят същото спрямо Америка.Той обяви, че САЩ повече няма да участват в пакта за миграцията на ООН.\"Понастоящем сме свидетели на човешка трагедия, например, във Венецуела\", посочи Тръмп. Той атакува венецуелския си колега Николас Мадуро, като призова за отказване от социализма.Тръмп подчерта, че САЩ е най-големият доставчик на чуждестранна помощ, но това не било справедливо, защото САЩ не получава обратно пари.Той обяви, че държавният секретар Майк Помпео ще преразгледа чуждестранната помощ, която се отделя.\"Ние ще предоставяме чуждестранна помощ на онези, които ни уважават, които искрено са наши приятели\", изтъкна държавният глава на САЩ.", "date": "2018.09.25", "title": "Тръмп пред ООН: Отхвърляме глобализма и прегръщаме патриотизма"}
{"url": "https://news.bg/education/obuchavat-12-klasnitsite-na-reaktsiya-pri-agresiya-na-patya.html", "text": "Въвеждат 56 часа годишно за безопасност на движението, което ще се учи в час на класния ръководител. Новите програми са утвърдени от Министерството на образованието и науката. В детските градини децата ще имат между пет и седем педагогически ситуации по безопасност на пътя през годината, съобщиха от МОН.Най-големите ученици ще се учат как да оказват първа помощ и да решават мирно конфликти, възникнали по пътищата.Часовете по пътна безопасност в училищата ще са в рамките на часовете на класа. В първи клас са предвидени най-малко девет часа годишно. Децата във втори, трети и четвърти клас - шест часа. В пети, шести и седми клас - пет часа, в първия гимназиален етап до десети клас - четири, и за най-големите - един час. Обучението по безопасност е съобразено с възрастта, информират от ведомството.Децата ще учат правилата за движение по пътищата в ролите на пешеходци, велосипедисти или пътници, както и правилата за сигурността при престой на автобусна спирка, за безопасните места за игра и др.По време на заниманията учениците ще бъдат запознати с най-честите причини за катастрофи. От ведомството на Красимир Вълчев са подготвили и насоки за учителите, които с определени пътни казуси и сюжетно-ролеви игри да привлекат вниманието на децата към темата. Ще се ползват дидактични или компютърни игри, игрови тренинг, експерименти, практически упражнения и др. Тези занимания няма да бъдат оценявани.В обучението могат да се включват родители, както и специалисти от \"Пътна полиция\", Института по пътна безопасност, Съюза на българските автомобилисти и Българския червен кръст, обясняват от МОН.", "date": "2018.09.25", "title": "Обучават 12-класниците на реакция при агресия на пътя"}
{"url": "https://news.bg/world/poveche-ot-19-mln-meksikantsi-bez-dostap-do-zdravni-grizhi.html", "text": "Повече от 19 млн. мексиканци са без достъп до здравни грижи. Това е 15% от населението, предаде Prensa Latina. За това алармират от Национална комисия по правата на човека. Според нея, не е справедливо за толкова много хора здравето да е недостъпно. Не се прави достатъчно статистиката да се промени, считат от комисията. Сред щатите, които са най-зле по отношение на здравеопазването, са Мексико, Веракрус, Оаксака, Мичоакан и други. Припомня се, че през 2016 г. обществените разходи за здравеопазване са представлявали 2,9% от брутния вътрешен продукт. ", "date": "2018.09.25", "title": "Повече от 19 млн. мексиканци без достъп до здравни грижи "}
{"url": "https://news.bg/crime/arestuvaha-22-godishen-troyanets-skasal-pagonite-na-politsay.html", "text": "Арестуваха за 24 часа 22-годишен мъж в Троян, скъсал пагоните на полицай, съобщиха от МВР.Инцидентът е станал на 23 септември около 15.45 часа. Младият мъж бил във видимо нетрезво състояние е буйствал на центъра на Троян.Мъжът е оказал съпротива и е отказал да изпълни полицейско разпореждане. Заплашвал е и е обиждал полицаите, които се опитали да го усмирят. Той е наранил ръцете им и е скъсал пагоните на един от служителите.В РУ Троян е образувано досъдебно производство.", "date": "2018.09.25", "title": "Арестуваха 22-годишен троянец, скъсал пагоните на полицай"}
{"url": "https://news.bg/world/sasht-nalagat-sanktsii-na-shestima-vidni-venetsuelski-polititsi.html", "text": "САЩ налагат санкции на шестима видни венецуелски политици, предаде \"Ройтерс\". Това съобщиха от финансовото министерство. В съобщението се казва още, че действията срещу отговорните за дестабилизирането на Венежуела ще продължат. Сред тях са вицепрезидентът Делси Родригес, военният министър Владимир Падрино и първата дама Силия Флорес. Това е поредната серия от мерки на Вашингтон срещу Каракас. САЩ ще засилят натиска срещу Венецуела, предупреди преди дни американският държавен секретар Майк Помпео. \"През близките дни ще видите редица действия, които ще продължат да увеличават натиска срещу хора в управлението на Венецуела, които действат срещу интересите на народа на страната\", увери Помпео.Тогава той не уточни дали става дума за въвеждане на нови санкции по отношение на президента Николас Мадуро и други фигури от властта.Държавният секретар допълни, че усилията на САЩ са насочени към това да се гарантира правото на венецуелския народ да изразява своето мнение.Във Венецуела продължава опустошителната икономическа криза, заради която по данни на ООН от страната са емигрирали около 2.3 милиона души.", "date": "2018.09.25", "title": "САЩ налагат санкции на шестима видни венецуелски политици "}
{"url": "https://news.bg/politics/ovladyavaneto-na-migrantskiya-potok-obsadiha-borisov-i-erdogan.html", "text": "Как да се задълбочат българо-турските отношения обсъдиха българският премиер Бойко Борисов и турският президент Реджеп Тайип Ердоган, съобщиха от Министерския съвет. Двамата разговаряха в рамките на 73-тата сесия на ООН в САЩ.Според информацията, обсъдено е и двустранното сътрудничество и приноса на Турция за овладяване на мигрантския поток по българската граница.Борисов и Ердоган оцениха високо положителното икономическо активизиране на отношенията между двете страни в областта на туризма, енергетиката и транспорта през последните години, уверяват от МС.Турция остава и важен партньор в областта на миграцията и борбата с тероризма, подчерта премиерът ни.Той подчерта важността от споразумението между ЕС и Турция за всички европейски държави. По думите на Борисов мирът и диалогът са най-доброто средство на дипломацията.Ердоган изрази благодарност към министър-председателя Бойко Борисов за провеждането на срещата на върха между ЕС и Турция във Варна на 26 март. Според него, срещата във Варна дава положителна насока на развитие в отношенията между Анкара и Брюксел.", "date": "2018.09.25", "title": "Овладяването на мигрантския поток обсъдиха Борисов и Ердоган "}
{"url": "https://news.bg/int-politics/erdogan-zahapa-sasht-turtsiya-nyama-da-malchi-kogato-sanktsiite-se-izpolzvat-kato-orazhie.html", "text": "Турският президент Реджеп Тайип Ердоган обяви пред Общото събрание на ООН в Ню Йорк, че страната му не може да си мълчи относно използването на санкциите като оръжие, докато Турция се намира в сериозен конфликт със САЩ заради съдбата на евангелисткия американски пастор, задържан от Анкара, съобщава \"Ройтерс\".Турция твърди, че САЩ трябва да зачитат съдебния процес на пастор Андрю Брънсън, като обвиненията на Турция за тероризъм срещу него вбесиха американския президент Доналд Тръмп. През август Тръмп даде зелена светлина за удвояване на митата върху алуминия и стоманата, внасяни от Турция.Турция също така увеличи двойно вносните мита върху американски автомобили, алкохол и тютюневи изделия.\"Никой от нас не може да си замълчи за произволното премахване на търговските споразумения и използването на икономическите санкции като оръжие\", настоя Ердоган в речта си.В допълнение на решението си да увеличи митата върху вноса на турска стомана и алуминий, администрацията на Тръмп наложи санкции на двама високопоставени служители в кабинета на Ердоган като част от опитите им да окажат натиск върху Турция да освободи пастор Брънсън.\"Ние подкрепяме решаването на нашите проблеми чрез провеждането на конструктивен диалог на равни начала\", посочи турският президент.Анкара и Вашингтон също така са в конфликт заради различаващите им се интереси в Сирия. Вашингтон изрази опасения, че членката на НАТО Турция планира да придобие руска система за противоракетна отбрана С-400, като това може да застраши сигурността на някои оръжия американско производство и други технологии, използвани от Турция, включително изтребителите Ф-35.", "date": "2018.09.25", "title": "Ердоган захапа САЩ: Турция няма да мълчи, когато санкциите се използват като оръжие"}
{"url": "https://news.bg/world/makron-nyama-pobeditel-v-siriya.html", "text": "Това заяви в речта си пред Общото събрание на ООН в Ню Йорк френският президент Еманюел Макрон, предадоха световните информационни агенции. Той нападна външната политика на американския президент Доналд Тръмп, който говори преди него и похвали постиженията на администрацията си. Повод за критиката стана израело-палестинският конфликт, в решаването на който САЩ играят традиционна роля на посредник. Твърдия курс, който пое Тръмп спрямо палестинците няма да помогне в преговорите, предупреди Макрон. Държавният глава не пропусна да критикува и политиката на Израел, който се стреми да постави пред \"свършен факт\" палестинците, за да наложи волята си и така потъпква правата им.Това няма да помогне за мира, отсече той.Две отделни, независими държави - така вижда мирния изход от конфликта френският президент. ", "date": "2018.09.25", "title": "Макрон: Няма победител в Сирия "}
{"url": "https://news.bg/world/poveche-ot-3670-detsa-zhertvi-na-pedofili-ot-katolicheskata-tsarkva-v-germaniya.html", "text": "Повече от 3670 деца са станали жертви на педофили от Католическата църква в Германия. Насилвани са основно момчета. Хиляди свещеници са извършили престъпленията или прикрили гаврите с непълнолетните лица. Това показва нов доклад, обхващащ периода от 40-те години до наши дни. Данните са били оповестени на църковна конференция, но преди официалното им оповестяване са били публикувани в \"Шпигел\" и вече разгневиха обществото. Предполага се, че реалният брой изнасилвания е много по-висок и много от жертвите не са съобщили, че са били насилвани. Германският министър на правосъдието Катарина Барли също призна, че статистиката, колкото и шокираща да е сега, е \"само върхът на айсберга\" и настоя Църквата да даде обяснения. През последното десетилетие Католическата църква разкри за хиляди подобни случаи в много държави по света, след като бе подложена на натиск да спре да прикрива педофилите в редиците си. ", "date": "2018.09.25", "title": "Повече от 3670 деца жертви на педофили от Католическата църква в Германия "}
{"url": "https://news.bg/politics/balgariya-uskoryava-podgotovkata-si-za-chlenstvo-v-oisr.html", "text": "България ще ускори максимално подготовката си за членство в Организацията за икономическо сътрудничество и развитие (ОИСР). Очакваме в най-кратък срок да получим конкретна дата за започване на преговори за присъединяване към Организацията.Това заяви премиерът Бойко Борисов по време на срещата си в САЩ с генералния секретар на Организацията за икономическо сътрудничество и развитие Анхел Гурия. Припомняме, Борисов участва на 73-тата сесия на ООН в САЩ.Като продължение на разговора им в София през април тази година, Борисов приветства усилията на Гурия за разширяването на ОИСР. Българският премиер не скри очакванията си да бъдат отчетени усилията на страната ни в хода на подготовката й за членство.България е подала официално молба за членство в ОИСР през 2007 година. В края на 2017 година българското правителство реши да създаде постоянно действащ междуведомствен координационен механизъм и одобри \"пътна карта\" за действията на страната ни по присъединяването към ОИСР.По време на разговора премиерът акцентира върху икономическата политика на българското правителство. \"Той отбеляза усилията за устойчиво развитие, финансова стабилност и повишаване на жизнения стандарт на гражданите, както и съдействието за разширяване на международната търговия на многостранна и недискриминационна основа\", информират от МС.Генералния секретар на Организацията за икономическо сътрудничество и развитие Анхел Гурия поздрави страната ни за постигнатото до момента в подготовката й за преговорите за присъединяване.", "date": "2018.09.25", "title": "България ускорява подготовката си за членство в ОИСР"}
{"url": "https://news.bg/crime/nyama-danni-za-umisal-pri-pozharite-ot-tazi-nosht.html", "text": "Към момента МВР не разполага с данни за умисъл при възникналите инциденти през изминалото денонощие в страната.Това заяви вътрешният министър Младен Маринов, който откри реновираната сграда на Областната дирекция на МВР в Пазарджик.Той благодари на пожарникарите, спасителите и полицаите, реагирали незабавно на всички сигнали, получени през вчерашния ден и през нощта във връзка с преминалия през страната силен вятър.По отношение на , където фасадата на мола се срути заради силния вятър, Младен Маринов изтъкна, че не са допуснати жертви. Районът бе отцепен, а хората бяха евакуирани, пожарникарите са свалили останалата част от фасадата. Днес ще се изясняват причините за възникналия инцидент., остава да тлее огнището около топлоелектрическата централа, където са струпани бали. Няма опасност от разрастване на огъня, а пожарникарите наблюдават стихията.Друг по-сложен инцидент беше възникналият пожар в тир-паркинг в близост до Бургас, който засегна 4 автомобила и цистерна. Заради задимяване за кратко бе преустановено движението по автомагистралата.Министър Маринов увери журналистите, че Министерството на вътрешните работи в пълен обем и по закон към момента заместник-главният секретар изпълнява длъжността главен секретар. ще бъде обсъждана след завръщането на премиера в страната.Като министър на вътрешните работи Маринов увери, че ще продължава да работи в посока подобряване на условията на труд и подобряване на материално техническото обезпечаване на служителите на МВР.По думите му полицаите трябва да се чувстват защитени по време на работа, а тази защита е свързана с добра екипировка, с достатъчно автомобили, с въоръжение - \"само тогава можем да изискваме от тях да дават сигурност и на останалите граждани.\"", "date": "2018.09.25", "title": "Няма данни за умисъл при пожарите от тази нощ"}
{"url": "https://news.bg/society/14-grada-se-vklyuchvat-v-evropeyskata-nosht-na-uchenite.html", "text": "Постиженията на българската наука ще бъдат представени по време на Европейската нощ на учените на 28 септември. Инициативата е част от проекта Катрио 3, финансиран по европейска програма.В проекта участват 21 основни и 27 асоциирани партньори от цялата страна, с програми в 14 града, стана ясно от представянето на програмата в БТА.Програмата обхваща ателиета, конкурси, срещи с учени в изследователски институти и университети, сред които са СУ \"Св. Климент Охридски\", НБУ и Тракийски университет в Стара Загора.Основен акцент ще бъдат Европейската година на наследството и Европейската столица на спорта, а през следващата година Европейска столица на културата и 100-годишнината от основаването на Международния астрономически съюз. Проектът обхваща всички научни области от история до роботика, свързани с използването на големи масиви данни, нови софтуерни услуги и приложение в сферата на фабриките на бъдещето.\"Надявам се демонстрациите да привлекат млади таланти към научна кариера\", каза доц. Елисавета Гурова от Катедра Софтуерни технологии на НБУ.Основната цел на програмата е да популяризира научната сфера сред деца и студенти, но и сред преподаватели и родители. Всъщност учените имат едно много важно задължение - да представят пред широката общественост техните научни постижения, за да постигнат едно по-добро разбиране в обществото на приноса на техните научни резултати\", допълни още Гурова.Бюджетът на проекта за две години е около 180 000 евро, разпределени между 7 партньори.Тази година Европейската нощ на учените ще постави фокус и върху културното измерение, затова голяма част от планираните събития ще обединят науката с изкуството. За първи път ще участва школата \"Багатур\", съхраняваща древните традиции на траките и прабългарите.На европейската нощ на учените място ще намерят и научно-образователни филми-портрети на хора на науката, чийто автор е проф. Иво Драганов от НБУ.\"Сред най-важните цели на проекта е да внушим повече самочувствие на нашите деца, за да имат повече основания да остават в България , а не да отпътуват навън\", подчерта проф. Драганов.", "date": "2018.09.25", "title": "14 града се включват в Европейската нощ на учените"}
{"url": "https://news.bg/euronews/evropa-e-izpravena-pred-vse-po-golemi-riskove-ot-gorski-pozhari.html", "text": "Европейската комисия публикува своя годишен доклад за горските пожари в Европа, Близкия изток и Северна Африка за 2017 година.Според констатациите в документа Европа е изправена пред все повече и по-сериозни рискове от възникването на горски пожари.Докладът отчита, че през изминалата 2017 година на територията на Европа горските пожари са унищожили над 1.2 милиона хектара гори, което е повече от общата територия на Кипър. В тези пожари са загинали 127 души и огнеборци, а материалните щети са оценени за над 10 милиарда евро.Тазгодишният доклад не взема предвид горските пожари от 2018 година, като тези в , при които загинаха около 100 души.Докладът за 2017 година констатира явна тенденция към удължаване на сезоните на пожари в сравнение с предходните години. През 2017 г. най-критичните месеци са били месеците юни и октомври, когато смъртоносни пожари се разпростряха из и .Средиземноморският регион остава най-засегнатата зона, акцентира ЕК. Необичайно сухото лято в Централна и Северна Европа обаче наскоро благоприятства големи пожари в страни като , Германия и Полша, в които това обикновено се случва много рядко.Става ясно още, че през 2017 г. над 25 % от общата изгоряла площ се е намирала в мрежата \"Натура 2000\", поради което са необходими повече усилия на държавите от ЕС за възстановяването и управлението на защитените местообитания и техните екосистемни услуги, включително с оглед на предотвратяването на горските пожари, призовават от комисията.Повечето горски пожари на територията на ЕС са били причинени от човешка дейност.Държавите членки и институциите на ЕС следва да продължават да работят ръка за ръка, като предоставят насоки за това как да се действа при горски пожари и как да се повиши устойчивостта въз основа на националния опит и най-добрите практики.В тази връзка еврокомисарят по въпросите на околната среда Кармену Вела заяви, че горските пожари логично се усилват заради екстремните метеорологични условия - дълготрайните суши и горещини. Това правило и гасенето на стихиите по-лесно.\"Повече от 90 % от всички горски пожари са предизвикани от човешка дейност, поради което ЕС работи съвместно с държавите членки за превенцията и прави необходимото гражданите и лицата, вземащи решения, да са по-осведомени за рисковете от горски пожари. Трябва също да инвестираме много повече в управлението на горите, за да се гарантират най-добрите практики в целия ЕС. Лятото на 2018 г. отново ни показа колко много работа предстои да бъде свършена по превенцията, а Европа трябва да остане начело в борбата срещу изменението на климата\", допълни еврокомисарят.Припомняме, .При пожара тогава бяха унищожени 17 000 дка смесени гори.Изпълнителният директор на Агенцията по горите Григор Гогове заяви, че на мястото на изпепелените дървета ще се предприеме  на всички пострадали при пожара гори.Тази година Агенцията по горите организира голяма  в страната преди сухите месеци.", "date": "2018.09.25", "title": "Европа е изправена пред все по-големи рискове от горски пожари"}
{"url": "https://news.bg/int-politics/es-kitay-i-rusiya-zaobikalyat-sanktsiite-na-sasht-sreshtu-iran-s-novi-platezhni-mehanizmi.html", "text": "Оставащите страни по ядреното споразумение с Иран се договориха да продължат да работят за поддържане на търговията с Техеран, въпреки скептицизма, че това е възможно, след като санкциите на САЩ за прекратяване на продажбите на ирански петрол ще бъдат възобновени през ноември, съобщава \"Ройтерс\".Президентът на САЩ Доналд Тръмп реши през май да изтегли страната от споразумението и да възстанови икономическите санкции срещу Иран, включително онези, които се опитват да принудят неговите големи клиенти да спрат да купуват ирански суров петрол.В изявление след среща между представители на Великобритания, Китай, Франция, Германия, Русия и Иран, групата обяви, че са решени да разработят платежни механизми за продължаване на търговията с Иран въпреки скептицизма на много дипломати, че това ще бъде възможно.\"Като се има предвид спешността и необходимостта от конкретни резултати, участниците приветстваха практическите предложения за поддържане и разработване на платежни канали, особено инициативата за създаване на Средство със специално предназначение (SVP) за улесняване на плащанията, свързани с износа на Иран, включително петрол\", се изтъква в съвместно изявление на групата страни.Няколко европейски дипломати посочиха, че идеята за SPV е да се създаде бартерна система, подобна на тази, използвана от СССР по време на Студената война за размяна на ирански петрол за европейски стоки без посредничество на пари.Идеята е да се заобиколят санкциите на САЩ, които трябва да бъдат възстановени през ноември, съгласно които Вашингтон може да отреже от американската финансова система всяка банка, която улеснява сделка за петрол с Иран.Говорейки с журналисти след срещата, ръководителят на външната политика на Европейския съюз Федерика Могерини заяви, че решението за създаване на такова платежно средство вече е взето и че техническите експерти отново ще се срещнат, за да уточнят подробностите.\"На практика това ще означава, че страните членки на ЕС ще създадат юридическо лице, което да улеснява законните финансови сделки с Иран, което ще позволи на европейските компании да продължат да търгуват с Иран в съответствие със законодателството на ЕС и могат да бъдат отворени към други партньори в света\", посочи Могерини.Много дипломати и анализатори обаче са скептични, че подобно платежно средство може в края на краищата да осуети санкциите на САЩ, като се има предвид, че Америка може да промени законите си за санкции, за да забранят такива бартерни сделки.", "date": "2018.09.25", "title": "ЕС, Китай и Русия заобикалят санкциите на САЩ срещу Иран с нови платежни механизми"}
{"url": "https://news.bg/regions/dvama-ribari-se-udaviha-a-treti-uspya-da-se-spasi-kray-nos-emine.html", "text": "Двама рибари се удавиха, а трети успя да се спаси. Инцидентът стана край нос Емине. Рибарите са влезли в морето, за да изтеглят мрежите си за паламуд, поясни БНР.В началото морето е било спокойно, но след час силният вятър предизвикал пет бала вълнение. Винтът на лодката се заплел в мрежите. Това е най-вероятната причина за обръщане на плавателния съд, заяви кметът на Свети Влас Иван Николов.\"Излезли са, за да си издърпат мрежите. Това става след \"Елените\", в посока нос Емине. Двигателят на лодката отказва да работи. Вдига се голяма вълна с много силен вятър. Вълните започват да бият на борд, обръща се лодката. Единият човек се е оплел в мрежите\", обясни Николов.Другият е успял да си сложи спасителна жилетка и той е оцелял. Третият е издържал около десетина минути. Силите явно не са му стигнали и той се е удавил.", "date": "2018.09.25", "title": "Двама рибари се удавиха, а трети успя да се спаси край нос Емине"}
{"url": "https://news.bg/education/15-20-ot-balgarskite-uchenitsi-kandidatstvat-v-chuzhdi-vuz-ove.html", "text": "Между 15-20% от завършващите всяка година кандидатстват в чуждестранни университети. Това заяви на пресконференция в БТА Николай Христанов -мениджър Висше образование в международния проект \"Световно образование\".Преди влизането на България в ЕС този процент не е надхвърлял 5%, като важна тенденция от проекта отчитат 29% ръст на ранните кандидатури за прием в западни университети.Най-предпочитаната образователна дестинация е Великобритания. Интересът към страната е висок и заради запазването на студентското кредитиране в условията на Брекзит.\"Двете британски групи Оксфорд и Кеймбридж оглавиха световната ранглиста на най-добрите университети за 2018 г., като взеха първо и второ място преди основните им конкуренти Харвард, Принстън и Станфорд.Към момента имаме обработени по седем кандидатури съответно за Оксфорд и за Кеймбридж\", заяви Христанов. Преобладават специалностите Компютърни науки, Психология, Философия, Лингвистика и Икономика.Международното изложение \"Световно образование\" ще представи над 30 от най-добрите британски университети, като най-засилено присъствие ще има Лондонската група именно поради повишения интерес от българските студенти.20% ръст на интереса на българските студенти се отбелязва и към Холандия - поради големия брой специалности на английски език и решението на правителството таксата за първокурсници от ЕС да бъде намалена на половина - от 2060 евро на 1030 евро. Бизнес, Икономика, Дизайн, Програмиране и нетрадиционни програми като Спортен мениджмънт и Авиоинжинерство са сред топ специалностите за българи в страната.Интересът на български студенти към университети в Германия и Австрия също се е повишил с над 30%. Това е причината на изложението да бъдат представени над 12 висши учебни заведения от двете държави.Скандинавските страни също се нареждат сред предпочитанията на българите, отбелязват от \"Световно образование\". Поради популярността на датските университети предимно заради безплатното образование, правителството на Дания въведе нови условия за прием, квоти за чуждестранни студенти и завишени изисквания за владеене на английски език.Там сред предпочитаните специалности там са \"Туризъм\", \"Дизайн\" и \"Компютърни науки\".С консултантския проект \"Кариерен навигатор\" международният проект цели да насочи кандидат-студентите към правилните за тях специалности и университети.\"Опитът ни показва, че често учениците или се колебаят, или искат да учат специалности, които са се превърнали в мода, но не винаги съответстват на реалните им възможности и силните им страни\", обясни Стефка Златева.Международното изложение \"Световно образование\" ще се проведе в София, Варна, Пловдив и Бургас.", "date": "2018.09.25", "title": "15-20% от българските ученици кандидатстват в чужди ВУЗ-ове"}
{"url": "https://news.bg/politics/darzhavata-sas-speshni-zakonodatelni-merki-sreshtu-kontrabandata.html", "text": "Държавата в спешен порязък взима законодателни мерки срещу контрабандата.Това е резултат след спешното заседание в Министерство на финансите, където се събраха министрите Владислав Горанов, Младен Маринов и Цецка Цачева, главният прокурор Сотир Цацаров, директорът на Агенция \"Митници\" Георги Костов и председателите на комисии в Народното събрание Данаил Кирилов и Емил Димитров.Миналата седмица главният прокурор  и днес държавата се обедини.Парламентът трябва максимално бързо да започне разглеждането на законодателни промени, които да преодолеят празнотите в Наказателния кодекс във връзка с незаконното производство на акцизни стоки, обяви на брифинг финансовият министър Владислав Горанов. Именно от Цацаров той разбрал, че са нужни законодателни промени, за по-ефективно борба с контрабандата.Поставили сме срок до края на следващата седмица промените в Наказателния кодекс да бъдат на вниманието на народните представители, обяви правосъдният министър Цецка Цачева. В спешен порядък още в рамките на деня експертна група в Министерство на правосъдието заедно с представители на прокуратурата и на Министерството на финансите ще изработят съответните промени.Само чрез административно наказателните уредби не може да бъде предотвратено незаконното производство на акцизни стоки, тъй в държавата липсва информация за нарушения до момента на проверките, по думите й.Процентът на условните присъди не може да бъде мерило за наказателното производство, включи се и главният прокурор. На въпрос защо 63% от присъдите по данъчни престъпления са условни, Цацаров коментира: \"Законът е предвидил възможността за неосъждани лица да се постановява условно осъждане. Това е нещо обичайно.\"Иначе главният прокурор е доволен, че исканията му са чути. Въпросът е идеите, намеренията и волята да са облечени в подходяща законодателна техника, допълни още Сотир Цацаров.Припомняме, на 5 септември  - \"Топаз мел\", \"Винпром Карнобат\" и \"Сис индустриийс\". При операцията бяха задържани общо10 лица, .След това спецпрокуратурата повдигна обвинение на 8 души за продажба на акцизни стоки без бандерол, извършване на данъчни престъпления и пране на пари.Обвиняем по разследването е й синът на Стайков - Стайко Стайков, който все още се издирва, и за неговото задържане е издадена Европейска заповед за арест.Съдът реши , заедно с неговия родственик Белун Хазърбасанов и Иван Димитров, който е син на кмета на Карнобат.След това от за за производство и бутилиране на спиртни напитки на \"Винпром Карнобат\", намиращи се край селата Венец и Церковски.На 22 септември, служителите от запечатаните обекти .От агенцията  с 60 дни.Това предизвика  Те обвиняват в лъжа директора на Агенция \"Митници\" в Бургас Валери Стефанов, който заяви, че има  за спиртни напитки на \"Винпром Карнобат\".", "date": "2018.09.25", "title": "Държавата със спешни законодателни мерки срещу контрабандата"}
{"url": "https://news.bg/int-politics/demokratsiyata-ne-e-dadenost-raztrevozhena-olbrayt.html", "text": "\"Тръмп не е фашист, но е най-недемократичният президент на САЩ\", коментира Мадлин Олбрайт, бивш държавен секретар на САЩ при президентството на Бил Клинтън, в интервю за La Razon.Мадлин Олбрайт е родена в Прага 1937 г. и е мигрант в годините на Втората световна война. Тя бяга със семейството си в Лондон, след като Хитлер нахлул в Чехословакия. След нацисткия кошмар те се завръщат, но през 1948 г. отново напускат страната, след победата на комунизма. Олбрайт е на 11 години, когато пристига в САЩ. Работила е като университетски преподавател и американски посланик в ООН.През 1997 г., Бил Клинтън й поверява външната политика на страната. Автор е на няколко книги, последната от които е \"Фашизъм: предупреждение\", в която бившият държавен секретар предупреждава за опасността от появата на крайно десен национализъм и изолационизъм в Съединените щати, предупреждение, което се отнася и за Европа.В настоящето интервю, тя коментира, че ако Тръмп спечели през 2020 г., ще бъде много лоша новина и предупреждава, че никой не може да приема за даденост демокрацията в своята страна:\"Фашизмът\" е система за придобиване и поддържане на власт и това, което отличава един авторитарен лидер от фашист, е използването на насилие, за да се добере до властта или да я поддържа. Всеки фашист е авторитарен, но не всеки авторитарен водач или диктатор е фашист. Това, което намирам за интересно е, че и Хитлер, и Мусолини са се възползвали от демокрацията.Авторитарният популизъм, корупцията в политическите елити, нарастващото социално неравенство и това, което се случи е, че сега имаме сериозни проблеми в нашите общества. Някои произхождат от технологии, от войни, а други са генерирани от наследството на комунизма. Като пример, след края на комунизма в Централна и Източна Европа имаме олигарси, които корумпират системата, за да продължат да контролират страните и обществата, икономиката и политиката.Глобализацията носи много предимства, но има отрицателна страна, тя няма лице, а хората искат да запазят своята идентичност, религия, език, всичко, свързано с патриотичното, но не трябва да се бърка с хипер-национализма, което е много опасно, защото той винаги има нужда от враг. С икономическата криза и мигрантите, национализмът се опитва да обвини някого, да намери изкупителна жертва. Принципно, предупреждението е за американците. В Съединените щати се повтарят някои от опасните неща, които се случиха в моята страна през тридесетте години на миналия век, когато се появи изолационистко движение. Искам да кажа ясно, че не наричам Тръмп фашист, но вярвам, че той е най-недемократичният президент в съвременната американска история.Той вярва, че може да е над закона, не уважава институциите и обижда пресата, нарича я враг на народа. Притесняват ме някои неща в Германия, Австрия и Италия, но това не е фашизъм и все пак е крайно дясно.Искам да пробудя хората, особено младите хора, да участват в демокрацията. Работим много усилено, скоро провеждаме избори за Конгрес. Конгресът е противотежест на изпълнителната власт.Лично аз мисля, че би било много лошо, ако Тръмп бъде преизбран. Много пъти посетих Европа в последно време и лидерите там се чувстват много объркани от това, което се говори и случва в Съединените щати и считат, че още шест години с Тръмп, би било доста опасно.Има много въпроси за това, което прави Тръмп и много притеснения за позицията на САЩ в света. Все повече и повече хора се питат какво точно прави нашия президент.Аз съм емигрант и едно от нещата, които баща ми каза, когато стигнахме до Америка е, че американците не трябва да приемат, че тяхната демокрация е гарантирана. Да, американската демокрация е много силна, но не може да се приеме, че тя винаги ще бъде такава.По отношение на Путин и стабилността на Европа, да, Путин беше агент на КГБ. Той знае как да използва пропаганда и има цел, да подкопае демокрацията в Централна и Източна Европа, да върне тези области в руската сфера на влияние и да раздели европейците от САЩ, техният съюзника. Той също така иска да подкопае американската демокрация.Надявам се, че не сме в нова Студена война и се надявам да имаме възможност да оправим взаимоотношенията със страните, с които имаме трудност, като Русия и Китай, да се конкурираме на определени нива, но и да си сътрудничим на други.Аз съм голям защитник на НАТО, играе важна роля и значението му все още е голямо, но тук съм съгласна с Тръмп, че страните трябва да изпълняват своите финансови вноски в НАТО. Най-важният проблем сега е поведението на Турция, един от ключовите членове, защото купува оръжие от Русия.Разширяването на НАТО се случва, защото има държави, които искат да бъдат там. Не става въпрос за американския експанзионизъм, а за желанието на страните да бъдат част от алианса. Русия загуби Студената война, комунизмът не работи. Путин каза, че най-голямото бедствие на 20-ти век е разпадането на Съветския съюз, това е голямо непознаване на историята, когато помислим за милионите хора, които са загинали в двете световни войни.Във всички общества има разделения, а Тръмп направи разделението в САЩ по-голямо. Това, което трябва да направим е да подобрим американската демокрация, образованието и здравната система и да разберем какви са последиците от технологиите за заетостта и кой печели от глобалната търговия. По този начин можем да подобрим демокрацията. Не искаме да имаме авторитарно правителство.", "date": "2018.09.25", "title": "Демокрацията не е даденост, разтревожена Олбрайт"}
{"url": "https://news.bg/regions/razchistvat-otlomkite-ot-mola-v-blagoevgrad-sled-ogledite.html", "text": "Разчистването на отломките от  ще започне след приключването на огледите на сградата, които текат и в момента. Това заяви пред БНТ областният управител на Благоевград Бисер Михайлов.Предстои да станат ясни и причините довели до инцидента. Засега са възприети две възможности - фасадата на сградата се е сринала заради силния вятър или заради некачествени строителни дейности.По думите на Михайлов разчистването на отломките е ангажимент на фирмата концесионер.Към момента районът около мола е обезопасен и не се допуска преминаването на граждани.Припомняме, при инцидента нямаше пострадали хора.Сградата на бившия ГУМ в Благоевград беше напълно ремонтирана през 2014 година, когато беше пусната отново в експлоатация. Сградата е отдадена на концесия за срок от 25 години.Фасадата на търговския център е базирана на 3D графики, различни по обем и цвят, които през нощта светят. Именно те паднаха вчера при силния вятър, допълват от обществената телевизия.В търговския център се помещават около 15 магазина. През нощта екипи са извършили оглед за възникнали пожари или тлеещи огнища, тъй като свидетели са разказали, че имало силна миризма на горящи кабели.В тази връзка областният управител допълни, че голяма част от кабелите, които са захранвали светещите панели, са скъсани. Поради това е спряно електроподаването в цялата сграда, така че да не възникне пожар.Дежурни екипи ще останат на място, тъй като има реална опасност и останалата част от фасадата на сградата да падне.Случаят коментира кметът на Благоевград д-р Атанас Камбитов. По думите му в конкретния случай трябва да се търси експертиза, отговорността щяла да бъде разпределена между проектантите и изпълнителите на ремонтните дейности.На въпрос дали може да става въпрос за некачествено строителство Камбитов отговори, че не може да твърди такова нещо. \"Аз не мога да твърдя, но щом има вятър около 90 километра в час мисля, че не е чак толкова силен и не би трябвало да има такива последствия\", заяви градоначалникът.По данни на дежурния синоптик от Националния институт по метеорология и хидрология (НИМХ) при БАН към 18 часа вчера, 24 септември, когато се срина и фасадата на мола, скоростта на вятъра в Благоевград е била около 60 км/ч.Обектът е застрахован, а от общината казаха, че нямат ангажимент за поддържането му.Междувременно единият от концесионерите на мола Георги Тозев заяви, че не помни дали по договора, сключен със строителите на фасадата, има дадена гаранция за това, което са извършили. Тозев заяви, че фирмата, която е изградила фасадата, е \"Комфорт партнър\", а архитект е бил Илиан Илиев.Тозев заяви и че ще се изчакат експертните констатации относно причините за сриването на фасадата на сградата, за да се прецени дали да се търси отговорност от фирмата строител.Стана ясно и че ще се проведе среща между фирмата строител, проектантите, общината и фирмата, която стопанисва сградата.", "date": "2018.09.25", "title": "Разчистват отломките от мола в Благоевград след огледите"}
{"url": "https://news.bg/int-politics/elektronna-voenna-sistema-na-rusiya-pristigna-v-siriya.html", "text": "Електронно военно оборудване на Русия, чието предназначение е да предотвратява въздушни удари, е пристигнало в Сирия, след като Москва действа в спешен порядък за подсилване на противовъздушната отбрана на своя съюзник Дамаск, съобщават руските медии.След като руски военен самолет беше свален от сирийската противовъздушна отбрана през миналата седмица, докато се опитваше да отблъсне въздушен удар на Израел, Москва обяви, че ще снабди Сирия със своята усъвършенствана система за противоракетна отбрана С-300, както и да изпрати технология за заглушаване в региона, което разтревожи Израел и САЩ.Според руския в. \"Известия\" електронното военно оборудване е пристигнало в руската военновъздушна база \"Хмеймим\" край Латакия вчера на борда на транспортен самолет Ил-76. В статията са цитирани източници, запознати с доставката.Без подробно да описват какво точно е изпратено, източниците са отбелязали, че системите са предназначени да разстройват въздушните радари, комуникациите и въздушния контрол на самолетите и системите за сателитна навигация, използвани в щурмови самолети, в безпилотни самолети и в направлявани боеприпаси.Операторите ще могат да проектират защитен \"радиоелектронен купол\" по протежение на стотици километри над Сирия и по крайбрежието на Средиземно море.Хмеймим е основната военновъздушна база, използвана от руските сили в Сирия, подкрепящи режима в неговия стремеж да сломи бунтовниците и терористите на територията на страната. Това е базата, в която руският Ил-20 се опитваше да кацне, когато беше свален от сирийската противовъздушна отбрана, при което загинаха 15 руски военнослужещи.Русия вече разполага със собствена система за противовъздушна отбрана С-300 в Сирия, заедно с по-модерната система С-400. Руският в. \"Комерсант\" съобщи днес, че Русия възнамерява да изпрати в Сирия две до четири батареи С-300. Ако е необходимо, батареите ще бъдат увеличени до шест или осем, допълват източниците.", "date": "2018.09.25", "title": "Електронна военна система на Русия пристигна в Сирия"}
{"url": "https://news.bg/regions/dve-momcheta-s-opasnost-za-zhivota-sled-tezhka-katastrofa-kray-nova-zagora.html", "text": "Момиче на 15-годишна възраст е предизвикало тежка катастрофа край Нова Загора. Към момента на инцидента момичето управлявало самокатастрофиралия автомобил, съобщи bTV.Произшествието станало около 19 часа в неделя, 23 септември.Вследствие на катастрофата са пострадали сериозно двама души - две момчета на 18 години, които били в колата към момента на инцидента.Момчетата на настанени в болнично заведение с тежки черепни травми и с опасност за живота.15-годишната водачка е без наранявания.Стана ясно, че автомобилът се е обърнал и се е ударил в дърво. Това станало на кръстовище, намиращо се в близост до село Загорци.", "date": "2018.09.25", "title": "Две момчета с опасност за живота след тежка катастрофа край Нова Загора"}
{"url": "https://news.bg/politics/bsp-pravi-sobstveno-razsledvane-na-sdelkata-za-chez.html", "text": "Социалистите изпращат делегация в Чехия да провери сделката за продажба на електроразпределителното дружество за Северозападна България и София ЧЕЗ. След срещите от БСП ще се отчетат пред обществото, за да се знае истината за сделката.Вече имаше среща между представители на социалистите и чешката компания. Първите разговори показаха интересни неща, лаконична бе Корнелия Нинова. Повече информация тя обеща на журналистите след време: \"Изчакайте 10-тина дни\", помоли Нинова.Чешки депутати вече се срещнали с левите си колеги у нас и обяснили за сделката.Решението за собственото разследване социалистите са взели след като стана ясно, че дружеството на Гинка Върбанова се изтегля от бизнеса със соларните паркове и фирмата й е подала искане в КЗК за повторна процедура.Гинка Върбакова иска да придобие ЧЕЗ и да заобиколи правилата, стана ясно по време на пресконференцията.На редовния брифинг на \"Позитано\" 20 беше коментирано и ръкуването между премиера на България Бойко Борисов и американския президент Доналд Тръмп. В БСП гледат с насмешка на тази историческата среща.Нищо историческо, според Деница Златева, няма в едно обикновено ръкостискане. Срещата Борисов - Тръмп не можела да се сравни със срещата на американския президент с Ким Чен Ун, допълни Златева.", "date": "2018.09.25", "title": "БСП прави собствено разследване на сделката за ЧЕЗ"}
{"url": "https://news.bg/politics/sotsialistite-pritesneni-za-poskapvaneto-na-toka.html", "text": "От БСП скочиха срещу поскъпването на тока и парното. Червените са притеснени от намерението на КЕВР да вдигне цената им от есента.Това ще доведе до увеличение на всички стоки и услуги, ядосана е Корнелия Нинова. През юли е имало скок в цените на енергоносителите, припомниха червените. Поскъпването ще се усети най-тежко през зимата.Държавата е на колене и пред търговските вериги, недоволна е соцводачката. Тя критикува властта, че ходела да се моли на веригите да не вдигат цената на хляба. Ако млякото поскъпне пак ли ще ходят да се молят от магазин на магазин, питат от \"Позитано\" 20.Корнелия Нинова иска да се увеличи броя на семейства, които да получават енергийни помощи. В момента семействата, които ползват енергийни помощи са 204 635, правим ги четиристотин хиляди. В България четиристотин хиляди домакинства използват над 10% от доходите си за енергия. Над 86 милиона лева ще струва тази мярка, поясни Нинова.Ако левите управляват и пари ще се вземат от излишъка. Два милиона души са бедни у нас. Трябва да се вземат мерки, каза Нинова. Левите отново настояха за диференцирано ДДС за хляба.", "date": "2018.09.25", "title": "Социалистите притеснени за поскъпването на тока"}
{"url": "https://news.bg/int-politics/iran-zaplashva-da-udari-s-raketi-stolitsite-na-sauditska-arabiya-i-oae.html", "text": "Иранска медия, която е близка до твърдолинейната Революционна гвардия на Иран, публикува видео, в което столиците на Саудитска Арабия и Обединените арабски емирства (ОАЕ) са заплашени с ракетни нападения, което допълнително засилва напрежението в региона след нападението на екстремисти по време на военен парад в югозападната част на Иран, съобщава \"Асошиейтед прес\". Видеото е било публикувано в \"Туитър\", но по-късно е било изтрито от полуофициалната информационна агенция \"Фарс\". Това става на фона на обвинението на върховия лидер на Иран аятолах Али Хаменеи срещу Рияд и Абу Даби за нападението в град Ахваз в събота, при което загинаха най-малко 25 души и бяха ранени над 60 души.Заплахата засилва тревогата в целия Персийски залив, след като икономиката на Иран се срива след изтеглянето на Америка от ядреното споразумение на Техеран със световните сили, а силите на Саудитска Арабия и ОАЕ са затънали в продължаващата с години война в Йемен.Междувременно иранските власти идентифицираха петимата мъже, които извършиха нападението по време на парада, като ги обявиха за джихадистки арабски сепаратисти. Най-малко двама от идентифицираните са се появили във видео, разпространено от терористичната групировка ДАЕШ (\"Ислямска държава\"), която твърди, че е извършила нападението в Ахваз.Видеото на \"Фарс\" показва кадри от предишни атаки с балистични ракети, изстреляни от Революционната гвардия, а също така и графика на снайперистка пушка, насочена срещу Абу Даби в ОАЕ и Рияд в Саудитска Арабия. Видеото също така заплашва Израел.\"Епохата на удряш и бягаш изтече\", се чува гласът на Хаменеи във видеото, като репликата е взета от реч през април на върховния лидер. \"Тежко наказание е на път\", се чува още във видеото.Иран изстрелва балистични ракети два пъти през последните години. През 2017 г., отговаряйки на атака на ДАЕШ срещу Техеран, Революционната гвардия изстреля ракети, които поразиха цели в Сирия. По-рано този месец пък гвардейците предприеха удар срещу среща на ирански кюрдски сепаратисти в Северен Ирак.Революционната гвардия, която е паравоенна сила, която е подчинена само на Хаменеи, има пълен контрол върху програмата за балистични ракети на Иран.", "date": "2018.09.25", "title": "Иран заплашва да удари с ракети столиците на Саудитска Арабия и ОАЕ "}
{"url": "https://news.bg/crime/nad-8-500-sluchaya-na-previshena-skorost-prez-dalgiya-uikend.html", "text": "В рамките на само 4 дни пътните полицаи у нас регистрираха над 8 500 случая на превишена скорост, съобщиха от пресслужбата на МВР.Проверките на катаджиите започнаха още в петък, когато се очакваше интензивен трафик заради 3-дневния уикенд. До понеделник включително пътните полицаи са проверили 18 129 моторни превозни средства и 23 965 души.Точният брой на констатираните водачи с превишена скорост е 8 581.В хода на проверките са издадени общо 6 160 фиша и 2 631 акта за установени административни нарушения.Отделно са издадени 397 заповеди за принудителни административни мерки.Отнети са 194 свидетелства за управление на МПС заради неплатени задължения към КАТ.По време на осъществените проверки на място на шофьорите са връчени общо 956 електронни фиша.", "date": "2018.09.25", "title": "Над 8 500 случая на превишена скорост през дългия уикенд"}
{"url": "https://news.bg/int-politics/tramp-ne-vaznameryava-da-se-sreshta-s-prezidenta-na-iran.html", "text": "Президентът на САЩ Доналд Тръмп обяви в профила си в \"Туитър\", че не възнамерява да се срещне с иранския си колега Хасан Рохани в близко бъдеще.Американският държавен глава обаче не изключи възможността за подобна среща в бъдеще, добавяйки, че смята Рохани за \"абсолютно прекрасен човек\".\"Независимо от исканията, нямам планове да се срещна с иранския президент Хасан Рохани. Може би някой ден в бъдеще. Сигурен съм, че е абсолютно прекрасен човек!\", написа Тръмп.Изявлението му идва в контекста на продължаващото напрежение между САЩ и Иран, след като Вашингтон се оттегли от ядреното споразумение на Техеран със световните сили и реши да наложи нов набор от санкции срещу Иран, които трябва да влязат в сила през ноември.В понеделник Рохани подчерта, че страната му остава ангажирана с ядреното споразумение и че ако Тръмп иска да преговаря с Иран, той трябва да върне САЩ в споразумението.Междувременно Тръмп коментира в \"Туитър\", че САЩ са станали много по-силни и много по-богати, отколкото са били, когато той встъпи в длъжност преди по-малко от две години. \"Ние сме също така МНОГО по-сигурни!\", отсече той.  ", "date": "2018.09.25", "title": "Тръмп не възнамерява да се среща с президента на Иран"}
{"url": "https://news.bg/politics/borisov-gubi-v-sblasaka-s-prezidenta-otseni-andrey-raychev.html", "text": "\"С всяко удряне по Радев Борисов се приближава до своя политически край - до предсрочни избори\". Това заяви пред bTV социологът Андрей Райчев.Той прогнозира, че в сблъсъка между президента Румен Радев и премиера Бойко Борисов победител ще е Радев, както винаги преди това се е случвало.Българските президенти правят две неща събарят премиера и после си правят партия, която не успява, допълни социологът.\"Планът на коалицията да оцелее до 2021 година не ми се вижда реалистичен, едва ли ще оцелее след 2019 г., когато ни чакат два вида избори\", смята Райчев.По думите му не се говори за предсрочни избори, но изглежда, че работата е към приключване.Райчев определи като пълни глупости твърденията, че срещата между Ахмед Доган и американския посланик Ерик Рубин е, за да се сваля Борисов.Според него САЩ са притеснени от случващото се в Турция и имат нужда от стабилност в България и присъствие, а без ДПС стабилност не може да има.Социологът е категоричен, че Доган е ключов фактор и без него не може, тъй като не е допуснал ислямизация.", "date": "2018.09.25", "title": "Борисов губи в сблъсъка с президента, оцени Андрей Райчев"}
{"url": "https://news.bg/int-politics/frantsiya-ne-puska-migrantski-korab-v-marsiliya.html", "text": "Франция не е готова да позволи на Средиземноморския спасителен кораб Aquarius да акустира и свали десетки мигранти в пристанище Марсилия съобщи във вторник френският финансов министър, цитиран от \"Ройтерс\".\"За момента отговорът е \"Не\", коментира Бруно льо Мер в отговор на въпрос дали Париж е готов да отговори положително на искането на благотворителни организации 58 души на борда на кораба да слязат на пристанището.Корабите трябва да получат достъп до най-близкото пристанище според европейските правила, Марсилия не е най-близкото, коментира Льо Мер.\"По въпросите с миграцията всичко трябва да бъде решено твърдо и ясно и европейските правила да бъдат зачитани\", допълва министърът.Aquarius 2 е единственият оставащ благотворителен спасителен кораб, който все още действа в централната част на средиземноморието, , които в много случаи се опитват да стигнат до Европа от Либия.", "date": "2018.09.25", "title": "Франция не пуска мигрантски кораб в Марсилия"}
{"url": "https://news.bg/health/detskata-travmatologiya-na-pirogov-ima-speshna-nuzhda-ot-nov-rentgen.html", "text": "Детската травматология на УМБАЛСМ \"Пирогов\" има спешна нужда от нов рентген, информира Нова.Рентгенът ще помогне на медиците за поставянето на най-прецизната диагноза, както и за по-малкото облъчване на децата.По думите на началника на клиниката по детска травматология д-р Никола Цуцумански новата техника е необходима за лечението на деца като 5-годишно момче, прието в болницата след ранявания. \"Той е мъничък, с крехки костици и ни трябва апарат с много добра резолюция\", допълни специалистът.Цуцумански посочи още, че с нов и по-детайлен рентген самата работа на медиците ще бъде по-прецизна.\"Идеята е да се закупи такъв апарат, където при децата ще бъде облъчването минимално.\" Това заяви директорът на здравното заведение проф. д-р. Асен Балтов.По думите му за закупуването на техниката ще се необходими 150 000 лева с ДДС. \"Държавата дава каквото може, но някои неща са по-важни, а други по-неважни\", обясни още Балтов.В клиниката се лекуват стотици деца годишно. По думите на старшата сестра Петя Матеева в клиниката предимно се настаняват деца, пострадали при катастрофи. \"Преди години беше събитие, ако бъде блъснато дете. Сега всеки ден пристига по някое блъснато дете\", разказва още сестрата.За закупуването на техниката започва кампания за набирането на необходимите средства. Всеки, който желае, може да подкрепи каузата по банков път.Сметка:BG08 CECB 9790 1045 1599 07", "date": "2018.09.25", "title": "Детската травматология на \"Пирогов\" има спешна нужда от нов рентген"}
{"url": "https://news.bg/society/bencho-benchev-veche-ne-e-zam-shef-na-obshtinskiya-savet-v-burgas.html", "text": "След гласуване на общинския съвет в Бургас Бенчо Бенчев вече не е зам.-председател на бургаския общински съвет, съобщи БНР. Предложението за освобождаването на Бенчо Бенчев е от председателя на Общинския съвет в Бургас Константин Луков.Причината е разследването на Бенчев, след като беше задържан преди месец и половина в Истанбул с Димитър Желязков.Имаше спорове дали е трябвало той да бъде освободен от поста или да се изчака решението на съда.Припомняме, Бенчев заедно с бившия депутат от ДПС Несрин Узун бяха сред арестуваните при  на 4 август., Несрин Узун - също, въпреки че и двамата са задържани в хотела, където е отседнал бургаският криминален бос, а самата стая в хотела е регистрирана е направена от Узун на името на Бенчев. Както Бенчев, така и Узун бяха в ареста в Бургас, но , без да им бъдат повдигани обвинения.Общинският съветник от Бургас Бенчо Бенчев, който беше пуснат от ареста под , обжалва решението.Бенчев е акционер в охранителната фирма \"Аркус\", в която Митьо Очите е имал договор за консултант.По думите на адвоката му Иво Найденов служителите в \"Аркус\" са повече от 200 или 300 души, но това не означава, че Бенчев има общ бизнес с тях.Според него, защото много хора се упражняват на гърба му.", "date": "2018.09.25", "title": "Бенчо Бенчев вече не е зам.-шеф на общинския съвет в Бургас"}
{"url": "https://news.bg/int-politics/premierat-na-shvetsiya-pada-ot-vlast.html", "text": "Премиерът на Швеция Стефан Льовен загуби вот на доверие в парламента, което означава, че ще трябва да подаде оставка, но тъй като нито един от политическите блокове няма мнозинство, остава неясно кой ще сформира следващото правителство, съобщава \"Франс прес\".Парламентарните избори на 9 септември не излъчиха победител, като лявоцентристкият блок на Льовен спечели 144 места, едно повече от опозиционния дясноцентристки \"Алианс\".Антиимиграционната партия \"Шведски демократи\", които имат 62-ма депутати, също подкрепиха вота за отстраняването на Льовен.Анализаторите очакват председателят на парламента да възложи на Улф Кристерсон, който е лидер на Умерената партия, която е най-голямата партия в \"Алианс\", да се опита да сформира ново правителство.Но след като \"Алианс\" са малцинство, той се нуждае от подкрепа или от \"Шведски демократи\", които са избягвани от всички политически сили, откакто партията влезе в парламента през 2010 г., или от лявоцентристкия блок.Социалдемократите на Стефан Льовен отхвърлиха да окажат подкрепа за правителство на \"Алианс\".Лидерът на \"Шведски демократи\" Джими Акесон повтори, че партията му ще свали всяко правителство, което не им дава думата по въпросите на имиграцията, здравеопазването, пенсиите и престъпността.\"Ако Улф Кристерсон иска да стане премиер, това може да се случи само с моята помощ\", подчерта лидерът на \"Шведски демократи\" Джими Акесон.\"Алианс\", който включва умерените, центристите либералите и християндемократите, обяви, че няма да преговарят с антиимигрантската партия.", "date": "2018.09.25", "title": "Премиерът на Швеция пада от власт"}
{"url": "https://news.bg/economics/ivanov-i-kevr-davat-8-a-ne-14-uvelichenie-na-tsenata-na-bulgargaz.html", "text": "Газът за потребителите, домакинства и бизнес няма да поскъпне с повече от 8% от 1 октомври и няма да стигне 13, 89%, както някои недобросъвестно се стремят, обясни председателят на КЕВР Иван Иванов.Заседанието проследи и омбудсманът Мая Манолова, като Иванов коментира неин въпрос за осреднени цени на котировките на алтернативните горива и изчисленията, направени от заявителя и от експерти на КЕВР, са така, както изисква нормативът, смята той.В други случаи, когато е имало надзет приход от страна на \"Булгаргаз\", КЕВР е коригирала цените с намаляване на поисканото увеличение. Сега няма надзет приход от \"Булгаргаз\" и няма инструмент за въздействие върху цените, допълни той.Иванов обясни и че цената се формира не само от самата цена на природен газ, но и от задължително заплащане на достъп, пренос, разпределение и снабдяване и когато КЕВР въздействие, го прави в името на обществения интерес.Токът, който е най-важен за потребителите, няма да поскъпва сега, а цената зависи и от петрола, както и от Тръмп и Иранската сделка, добави Иванов. Според него, КЕВР е намерила необходимия буфер с излишък от средства, събрани от фонда \"Сигурност на енергийната система\" и предлага да не се променя цената на електрическата енергия.Така КЕВР потиска и тенденции за повишаване на инфлацията и се явява и стабилизиращ фактор, добави председателят. \"Преди 4 години цената на природния газ беше стигнала космическите нива от 733 лева на 1000 куб./м. Към момента с притеснение ще отбележа, че цената на суровия петрол продължава да бъде много висока, но в крайна сметка не мога да направя никаква конкретна прогноза за последното изменение на цените, което трябва да настъпи преди Нова година. Надявам се събитията в международен план да не доведат до понататъшно повишаване\", коментира той.Освен повишение може и да има намаление на цени, но зависят от фактори извън България.", "date": "2018.09.25", "title": "Иванов и КЕВР дават 8, а не 14% увеличение на цената на \"Булгаргаз\""}
{"url": "https://news.bg/crime/zadarzhaha-u-nas-chernogorets-izdirvan-ot-interpol.html", "text": "У нас е арестуван черногорски гражданин, издирван от Интерпол заради присъда за опит за убийство. За Предраг Кнежевиц е издадена и Европейска заповед за арест.Софийски градски съд е постановил задържането му за срок до 40 дни, след като на 22.09.2018г. Софийска градска прокуратура (СГП) е внесла искане на основание чл. 13 ал.6 от Закона за екстрадицията и европейската заповед за арести за временно задържане на черногорския гражданин.Черногорските власти го издирват във връзка с изтърпяване на остатък от 8 месеца лишаване от свобода по постановена спрямо него присъда за опит за убийство.", "date": "2018.09.25", "title": "Задържаха у нас черногорец, издирван от Интерпол"}
{"url": "https://news.bg/economics/balgariya-zakova-vtora-godina-na-46-to-myasto-po-ikonomicheska-svoboda.html", "text": "За втора поредна година България се нарежда на 46-а позиция от общо 162 държави по света по икономическа свобода според доклад, изготвен от канадския институт \"Фрейзър\".Докладът в \"\" представя картината за 2016 година, която е последната година, за която има налични официални данни за всички страни. Докладът е разпространен за България от Института за пазарна икономика (ИПИ).Изследването измерва икономическата свобода - свободния избор, конкурентните пазари, защитата на собствеността, върховенството на правото и други. Представянето на държавите се изразява в резултат от 0 до 10 точки, като 10 точки съответства на максимална икономическа свобода.Резултатът на България в тазгодишното изследване е 7.41 точки. През миналогодишния доклад страната ни получава 7.40 точки.За сравнение Ботсвана и Перу са непосредствено преди България с по-висок резултат, а Уганда и Монголия - след страната ни.Отчита се, че за една година икономическата свобода в България е нараснала с едва 0.01 точки, което трудно може да се интерпретира като чувствителен напредък, пишат от ИПИ.Мястото на България е обусловено от оценката на икономическата свобода по няколко показателя.Първият - \"Размер на правителството\". По този показател страната ни получава 7.02 точки. България получава максимални точки за плоския данък, но общият резултат е намален заради размера на правителствените разходи и на държавните трансфери и субсидии. Оценката е същата и за 2015 година.Вторият показател - \"Съдебна система и право на собственост\". Тук България получава 4.83 точки. Наблюдава се спад в сравнение с миналогодишния доклад, отразяващ данни за 2015 година. Тогава оценката за страната ни по показателя е била 4.88 точки.България продължава да получава ниска оценка именно заради този показател, обясняват от ИПИ. Според анализаторите по-лошото е, че оценката по показателя отново се влошава, като основните причини за това са ниските оценки за независимостта и безпристрастността на съда, както и за доверието в полицията.Третият показател - \"Достъп до сигурни и стабилни пари\". В тази категория България от години получава най-високата си оценка - 9.44 точки.Валутният борд продължава да гарантира стабилни пари, а инфлацията остава сравнително ниска (към 2016 година). Страната отново получава максималния брой точки за възможността за свободно поддържане на банкови сметки в чуждестранна валута.Четвъртият показател - \"Свобода на международната търговия\". Тук страната ни получава оценка от 8.12 точки. Резултатът отразява ниските мита в международната търговия, но и отрицателното влияние на регулаторните пречки.Петият показател - \"Регулиране на кредита, труда и бизнеса\". В тази графа страната ни получава 7.61 точки. Резултатът е следствие от относително слабото регулиране на кредитните пазари и същевременно от тежките регулации за труда и бизнеса.Оценките отразяват сериозните регулации при наемането и освобождаването на работници, тежката и скъпа бюрокрация, множеството административни изисквания към бизнеса, както и високото ниво на корупция.Според ИПИ резултатите на България от включването ѝ в индекса до момента отразяват развитието и проблемите на страната.\"\", акцентират още от института.В доклада начело на класацията за икономическа свобода се нареждат Хонконг и Сингапур. В топ 10 на класацията се нареждат още Нова Зеландия, Швейцария, Ирландия, САЩ, Грузия, Мавриций, Великобритания, Австралия и Канада.", "date": "2018.09.25", "title": "България закова втора година на 46-то място по икономическа свобода"}
{"url": "https://news.bg/int-politics/rabotnitsite-ot-es-vav-velikobritaniya-gubyat-privilegiite-si-sled-brekzit.html", "text": "Правителството на Великобритания е постигнало договорка, че няма да има преференциално третиране на работниците, идващи от Европейския съюз, след като процесът по Брекзит приключи, съобщават правителствени източници, цитирани от британските медии.Британските министри единодушно са подкрепили отнасянето към всички чуждестранни работници \"на базата на умения, а не на националност\", се изтъква в информациите.Според правилата на Европейския съюз, от който Обединеното кралство все още е част, гражданите на всички страни членки, както и Норвегия, Исландия и Швейцария, се ползват със свобода да пътуват или да работят в която и да е друга страна от Общността.По-рано Лондон и Брюксел постигнаха споразумение, че реципрочната свобода на движение ще остане в сила по време преходния период, който приключва на 31 декември 2020 г. Обаче в случай, че няма сключено всеобхватно споразумение за Брекзит, преходната разпоредба няма да бъде приложена.", "date": "2018.09.25", "title": "Работниците от ЕС във Великобритания губят привилегиите си след Брекзит"}
{"url": "https://news.bg/crime/40-godishen-ogneborets-postrada-v-pozhar.html", "text": "40-годишен огнеборец пострада при потушаването на пожар. Инцидентът, при който е засегнат единия крак на огнебореца, стана в землището на село Мурсалево, съобщиха от МВР - Кюстендил.Огънят е обхванал около 50 000 кв. м сухи треви. Изгоряла е селскостопанска постройка, 6 бали фураж и 2 куб. м дърва за огрев.Общо на 19 пожара са потушавали пожарникарите в Кюстендилска област през почивните дни. При три от пожарите има нанесени щети.Повечето от пожарите са причинени поради небрежност, отчитат огнеборците. При един от случаите късо съединение е причинило изгаряне на двигателния отсек в лек автомобил \"Рено\" в Дупница.", "date": "2018.09.25", "title": "40-годишен огнеборец пострада в пожар"}
{"url": "https://news.bg/int-politics/revolyutsionnata-gvardiya-na-iran-tramp-e-vreden-i-opasen.html", "text": "Елитната Революционна гвардия на Иран нарече президента на САЩ Доналд Тръмп \"вреден и опасен\" заради воденето на икономическа война срещу Техеран, съобщават иранските държавни медии, цитирани от \"Ройтерс\".Преди няколко месеца Тръмп реши да изтегли САЩ от ядреното споразумение от 2015 г. между Иран и световните сили, като същевременно обеща да наложи нови тежки санкции на Техеран. По-рано Революционната гвардия предупреди лидерите на САЩ и Израел да очакват \"унищожителен\" отговор от страна на Ислямската република, обвинявайки ги за атаката на военния парад в град Ахваз в събота, при която загинаха 25 души.\"Виждали сте нашето отмъщение и преди. Ще видите, че нашият отговор ще бъде съкрушителен и унищожителен, вие ще съжалявате за това, което направихте\", заплаши заместник-началникът на Революционната гвардия Хосеин Салами.", "date": "2018.09.25", "title": "Революционната гвардия на Иран: Тръмп е вреден и опасен"}
{"url": "https://news.bg/crime/otkriha-trup-na-mazh-izcheznal-predi-20-dni.html", "text": "Откриха труп на 77-годишен мъж, който е изчезнал преди 20 дни и от тогава е в неизвестност.След изчезването си, мъжът първоначално е издирван от органите на реда - полицаите претърсвали трасето, по което той се прибирал вкъщи, но без успех. Впоследствие мъжът е обявен за местно, а след това и за общодържавно издирване.Той е намерен в землището на село Тихомир.По данни на Областната дирекция на МВР в Кърджали тялото на мъжа е открито около 9.30 часа в събота, 22 септември. Тогава местна жителка, която търсила кравата си, открила тялото на изчезналия.Дежурните полицаи са извършили оглед на мястото. Не са открити следи от насилствена смърт. Тялото е транспортирано за аутопсия в кърджалийската болница.По случая е образувано досъдебно производство.", "date": "2018.09.25", "title": "Откриха труп на мъж, изчезнал преди 20 дни"}
{"url": "https://news.bg/int-politics/kitay-otkazva-dostap-na-amerikanski-voenen-korab-v-honkong.html", "text": "Китай отхвърля искане на американски военен кораб да посети Хонконг следващия месец, на фона на нарастващото напрежение между Пекин и Вашингтон, съобщава \"Уол Стрийт Джърнал\", цитиран от \"Ройтерс\".Позовавайки се на американски военни представители, коментират , че амфибийният кораб Wasp е трябвало да се обади в пристанището в управлявания от Китай Хонконг. Консулството на САЩ в бившата британска колония не коментира.В Пекин, говорителят на китайското външно министерство Генг Шуан, също не отговаря директно на въпроса. \"За исканията на американските военни кораби да посетят Хонконг, Китай винаги е преценявал одобрението си за всеки отделен случай, в съответствие с принципа на суверенитета и ситуацията\", обяснява той.През 2016 г. в момент на напрежение в спорното южнокитайско море, Китай отхвърли искане на ударна група на американски самолетоносачи да посетят Хонконг.В събота Китай призова посланика на САЩ в Пекин и отложи съвместните военни разговори в знак на протест  и нейния директор Ли Шинфу.Причината е решението на ведомството да закупи отбранително оборудване, изтребители и ракети \"земя-въздух\" от Русия, в нарушение на наложените от САЩ санкциите срещу Кремъл.Китай и САЩ са въвлечени във все по-задълбочаваща се търговска война.", "date": "2018.09.25", "title": "Китай отказва достъп на американски военен кораб в Хонконг"}
{"url": "https://news.bg/crime/mele-s-kamani-i-butilki-v-loveshkoto-selo-bahovitsa.html", "text": "Арестуваха осем души при масов бой на 24 септември в ловешкото село Баховица, информират от МВР-Ловеч.Участници в сбиването са обитатели на две къщи в селото. Полицаите, пристигнали на място, са видели около 20-30 души, които се бият с камъни и стъклени бутилки. По случая е образувано досъдебно производство и материалите са докладвани на Районна прокуратура - Ловеч.Интересното в историята на селото е, че през 30-те години на миналия век станало голямо сбиване на събора на селото, свършило с един убит и десетки ранени. Активен участник в тогавашния побой бил сина на бивш кмет на селото - Петър Пелов.Тогава съборът се провеждал на Великден. След побоя с указ на цар Борис III съборът на Баховица е забранен. ", "date": "2018.09.25", "title": "Меле с камъни и бутилки в ловешкото село Баховица "}
{"url": "https://news.bg/crime/izdirvat-tretiya-ot-grupa-telefonni-izmamnitsi-vav-veliko-tarnovo.html", "text": "Заловиха група за телефонни измами след спецакция във Велико Търново, съобщи МВР. Задържани са 18-годишен от Радомир, който е бил куриер, и 37-годишен мъж от Левски, водил телефонните разговори.В схемата е участвал и 30-годишен мъж, който се укрива и е обявен за общодържавно издирване.На 20 септември двамата измамили 68-годишна жена от Велико Търново, на която взели 400 лв., 600 евро, златни и сребърни накити.От разследването става ясно, че в периода от 5 до 20 септември тримата са извършили още две телефонни измами на територията на Велико Търново по същата схема.От 85-годишна жена от с. Арбанаси били отнети 10 000 лв., а от 77-годишна жена от Велико Търново - 33 600 лв., 150 долара, 350 евро и около 40 грама златни накити.", "date": "2018.09.25", "title": "Издирват третия от група телефонни измамници във Велико Търново"}
{"url": "https://news.bg/politics/manolova-atakuva-vik-taksata-obshto-potreblenie.html", "text": "Омбудсманът Мая Манолова подхвана ВиК операторите заради сметките за вода. Нееднократно тя е сезирала отговорните институции, но решение досега няма. Националният омбудсман събра на дискусия по темата представители на различни ведомства. Повод за обсъждането е увеличеният брой жалби през 2017 г. за нечестно формиране на сметки.Проблем се оказва наредба от 2014 година, жалбите за която са на четвърто място сред оплакванията - общо 488 за 2017 г., а за първите осем месеца на тази година те са вече 313.В столичния комплекс \"Красна поляна\" се стигнало до куриозен случай. Хората платили от 1800 до 3 000 лева сметка. ВиК дружествата слагали добавка за общо потребление. Оказва се, че най-наказани са най-изрядните платци.Спорно е да се разпределя по равно таксата за общо потребление, според Мая Манолова. Позитивно е, че МРРБ се е заело със задачата да се промени наредбата, която наказва потребителите.Дошло е време тази несправедливост да бъде решена, изтъкна общественият защитник.Заместник-министърът на регионалното развитие Малина Крумова заяви, че разчита гражданите да дадат предложения за промяна на наредбата. След поредица потребителски жалби ведомството се е заело да промени нормативните текстове, но не може потребителят да плаща само своето потребление. Има отклонение в инсталациите, за което потребителите са задължени да платят.От ВиК дружествата не носят отговорност за състоянието на ВиК инсталацията в блока, стана ясно от думите на Крумова. Операторите правят корекции, но трябва да бъдат сезирани от потребителите. Според Крумова дистанционното отчитане е по-коректно.В новите текстове се въвежда задължение за наличие на водомери, за да се спре с отчитането на база. Зам.-министър Крумова е убедена, че текстовете на въпросната наредба могат да бъдат подобрени.", "date": "2018.09.25", "title": "Манолова атакува ВиК таксата „общо потребление“"}
{"url": "https://news.bg/weather/ryazko-zastudyavane-vyatarat-postepenno-otslabva.html", "text": "Денонощието започва със силен северозападен вятър и спад на температурите с около 10 градуса на фона на предходните дни. Над страната има променлива облачност, по-плътна в източните райони, където на отделни места се очакват краткотрайни валежи и гръмотевична активност.До обяд навсякъде валежите постепенно ще спрат и над цялата страна ще бъде предимно слънчево, но температурите ще бъдат далече от летните стойности.Вятърът постепенно ще отслабне до умерен, като ще запази посоката си от северозапад.Минималните температури са предимно в диапазона 7-12 градуса, в София 6. Малко по-високи са те по Черноморието - около 13-14 градуса.Максималните температури са между 15 и 20 градуса, в крайните югозападни райони малко по-високи.", "date": "2018.09.25", "title": "Рязко застудяване, вятърът постепенно отслабва"}
{"url": "https://news.bg/world/oleg-sentsov-stana-pocheten-grazhdanin-na-parizh.html", "text": "Украинският режисьор Олег Сенцов, чиято гладна стачка продължава вече 135 дни, стана почетен гражданин на Париж. Новината беше съобщена в Туитър от кмета на френската столица Ан Идалго.Решението е подкрепено единодушно от членовете на местния общински съвет.\"Париж винаги ще подкрепя защитниците на свободата на личността, свободата за изразяване на мнения и демокрацията\", подчертава Идалго.По думите й, присъждането на почетно гражданство на Сенцов е символичен акт, акт на надежда.Във френската столица продължава щафетната гладна стачка в подкрепа на украинските режисьор, в която се включиха общественици, политици, творци. Те се редуват на всеки 24 часа пред руското посолство.Сенцов беше осъден незаконно в Русия на 20 години затвор.", "date": "2018.09.25", "title": "Олег Сенцов стана почетен гражданин на Париж"}
{"url": "https://news.bg/press/borisov-v-oon-problemite-na-vinprom-karnobat-unishtozheni-hrani.html", "text": "Участието на премиера Борисов в 73-ата сесия на ООН е водеща тема за електронните издания на вестниците във вторник.\"Премиерът Бойко Борисов е на посещение в Съединените щати, където ще участва в 73-ата сесия на Общото събрание на ООН... Пред ООН българският премиер ще изнесе реч, свързана с основната тема на общия дебат, която тази година е \"ООН за всички хора: Глобално лидерство и споделени отговорности за мирни, равнопоставени и устойчиви общества\"...\" - в. \"Стандарт\".\"Постигането на универсалните по характер, но тясно взаимосвързани Цели за устойчиво развитие, заложени в План 2030, са ключът към посрещането на съвременните глобални предизвикателства. Това заяви министър-председателят Бойко Борисов в изказването си по време на Срещата на върха за мира \"Нелсън Мандела\" в рамките на Общото събрание на ООН в Ню Йорк, съобщиха от пресцентъра на Министерския съвет. Форумът е посветен на 100-годишнината от рождението на Нелсън Мандела.Пред участниците в срещата Бойко Борисов заяви, че Българското председателство на Съвета на ЕС през първата половина на настоящата година положи значителни усилия за постигане на напредък и консенсус между държавите-членки по основните направления в тази област. \"Гордеем се, че в този период беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства - от борбата с бедността и неравенството до насърчаването на мира, сигурността и устойчивия растеж за всички\", подчерта Борисов. По време на изказването си българският министър-председател призова за премахване на насилието заради полова, религиозна и етническа принадлежност в Африка и в целия свят. Борисов се обяви и за овластяването на жените и на младите хора, които са бъдещето на света. Министър-председателят Бойко Борисов изрази и искрената съпричастност на българския народ към идеалите на Нелсън Мандела за свобода, равноправие и справедливост в отношенията между хората навсякъде по света. \"Нелсън Мандела остана завинаги в човешката история като ярък символ на стремежа на африканските народи, както и на всички народи по света, към свобода, мир, развитие и благоденствие. Неговото дело предизвика поредицата събития и промени, довели до утвърждаването на ново мислене и отношения в международен план, чиято основа е защитата на правата на човека, заедно с осигуряване на социална справедливост, развитие и насърчаване на помирението\", подчерта Борисов.\" - в. \"Труд\".\"Борисов: Когато идвам в САЩ, срещам само приятелиНе само за президента Тръмп, но и за генералния секретар на ООН този форум е важен. Той би трябвало да цели едно нещо - тази зависимост, този бич да бъде изкоренен, да се бие здраво, не случайно ние сме съпредседатели, коментира пред журналисти в Ню Йорк премиерът Бойко Борисов днешния ден и проведената среща на ООН за борбата с наркотиците. \"България по-твърда от сега не може да бъде. За смъртно наказание в Европа изобщо не може да се говори\", каза Борисов. \"България тука е ценена много, не случайно и в борбата срещу контрабандата на цигари, ние сме на първите места по задържани трафиканти. Когато идвам в САЩ, срещам само приятели, заяви премиерът Борисов. \"Аз не знам каква новина се очаква да се случи тук. Далеч съм от мисълта да се конкурирам с когото и да било, президентът Радев беше на срещата на върха на НАТО, догодина пак той ще бъде, така че аз не виждам какво трябва да се коментира тази тема\", коментира Борисов присъствието си в Ню Йорк. \"Трюдо ми благодари, че няма никакви проблеми с българите, които пътуват в Канада, с желание би дошъл в България, да стесним контактите\", каза Борисов за срещата си с премиера на Канада Джъстин Трюдо...\" - в. \"24 часа\".\"Премиерът Бойко Борисов взе участие в срещата на високо равнище \"Глобален призив за действие за справяне с проблема с наркотиците\". Това съобщиха от пресслужбата на министерския съвет. Форумът, който се проведе в централата на ООН в Ню Йорк, се организира от президента на САЩ Доналд Тръмп, а България е съдомакин на срещата. Премиерът Борисов е начело на българската делегация, която участва в 73-ата сесия на ООН. По време на срещата на високо равнище страните участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества. Документът визира четири основни точки, които държавите поемат ангажимент да разработят: намаляване на търсенето на наркотични вещества чрез образование, кампании и превенция на злоупотребата с наркотични вещества; разширяване на усилията за лечение с цел спасяване на живот и насърчава на възстановяването на наркозависимите; укрепване на международното сътрудничество в областта на съдебния, правоприлагащия и здравния сектор и премахване на достъпа до незаконни наркотични вещества чрез спиране на производството и трафика им.\" - в. \"Стандарт\".\"Премиерът Бойко Борисов за пръв път се срещна и ръкува - за няколко секунди - с президента на САЩ Доналд Тръмп. Това стана днес в края на среща в централата на ООН в Ню Йорк, посветена на американска инициатива за борбата с наркотиците. На нея говориха Тръмп и генералният секретар на световната организация Антонио Гутериш. От видеозапис на ООН се вижда как Борисов опитва да размени няколко думи с президента преди началото, но дама от протокола решително му препречи пътя с разперени ръце и той се върна обратно в залата. След закриването на заседанието премиерът, както сториха и редица други участници, се поздрави първо с Ники Хейли, а след това с решителен замах подаде ръка и на Доналд Тръмп. Двамата размениха няколко думи, заснети със смартфон от дама от екипа на Борисов. Веднага след това той прегледа записа, направен от неговата сътрудничка. На профила на Борисов във Фейсбук бе разпространен и негов коментар за срещата: \"Усилията на България в борбата с разпространение на наркотици се оценяват високо. Неслучайно бяхме съ-домакин на събитието, тъй като едни от най-успешните и мащабни акции в тази посока са на българските спецслужби съвместно с Агенцията за борба с наркотиците на САЩ. И сега действащите служби също са ценени. На челните места сме в борбата и с контрабандата, и с трафик на хора, както и по задържана и осъдени трафиканти. Надявам се проблемът, повдигнат на това ниво, да ангажира повече лидери и да доведе до резултатни действия в световен мащаб.\" По-късно в Ню Йорк Борисов изнесе и реч, която преди малко също бе разпространена отново в неговия профил в социалната мрежа: \"Постигането на Целите за устойчиво развитие, заложени в План 2030, е ключът към посрещането на съвременните глобални предизвикателства. Гордеем се, че по време на Българското председателство беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства - от борбата с бедността и неравенството до насърчаването на мира, сигурността и устойчивия растеж за всички.\" - в. \"Сега\".Затворените фабрики на \"Винпром Карнобат\" също са сред темите на вестниците.\"Непроменени остават напрежението и липсата на яснота в заводите за алкохол, свързани с бизнесмена Миню Стайков, съобщава бТВ. След решението на съда едно от запечатаните предприятия - \"Винпром Карнобат\", беше отворено снощи, но служителите влязоха в него, без реално да могат да започнат работа. Продължава спорът между ръководството на фабриката за спиртни напитки и Агенция \"Митници\" за един от крановете в предприятието - може ли от него да се източва безакцизен алкохол. Кранът е част от цялата инсталация за производство на спиртни напитки и функционира от пускането на съоръжението в експлоатация преди 18 години, твърдят от управата на фабриката. По думите им от агенцията са разполагали с чертежите за издаване на лиценз. Според Йовко Йовков, административен директор на фабрика за спиртни напитки съоръжението може да работи без въпросния кран, но няма да има възможност да се правят проверки за изтичане на газ и има опасност от взрив. Кранът се използвал при профилактика веднъж годишно. \"Не са спазени изискванията на наредбите и следва да има измервателно устройство. Дебитът зависи от това колко ще бъде отворен кранът. Но при едно сравнително добро отворено положение - вие от клипа, който сме ви предоставили, видяхте, че течността излиза с доста голяма сила\", коментира пред телевизията Юлиян Марков, зам.-директор на Агенция \"Митници\". От агенцията уточниха, че няма доказателства кранът да е извеждал количества алкохол, установени на пазара. Досъдебно производство е образувано относно нерегламентирания кран, от който може да се източва алкохол, каза директорът на Митница - Бургас Валери Стефанов, цитиран от БНР. Докато спиртоварната остава запечатана, не може да работи и заводът за вино - няма място за новите джибри. \"Ние работим на 24 часов режим, така че тези 48 часа през които ние не работим реално могат да нанесат щети на новата продукция за цяла реколта напред\", коментира Димитър Ценов, технолог на \"Винпром Карнобат\". Четвърти ден камионите с грозде чакат да бъдат разтоварени.\" - в. \"Стандарт\".\"Досъдебно производство е образувано относно нерегламентирания кран, от който може да се източва алкохол във \"ВИН. С. Индъстрийс\" край Карнобат. Това каза за БНР директорът на Митница - Бургас Валери Стефанов и уточни, че това е най-сериозното нарушение, открито при проверката. Определенията на Районния съд в Карнобат, с които се разрешава работата в затворените от митницата производства в Карнобат, не могат да се обжалват. Ние ще се съобразим с това решение, коментира началникът на Митница - Бургас Валери Стефанов и добави, че тяхната дейност продължава: \"На този етап по никакъв начин не пречи, тъй като има констатирани факти, констатации, нарушения, по които е стартирана процедура по административно - наказателно производство, от която, последващата процедура означава съставяне на актове за установяване на административни нарушения, съответно - издаване на наказателни постановления. В същото време, държа да отбележа, че един от по-тежките случаи, при които имаме констатирани нарушения, е образувано и досъдебно производство. Всички нарушения, които да открити, са пряко свързани с условията и реда, по който е издаден лиценза за управление на данъчен склад\" Въпросният кран не е включен към измервателните устройства, което е нарушение, поясни Стефанов. Той отказа подробности какви са другите констатации след проверката...\" - в. \"24 часа\".Новинарските издания информират съща за унищожени от БАБХ храни.\"През август 34 953 кг храни от животински и неживотински произход са насочени за унищожаване от инспекторите на дирекция \"Контрол по храните\" към Българската агенция по безопасност на храните, съобщиха оттам. Количеството е конфискувано от производствени обекти, от складове, магазини и заведения за обществено хранене...\" - в. \"Сега\".\"Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Дирекция \"Контрол по храните\" също така е насочила за унищожаване 210 броя яйца и 606 литра безалкохолни напитки. През август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195. Затворените обекти в страната с временно преустановена дейност са шест...\" - в. \"Дневник\".", "date": "2018.09.25", "title": "Борисов в ООН, проблемите на „Винпром Карнобат“, унищожени храни…"}
{"url": "https://news.bg/world/v-norvegiya-zaloviha-ruski-shpionin.html", "text": "На летището в норвежката столица Осло е заловен руснак, заподозрян за шпионаж. Задържаният Михаил Бочкарьов - служител на руската Дума, е присъствал на семинар по цифрови технологии в сградата на парламента на Норвегия, съобщава изданието Aldrimer.no.Служители на спецслужбите са претърсили сградата на законодателния орган за наличие на подслушвателни устройства, които руснакът би могъл да постави. Проверява се също дали той не се е опитал да хакне телефоните на депутатите, както и на други участници в семинара, който се е провел на 20 и 21 септември..В него са участвали парламентаристи от 34 страни.51-годишният Бочкарьов е съветник по информационни технологии, отговаря за поддържането на сайта на горната камара на руския парламент.Съобщава се, че на конференцията в Осло той е имал подозрително поведение.От руското външно министерство изразиха \"решителен протест\" във връзка със задържането му .", "date": "2018.09.25", "title": "В Норвегия заловиха руски шпионин"}
{"url": "https://news.bg/int-economics/gazprom-se-srina-ot-parvo-na-17-o-myasto-v-reytinga-na-s-p-global-platts.html", "text": "Концернът \"Газпром\" загуби лидерството си в рейтинга на най-големите енергийни компании в света, съставян от агенцията S&P Global Platts. Той включва 250-те водещи компании в сектора.В класацията за 2018 г. първото място се заема от американската компания Exxon Mobil, която през миналата година беше девета. Междувременно \"Гапром\" слиза от първо на 17-о място, \"Лукойл\" се изкачва от шесто на второ място, а \"Роснефт\" се срива с 16 позиции и в момента е на 36-о място..Рейтингът на S&P Global Platts се формира въз основа на показатели като стойността на активите на компанията, рентабилността на инвестираните капитали.", "date": "2018.09.25", "title": "„Газпром“ се срина от първо на 17-о място в рейтинга на S&P Global Platts"}
{"url": "https://news.bg/world/otkritie-na-titan-bushuvat-gigantski-prashni-buri.html", "text": "На най-голямата сатурнианска луна - Титан, бушуват гигантски пясъчни бури, съобщи американската космическа агенция NASA.Откритието, направено въз основа да масивите от данни, изпратени от космическия апарат \"Касини\", е публикувано в Nature Geoscience. Информацията, завещана от \"Касини\", е толкова обемна, че на учените ще бъдат необходими десетилетия, за да я проучат.Титан е едва третото космическо тяло в Слънчевата система, на което се установяват пясъчни бури, след Земята и Марс. Последните наблюдения позволяват на учените да разберат по-добре динамичната сатурнианската луна.\"Титан е много активна луна\" - отбулязва астрономът Себастиан Родригес от парижкия университет \"Дидро\", който е водещият автор в публикацията.\"Вече знаем за геологията на спътника и екзотичния цикъл на въглеводородите. Сега можем да добавим още една аналогия със Земята и Марс: активен цикъл на прашните бури, при който органичен прах се издига от големи полета от дюни около екватора на Титан\" - пояснява изследователят.", "date": "2018.09.25", "title": "Откритие: На Титан бушуват гигантски прашни бури"}
{"url": "https://news.bg/int-politics/beliyat-dom-podgotvya-uvolnenieto-na-rod-rozenstiyn.html", "text": "Заместник-главният прокурор на САЩ Род Розенстийн ще се срещне в четвъртък с президента Доналд Тръмп, предаде радио \"Свободна Европа\". Най-вероятно на срещата ще бъде обсъдена неговата оставка.По-рано се появиха съобщения, че Розенстийн вече е подал оставка заради скандала след публикацията във в. \"The New York Times\", според която той е искал отстраняването на Тръмп поради непригодност да изпълнява президентските функции.Изданието \"Axios\" цитира шефа на администрацията на Белия дом ген. Джон Кели, според когото Розенстийн е обявил оставката си в устна форма и се очаква той да бъде уволнен.Информациите обаче са противоречиви.\"Wall Street Journal\" съобщи, с позоваване на вътрешен източник, че Розенстийн не е подал оставка.Розенстийн, който наблюдава разследването на руската намеса в американските президентски избори, вече разговаря с президента Тръмп, според източник на \"Гласът на Америка\".", "date": "2018.09.25", "title": "Белият дом подготвя уволнението на Род Розенстийн "}
{"url": "https://news.bg/regions/pozharat-v-tets-sliven-e-ovladyan-no-prodalzhava-gaseneto.html", "text": "Продължава пожарът, който възникна вчера около 20 часа в района на ТЕЦ - Сливен, но той вече е локализиран и овладян. Още няколко дни ще горят балите със слама.\"Лично аз нямам съмнения за умишлен палеж. Отдавам го най-вече на силния вятър и намиращите се наблизо електрически проводници. И друг път сме имали такива случаи\", коментира комисар Владимир Демирев, директор на Регионалната дирекция \"Пожарна безопасност и защита на населението\".Той уточни, че на място е установено, че площта е много голяма, което е наложило събирането на много екипи, за да се преодолее огнената стихия. Балите са се използвали за гориво на една от пещите и са складирани на площ от около 15 декара.В складове на предприятията ЗММ и Динамо, в индустриалната зона на града, са горели стари метални части, опаковки, текстолитови плоскости, покривно покритие и обзавеждане. Изгорели са и около 11 декара отпадъци и сухи треви.В потушаването на огъня са се включили огнеборци от Сливен, Ямбол и Нова Загора. В топлоцентралата продължават да горят бали слама, няма пострадали, коментира пред БНР областния управител на Сливен Чавдар Божурски.Отзовалите се на място екипи обливат въглищата и околните сгради, за да предотвратят пожар в самия ТЕЦ, но по-късно идва и сигнал за други два пожара на около 100 метра, в складовете на завод \"Динамо\" и завод \"ЗММ\" в Сливен.Горящите бали със слама са използвани за изгаряне на отпадъци, но няма данни за замърсяване на въздуха, както и опасност за сградите, Работата на ТЕЦ-а не е спирала.Вчера, над 4 часа екипи на пожарната от Пловдив и Карлово потушаваха пожар в района на град Баня, Карловско. В гасенето участваха 25 служители на Държавното горско стопанство. Вятърът в района усложни ситуацията.Заради пожара, 14 пътници от жп гара Карлово за Пловдив бяха извозени с автобус. Огънят  и пътнически влак бе блокиран и чака на място.", "date": "2018.09.25", "title": "Пожарът в ТЕЦ-Сливен е овладян, но продължава гасенето"}
{"url": "https://news.bg/world/nameriha-pismoto-na-galiley-predizvikalo-sada-na-inkvizitsiyata.html", "text": "В библиотеката на Лондонското кралско общество е намерен оригиналът на писмото на Галилео Галилей, в което той излага аргументите си срещу геоцентричната теория за вселената, съобщава сп. \"Nature\".По думите на изследователя Франко Джудиче от университета в Бергамо, писмото е открито случайно.\"Изумително е, че тези писма не са били скрити - те са били достъпни в библиотеката на Лондонското кралско общество. Просто никой не ги е забелязвал в продължение на няколко века, сякаш са били невидими или прозрачни.\" - коментира ученият.В писмото, предназначено за негов близък приятел и ученик - абат Бенедето Кастели, Галилей оборва теологичните аргументи за строежа на вселената и пише, че науката и църквата трябва да бъдат отделени.Точно това е писмото, което предизвиква широк обществен резонанс и става причина за процеса на инквизицията срещу Галилей. Доскоро оригиналът му се смяташе за изгубен, а самият Галилей е предупреждавал, че част от копията, които са се разпространявали, са недостоверни.Франко Джудиче и колегата му Салваторе Ричардоиз от университета в Каляри отбелязват, че Галилей е нанесъл доста поправки в оригиналния текст, с които е смекчил тона му.По думите на Джудиче, той изначално не е търсел конфликт с католическата църква и се е опитал да направи критичните си забележки максимално обтекаеми.", "date": "2018.09.25", "title": "Намериха писмото на Галилей, предизвикало съда на инквизицията"}
{"url": "https://news.bg/regions/nad-450-signala-za-pozhari-i-spasitelni-deynosti-sa-podadeni-v-ponedelnik.html", "text": "121 сигнала за паднали дървета и предмети и 320 за пожари са подадени в понеделник. Най-тежки поражения от силния порив на вятъра са нанесени в района на Монтана и в София, съобщава главен комисар Николай Николов.В РДПБЗН - Монтана са получени около 39 сигнала за паднали дървета, клони и опасни предмети. Всички екипи на пожарната, включително и тези в почивка, са били на терен и към полунощ сигналите са отработени, няма данни за пострадали.Около 46 са сигналите, постъпили в София - отново за паднали дървета, клони и опасни предмети. В отработването им, което приключва към 23 и 30 часа, са участвали 10 екипа.Бурен вятър събори изолация на финансово-стопанската гимназия в Монтана. Поривите на вятъра са достигнали до 90 км/ч в региона.\"Във връзка със силния вятър вчера следобед се усложни пожарната обстановка. Реагирахме на 39 сигнала, 25 от които за пожари, другите бяха за паднали дървета, билбордове, табели, изолации\", коментира комисар Венцислав Райков, директор на пожарната в Монтана.В момента няма цели населени места без ток, а мъж е спасен в язовир Огоста, след като вятърът повлича лодката му.Във връзка със съборената от силният вятър вчера фасадата на мол в Благоевград, зам.-кметът на града Иво Николов коментира, че концесионерът се грижи за сигурността на търговския център.\"Доста се уплашихме, вратата беше затрупана и не знаехме, че има хора, които да ни насочат как да излезем. Влязохме вътре в мола, защото беше студено, но покривът се тресеше. Изведоха ни през кафето и минути след като излязохме, падна и фасада върху кафето\", коментираха пред БТВ ученици.\"Ремонтът ще бъде за сметка на концесионера, предполагам, че има застраховка\", обясни Николов и допълни, че не е разговарял с концесионера и не знае дали общината се е свързала с него.Главен комисар Николов допълни, че в Благоевградска област са възникнали десетки пожари от сухи треви и стърнища. На територията на Кресна, близо до миналогодишния инцидент, също е възникнал пожар.В Сливен са съсредоточени силите на пожарникари и спасители в промишлената зона - там в двата обекта пожарите са локализирани. И към момента продължават дейностите по окончателното им ликвидиране - осигурени са наблюдателни постове.Поривът на вятъра там е бил над 100 км/час. След погасяването на огъня ще бъде направен и анализ по отношение на организацията на работа и съхранението в двата обекта.", "date": "2018.09.25", "title": "Над 450 сигнала за пожари и спасителни дейности са подадени в понеделник"}
{"url": "https://news.bg/finance/plamen-dimitrov-otnovo-se-obyavi-protiv-ploskiya-danak.html", "text": "Президентът на Конфедерацията на независимите синдикати в България (КНСБ) Пламен Димитров се обяви против плоския данък у нас. В ефира на btV той изрази мнение, че плоският данък вече носи негативи и трябва да се осъвремени.Коментарът на президента на КНСБ идва по повод навършването на . В този контекст КНСБ наскоро организира дискусия \"За\" и \"Против\" данъка.Предложението на КНСБ е у нас да се въведе минимален необлагаем доход. Синдикатът предлага този доход да бъде минимум 510 лева. Какъвто и доход да има даден човек, тази сума да не се облага с плосък данък.КНСБ предлагат също да се вдигне таванът, върху който се начисляват осигурителни вноски, който в момента е 2 600 лв.Димитров обясни още, че плоският данък не е довел до свиване на сивия сектор.Синдикалния лидер коментира и очакваното поскъпване на живота след . Според неговата прогноза издръжката на живот на 4-членно семейство - двама родители с две деца - ще стане 2 400 лева. Това означавало, че всеки от родителите трябва да изкарва чисто по 1 200 лева. В същото време едва 75% от домакинствата нямат такъв доход.", "date": "2018.09.25", "title": "Пламен Димитров отново се обяви против плоския данък"}
{"url": "https://news.bg/crime/zaloviha-izvesten-avtokradets-v-sofiya-sled-gonka-s-politsiyata.html", "text": "Известен автокрадец е арестуван в столицата след преследване с органите на реда, съобщи БНР.По данни на общественото радио става въпрос за Георги Воденичаров, който е известен с прякора Кико. Автокрадецът е бил задържан в столичния квартал \"Витоша\" в хода на операция на Главна дирекция \"Национална полиция\" през нощта.При акцията на униформените друг автокрадец е успял да избяга. Същият е познат с прозвището Лъвицата. Очаква се същият да бъде обявен за издирване от властите.Стана ясно още, че задържането на мъжа е станало след преследване с полицията. При гонката Воденичаров ударил автомобила си полицейска кола и няколко други превозни средства.", "date": "2018.09.25", "title": "Заловиха известен автокрадец в София след гонка с полицията"}
{"url": "https://news.bg/int-economics/saosnovatelite-na-instagram-napuskat-kompaniyata.html", "text": "Съоснователите на \"Инстаграм\", Кевин Систром и Майк Крийгър напускат фирмата. Систром, главният изпълнителен директор на приложението коментира, че се оттеглят, за да \"опознаят любопитството и творчеството\", съобщава БиБиСи.\"Инстаграм\", закупен от \"Фейсбук\" през 2012 г. за 1 млрд. долара в брой и акции, вече има повече от един милиард потребители. Напускането е на фона на съобщения за напрежение между съоснователите на \"Инстаграм\" и управляващите \"Фейсбук\". Систром и Крийгър, които се срещат в Станфорд, стартират сайта за споделяне на изображения през 2010 г., продължават и след като компанията е придобита от \"Фейсбук\".\"Сега сме готови за следващата стъпка. Изграждането на нови неща изисква да се отдръпнем, да разберем какво ни вдъхновява и съответства на това, от което се нуждае светът, това е, което планираме да направим\", обяснява Систром.Марк Зукерберг коментира, че \"Инстаграм\" отразява \"комбинираните творчески таланти\" на основателите. \"Научих много от работата с тях през последните шест години и наистина се забавлявах. Очаквам с нетърпение да видя какво ще измислят и направят\", допълва той. ", "date": "2018.09.25", "title": "Съоснователите на Инстаграм напускат компанията"}
{"url": "https://news.bg/regions/lovtsi-protestirat-sreshtu-zabranata-za-grupov-lov-na-divi-svine.html", "text": "Ловци в Северна България излизат на протест срещу подготвяната забрана за групов лов на дива свиня.Протестът на ловците ще спре движението на ферибота Никопол - Турну Мъгуреле (Румъния). Движението ще бъде преустановено в интервала от 8 до 11 часа, информира БНР.От подготвяната забрана са засегнати около 220 дружинки или близо 6 000 ловци от ловностопански райони от Русе до Видин.Според протестиращите с готвената забрана с нищо не се допринася за намаляването на популацията на дивите свине, които са основен източник на заразата с африканска чума (АЧС).Припомняме, проектозаповедта е свързана с откритата африканска чума по свинете и ограничаването на заразата у нас. Ограничението обаче нямало да помогне по никакъв начин за това ограничаване според ловците.\"Не може да се осъществи по никакъв начин мониторинг, защото ловците няма да бъдат на терен в гората, няма да могат да отстрелват тези животни и съответно няма да могат да намират евентуално трупове на такива починали животни от болестта\", коментира ловецът Росен Генов.По думите на коментатора действията на държавата са противоречиви. \"В стремежа си да ограничи тази забрана, веднъж ни призовава да ловуваме интензивно, за да намалим по-голямата популация на дива свиня и веднага респективно след това пък ни забранява да ловуваме\", недоумява той.Според изпратени преди време указания на Агенцията по безопасност на храните, днес е крайният срок ловните дружини да изградят в своите райони ями за съхранение на странични животински продукти. Изискването е ямите да са достъпни за високо проходима техника. Контролът по изпълнението е възложен на местните горски дирекции.По данни на Европейската комисия към момента случаи на африканска чума по свинете са регистрирани в най-малко 10 държави членки на ЕС.", "date": "2018.09.25", "title": "Ловци протестират срещу забраната за групов лов на диви свине"}
{"url": "https://news.bg/int-politics/oon-iska-da-prekasne-finansiraneto-na-grupirovki-v-libiya.html", "text": "Вицепремиерът и министър на външните работи Екатерина Захариева участва в Ню Йорк в среща на първите дипломати от Европейския съюз, на която изслушаха специалните пратеници на ООН за Либия и Сирия. Захариева е част от , водена от премиера Борисов.Гасан Саламе, специален пратеник на ООН за Либия, във видеоконферентна връзка от Триполи информира министрите за несигурната обстановка в страната след въоръжените нападения в либийската столица, в нарушение на споразумението за прекратяване на огъня, подписано от 18 групировки на 4 септември.Необходими са мерки за прекъсване на финансирането на тези формации, които са по-добре оборудвани от правителствените сили на реда. Три са основните източници на такова финансиране: нелегален износ на субсидирано гориво, спекулации с разликата между пазарния и официалния курс на либийската валута и контрол върху основните предприятия и инфраструктурни обекти.В момента в Либия по различни данни има около 700 000 емигранти, освен трийсетте хиляди в лагерите за бежанци. При нормално функциониране на либийската държавност и икономика, това число отговаря на потребностите от работна ръка в страната.Според Стафан де Мистура, специален пратеник на ООН за Сирия, , но и близо три милиона невинни граждани, които разчитат на закрила от международната общност.Октомври ще е ключов период на изпитание както за бъдещето на Идлиб, така и за създаването на т.нар. конституционна комисия, която да приеме правилата за политически преход.", "date": "2018.09.25", "title": "ООН иска да прекъсне финансирането на групировки в Либия"}
{"url": "https://news.bg/politics/vmro-predlaga-sotsialna-koshnitsa-s-hrani-i-tavan-za-pechalba.html", "text": "Лидерът на ВМРО, вицепремиер и министър на отбраната Красимир Каракачанов оповести предложение на ВМРО за въвеждането на мерки относно цената на хляба и основните хранителни продукти.На страницата си в социалната мрежа \"Фейсбук\" Каракачанов написа, че не е приемливо производителите на хляб да го продават с печалба от 5 стотинки, а при търговците печалбата да бъде 30 стотинки за брой.В тази връзка от ВМРО на първо време предлагат създаването на социална кошница с основни хранителни продукти. Според воеводите социалната кошница трябва да включва храни от първа необходимост като хляб, кисело мляко, прясно мляко, краве сирене, краве масло, кашкавал тип \"Витоша\", пилешко и свинско месо, 10 бр. яйца, брашно и олио, всичките от български производители.Идеята била тези стоки да имат ясно разписани ставки за печалба на производител и търговец. Тази мярка щяла да гарантира балансирани крайни цени.По-нататък, ВМРО предлагат да се постигне договорка за максимална ставка на печалба на тези хранителни продукти, която ще цели постигането на устойчиво развитие на производителите и спиране на безразборното повишаване на цените от търговците. Крайният ефект би бил понижаване на цените в тази социална кошница, което да доведе до по-голяма социална сигурност на българските граждани.За тази цел Каракачанов пише още, че ще инициира разговори с представители на всички сектори на хранителния бранш, синдикатите и коалиционните ни партньори за постигането на консенсус по този въпрос.Във връзка с възникналия дебат около цените на хляба и спекулациите, които определени политически сили лансират сред обществото, че през зимния период крайните цени и на други основни продукти ще поскъпнат значително, свиках за консултация експертите на ВМРО - Българско национално движение. На работната среща те предложиха да бъде изготвена социална кошница с основни хранителни продукти. Ние смятаме, че тя трябва да включва храни от първа необходимост като хляб, кисело мляко, прясно мляко, краве сирене, краве масло, кашкавал тип \"Витоша\", пилешко и свинско месо, 10 бр. яйца, брашно и олио от български производители. Идеята е този пакет от храни да имат ясно разписани ставки за печалба на производител и търговец - мярка, която ще гарантира балансирани крайни цени.От дългите дебати по медиите останах силно учуден, че, например, производителите на хляб имат печалба от 5 ст., а търговците достигат до 30 ст. за един брой. С оглед на този дисбаланс, който производителите твърдят, че съществува и в другите сектори, ние - Патриотите от ВМРО, предлагаме да се постигне договорка за максимална ставка на печалба на определени хранителни стоки. Маржът за търговците да не може да бъде по-висок от този на производителите. По този начин, според нас, ще се постигнат следните цели:- Устойчиво развитие на производителите;- Спиране на безразборното повишаване на цените от търговците;- Като краен ефект - понижаване на цените в тази социална кошница.Според нас, ценообразуването трябва да се контролира от Комисията за защита на потребителите (КЗП). До 01.06.2006 г. в сила беше старият Закон за защита на потребителите и за правилата за търговия, в който разпоредбите на чл. 59 ал. 3 даваха възможност на Министерски съвет по изключение да определя задължителни правила за образуване и прилагане на цените на някои стоки и услуги. В сега действащия ЗЗП, към момента, тази точка не фигурира. Ето защо в качеството ми на заместник министър-председател ще инициирам разговори с представители на всички сектори на хранителния бранш, синдикатите и коалиционните ни партньори с цел постигането на консенсус по този така важен и наболял за хората проблем.Подобни бързи действия ще донесат по-голяма социална сигурност на българските граждани и ще гарантират не само техните права като потребители, но и ще облекчат семейния бюджет на домакинствата. Ние, Патриотите от ВМРО, сме заявили своята категорична позиция, че повишаването на доходите и гарантирането на всички икономически и социални права на гражданите е приоритет в политическата ни програма.Благодарение на ВМРО и нашите коалиционни партньори тези стъпки са заложени и в управленската програма и постепенно се изпълняват. Към момента обаче предприетите действия не са достатъчни, за да осигурят нужното спокойствие на хората и по тази причина ние считаме, че формирането на социална кошница с наблюдавани цени е възможно и ще бъде полезно за обществото.Възлагам организацията и провеждането на предстоящите разговори на заместник-председателя на ВМРО - БНД Искрен Веселинов, който е депутат в 44-ото НС, и на нашия народен представител и член на Комисията по икономическа политика и туризъм и Комисията по земеделието и храните Александър Сабанов.", "date": "2018.09.25", "title": "ВМРО предлага социална кошница с храни и таван за печалба"}
{"url": "https://news.bg/finance/bednostta-i-prichina-i-posleditsa-ot-sivata-ikonomika-spored-biser-petkov.html", "text": "Да уеднаквим говоренето за нерегламентирания труд. Това призова президентът на КНСБ Пламен Димитров по време на конференция \"Неформална икономика и недеклариран труд - международни, европейски, национални измерения и добри практики\".В ЕС сивият труд е около 11.6%. Според Световната банка е 18%. У нас през последните години сивата икономика е 30%. Недекларираният труд е 16%, посочи Димитров.По думите му около 25 милиарда евро губи ЕС от компании, които оперират в сивия сектор.Димитров , който не е изсветлил икономиката.Между 1-2 милиарда лева годишно осигурителни вноски не се внасят, изтъкна той и добави, че са нужни нови стъпки.Синдикатът готви кампании в някои сфери за излизане на светло.На дискусията присъства и министърът на труда и социалната политика Бисер Петков.От своя страна той посочи, че сивата икономика и недекларираният труд носят загуби за държавата. Това ограничава държавата да инвестира в социални сфери. Губят и некоректните работодатели, смята министърът.\"Бедността е причина и последица от неформалната икономика\", заяви министърът.Евродепутатът Георги Пирински е убеден, че днешната конференция може да изиграе важна роля. Според него няма достатъчна воля за пречупване на тези негативни практики.Недекларираният труд представлява значителна част от икономиката на ЕС, коментира Пирински. Предизвикателство е как се измерва сивият сектор, тълкува той. По думите му законодателството на общността в сферата е разпокъсано. Недекларираният труд има сериозни последици за работниците, посочи още евродепутатът.", "date": "2018.09.25", "title": "Бедността - и причина, и последица от сивата икономика според Бисер Петков"}
{"url": "https://news.bg/crime/grupite-na-gerb-i-op-izslushvat-krasimir-vlahov.html", "text": "Парламентарните групи на ГЕРБ и техните коалиционни партньори от \"Обединени патриоти\" изслушват Красимир Влахов в Народното събрание., както обяви председателят на ПГ на ГЕРБ Цветан Цветанов в неделя, 23 септември.Крайният срок за номинации за съдии за Конституционния съд от депутатската квота е 26 септември.Припомняме, Красимир Влахов беше доскорошен заместник-председател на Върховния касационен съд.По думите на Цветанов кандидатурата на Влахов е достойна и с номинацията му трябва да отпаднат всички спекулации и внушения, тиражирани от месеци в публичното пространство.", "date": "2018.09.25", "title": "Групите на ГЕРБ и ОП изслушват Красимир Влахов"}
{"url": "https://news.bg/crime/chetiri-tira-i-shivashki-tseh-goryaha-v-aytos.html", "text": "Шест пожарни гасили огън обхванал товарни автомобили на ТИР паркинг на пътя Айтос - с. Карагеоргиево, съобщиха от МВР.С помощта на пожарникарите е спасена съседна сграда, унищожени са четири камиона и навес.Междувременно три екипа са потушили пожар в шивашки цех. Помещението и оборудването са унищожени.Сигналът за пожарът е подаден вчера, 24 септември.По думите на главен комисар Николай Николов благодарение на всички екипи, които са се отзовали не е допуснато да пострадат хора.", "date": "2018.09.25", "title": "Четири тира и шивашки цех горяха в Айтос"}
{"url": "https://news.bg/int-politics/dzhihadistki-separatisti-zad-karvavoto-napadenie-na-voenniya-parad-v-iran.html", "text": "Министерството на разузнаването на Иран обяви, че разследващите са установили, че кървавото нападение по време на военен парад през миналата седмица в населения предимно с араби югозападен град Ахваз е било извършено от \"джихадистки сепаритисти\", съобщава \"Франс прес\".\"Бяха идентифицирани петимата членове на терористична група, свързани с джихадистки сепаратистки групировки, подкрепяни от арабски реакционни страни\", се посочва в изявление на ведомството на сайта му.\"Укритието на терористите беше открито и 22-ма души, участвали в нападението, бяха арестувани\", допълват от ведомството и уточняват, че са конфискувани експлозиви заедно с военно и комуникационно оборудване.\"Чуждестранните спонсори и поддръжници на този терористичен акт също бяха идентифицирани. По-нататък ще бъде предоставена повече информация за тях\", посочват още от Министерството на разузнаването.25 души бяха убити, след като въоръжени нападатели атакуваха военния парад в събота, с който беше отбелязано началото на Иранско-иракската война, водила се между 1980 и 1988 г.Иранските власти незабавно обвиниха арабски сепаратисти, подкрепяни от арабските съюзници на САЩ в Персийския залив. Те уточниха, че четиримата нападатели са били ликвидирани.Провинция Хузестан, в която живее голяма арабска общност, беше главно бойно поле по време на войната между Иран и Ирак, а през 2005 и 2011 г. там се разразиха бунтове и размирици.Движение, наречено \"Национална съпротива на Ахваз\", както и терористичната групировка ДАЕШ (\"Ислямска държава\") поеха отговорност за нападението.", "date": "2018.09.25", "title": "\"Джихадистки сепаратисти\" зад кървавото нападение на военния парад в Иран"}
{"url": "https://news.bg/crime/retsidivist-vilnya-v-politseyskoto-upravlenie-na-kazanlak.html", "text": "Пияният Г.М. влязъл в дежурната част на районното управление в Казанлък и започнал да обижда и псува полицейските служители, като дори ударил с юмрук вратата.Нанесъл и удар на един от полицаите. Инцидентът е станал на 20 септември. Съдът определи мярка за неотклонение \"задържане под стража\" на 45-годишния Г.М. от Казанлък, вилнял в полицейско управление и ударил полицай.За това престъпление се предвижда \"лишаване от свобода\" от 1 до 6 години.Разпитани са свидетелите и са събрани писмените доказателства. Изготвена е и съдебно-медицинска експертиза.Извършителят има общо 12 присъди за блудства, изнасилвания, хулиганства и други.", "date": "2018.09.25", "title": "Рецидивист вилня в полицейското управление на Казанлък"}
{"url": "https://news.bg/education/ban-pravi-svoy-nimh.html", "text": "Българската академия на науките (БАН) създава ново звено в структурите си за изследване на климата, атмосферата и водите.Новото звено ще заеме мястото на Националния институт по метеорология и хидрология (НИМХ), предаде БНР.Решението беше взето на Общото събрание на БАН, на което присъства и министърът на образованието Красимир Вълчев.В новата структура към БАН ще работят учените, които остават в академията. Те ще се занимават с научни изследвания.По думите на председателя на Общото събрание проф. Евелина Славчева новото звено в БАН ще извършва изследвания в областта на климата, атмосферата, водите.\"... В БАН ние държим да запазим комплексния характер на Академията и да имаме изследвания в тази толкова важна област, каквато е климата, атмосферата, водите\", обясни Славчева и допълни, че досегашният НИМХ, който преминава към Министерски съвет, ще извършва по-скоро обслужване и оперативна дейности.Славчева заяви още, че започва инвентаризация на активите на Националния институт по метеорология и хидрология. Голяма част от имуществото, което институтът използва, било собственост на БАН.", "date": "2018.09.25", "title": "БАН прави свой НИМХ"}
{"url": "https://news.bg/int-politics/turtsiya-izprashta-voenni-podkrepleniya-v-idlib.html", "text": "Турски военни подкрепления са навлезли в бастиона на бунтовниците в Сирия - провинция Идлиб, съобщава кореспондент на \"Франс прес\", седмица след като споразумение между Анкара и Москва предотврати офанзива на сирийските правителствените сили.Около 35 военни превозни средства са се придвижвали на юг по основната магистрала близо до град Саракиб след полунощ.Конвоят е бил придружаван от протурски бунтовници от Националния фронт за освобождение, който контролира част от анклава на турската граница.Сирийският център за наблюдение на човешките права, чието седалище е във Великобритания, посочва, че силите са били разположени на няколко турски позиции около северозападната провинция.От миналата година турските войски заеха 12 наблюдателни позиции в бунтовническия район съгласно споразумението за деескалация между Турция, Русия и Иран.През миналата седмица Анкара и Москва обявиха ново споразумение за демилитаризирана зона по фронтовата линия между бунтовниците и правителствените войски.Хаят Тахрир ал Шам, военен алианс, ръководен от бившия филиал на терористите от \"Ал Кайда\" в Сирия Фронт \"Ал Нусра\", контролират повече от половината от териториите на бунтовниците, докато Националният фронт за освобождение имат контрол над по-голяма част от останалата територия.Споразумението дава на Турция отговорността да гарантира, че всички бойци в планираната демилитаризирана зона ще предадат тежкото въоръжение до 10 октомври и че по-радикалните сред тях ще се изтеглят до 15 октомври.Споразумението също така предвижда турски и руски войски да патрулират в буферната зона.", "date": "2018.09.25", "title": "Турция изпраща военни подкрепления в Идлиб"}
{"url": "https://news.bg/crime/nameriha-martav-34-godishen-mazh-v-gora-kray-shumensko.html", "text": "Обявен за издирване 34-годишен мъж е открит мъртъв в гора край шуменското село Вълнари, съобщи МВР.Сигналът за изчезването на Рейхан М. е подаден от неговите близки на 18 септември тази година. Тялото на младия мъж е намерено на 21 септември.Все още не са ясни причините за смъртта.", "date": "2018.09.25", "title": "Намериха мъртъв 34-годишен мъж в гора край Шуменско"}
{"url": "https://news.bg/politics/tsvetan-tsvetanov-stava-postoyanen-predstavitel-v-us-na-evropol.html", "text": "Зам.-председателят на ГЕРБ Цветан Цветанов бе избран за постоянен представител в Управителния съвет на Европол от Съвместната група за парламентарен контрол на дейността на агенцията (СГПК). Информацията бе съобщена от ГЕРБ.Групата (СГПК) в Европейската полицейска служба осигурява връзката между националните парламенти на държавите-членки, Европейския парламент и Управителния съвет на Европол.По информация на партията, Цветанов е избран единодушно от всички държави-членки и Европейския парламент за постоянен представител в групата. Мандатът на Цветанов започва от днес, 25 септември.Цветанов ще представлява в Управителния съвет на Европол контролната група. В нея има четиричленни делегации от националните парламенти на държавите-членки, участващи в Европол и Дания, както и делегация от 16 члена на Европейския парламент. Водеща е ролята на Комисията по граждански свободи, правосъдие и вътрешни работи (ЛИБЕ).Номинацията на Цветанов дойде от съпредседателите на Съвместната група за парламентарен контрол (СГПК) от Комисията по граждански свободи, правосъдие и вътрешни работи (ЛИБЕ).Кандидатурата на Цветанов бе подкрепена и от Австрийското председателство - председателя на ЛИБЕ Клод Мораеш и докладчика по регламента за Европол в ЛИБЕ Августин Диаз де Мера, Ангела Люегер, председател на Комисията по вътрешни работи в австрийския Национален съвет и Кристиян Бухман, председател на Комисията по европейски въпроси в австрийския парламент.Мотивът за избирането на българския политик е висока оценка на неговите качества, както и  и зам.-министър председател. Изтъкнати са и постиженията на групата по време на неговото съпредседателство в рамките на Парламентарното измерение на Българското председателство на Съвета на ЕС.Отзивите за избора на Цветанов в Европейската полицейска служба са изключително благоприятни.Според Кристиян Бухман, председател на Комисията по европейски въпроси в австрийския парламент: \"Цветанов върши страхотна работа в Управителния съвет на Европол\".Изпълнителният директор на Европол Катрин де Бол е много доволна от сътрудничеството си с Цветанов. По думите й той е много опитен депутат, който винаги е подкрепял агенцията. \"Смятам, че ние, в правоналагащата общност, можем да разчитаме на него и е истинско удоволствие да работим с него. Той е и наш приятел\", каза Катрин де Бол.За Манфред Вебер, председател на Групата на ЕНП в ЕП сигурността, борбата с престъпността са едни от най-важните неща за хората. Те очакват от нас да бъдем ясни и силни по този въпрос. \"Ето защо е страхотно такъв експерт като Цветан Цветанов да бъде представител на групата за наблюдение на Европол. Това е огромна отговорност - да се свърже политическият подход с Европол като агенция. Това ми харесва и съм щастлив, че той прави това\", каза Манфред Вебер.Съвместната група за парламентарен контрол на Европол проведе първото си редовно заседание по приетите през март 2018 г. в София Процедурни правила за работа. Те се основат на Лисабонския договор.На заседанието в пленарен формат на СГПК присъстваха председателят на Управителния съвет на Европол Прит Паркна и изпълнителният директор на Европол Катрин Де Бол.", "date": "2018.09.25", "title": "Цветан Цветанов става постоянен представител в УС на Европол"}
{"url": "https://news.bg/politics/pravitelstvoto-da-ne-se-krie-zad-garba-na-kevr-nastoyavat-ot-demokratichna-balgariya.html", "text": "От Демократична България смятат, че правителството, което e действително отговорно за проблемите на пазара на природен газ, се крие зад КЕВР.Те призовават в най-кратки срокове то   за намаляване на цените на газа. Според тях сега е моментът за демонополизиране на доставките и постигане на по-добри цени.От обединението смятат, че в преговорите трябва да участва представител на ЕК и действията да бъдат координирани с другите засегнати страни от Източна Европа.По думите им увеличаването на цената на природния газ оскъпява производството на редица стоки и намалява конкурентоспособността на българската икономика.\"Правителството твърди, че е много загрижено за , но допуска рязко поскъпване на основен производствен фактор\", заявяват от обединението.Според тях това е резултат от неадекватната и страхлива политика на Борисов. Те твърдят още, че правителствата на ГЕРБ и БСП не са намерили смелост да поискат предоговаряне на високите цени на доставка на природен газ от Русия, след което със задачата се заела Европейската комисия.В края на процедурата на ЕК, \"Газпром\" поела ангажимент за коригиране на цените според пазарните стойности.Според членовете на Демократична България целенасочено се поддържа тоталния руски монопол на пазара на природен газ в България.По думите им този монопол е изкуствено създаден, а България е единствената страна от ЕС в подобно положение спрямо Русия.От Демократична България определят намеренията за превръщане на България в газов разпределителен център за медиен трик. Според тях се работи за бетонирането на руския монопол.\"Само когато България започне да закупува количества газ от различни доставчици и руската страна разбере, че вече не разполага с монополно положение, договарянето на по-добри условия ще бъде значително по-лесно\", категорични са от обединението.Те отбелязват, че за три мандата управление от ГЕРБ не са успели да ограничат последствията от евентуално поскъпване на долара, от което всъщност зависи цената на газа според договора с Русия.От обединението са категорични, че ако бяха използвани възможностите, създадени от Европейската комисия, вместо поскъпване, сега можеше да има намаляване на цената на природния газ.", "date": "2018.09.25", "title": "Правителството да не се крие зад гърба на КЕВР, настояват от Демократична България"}
{"url": "https://news.bg/disasters/evakuiraha-stotitsi-hora-kray-piza-zaradi-silen-gorski-pozhar.html", "text": "Властите в Италия евакуираха стотици хора заради силен горски пожар в планината Сера. Евакуираните са жители на провинция Пиза в италианската област Тоскана, информира express.co.uk.Хората са принудени да напуснат домовете си, защото огнената стихия заплашително тръгнала към села в община Калчи.Кметът е наредил евакуацията на живеещите в застрашените местности. Служители от звеното за гражданска защита междувременно са наблюдавали и помагали на хората.Евакуирани са планинските села Монтеманьо, Фонтана Диана, Сан Лоренцо, Никозия и Креспиняна.Хората са настанени в центрове, местни спортни зали и други. 50 души доброволци се грижат за около 500 евакуирани.Съобщава се за общо 700 евакуирани души.Училищата в района също са застрашени и те ще останат затворени докато ситуацията около пожара не бъде изяснена.През нощта с огнената стихия са се борили около 80 пожарникари. В гасенето се е включил и специален самолет.По данни на началниците на пожарните управления в района огънят много бързо се разраства заради силен вятър, което затруднява действията по гасенето му.Към момента няма данни за загинали и пострадали хора. Според местни издания обаче пожарът е на прага на населените места, където може и да пострадат хора, които не са се евакуирали.Mестни жители са потърсили лекарска помощ заради проблеми с дишането вследствие на задимяването.Пътищата в района на силния пожар също са затворени заради гъстите кълбета дим и затруднената видимост.Няма информация пожарът да стане причина за отменянето на полети от местното летище.Министърът на околната среда в Италия Серджио Коста заяви: \"Благодаря на огнеборците, на служителите на гражданската защита и на доброволците, които работят за опазването на домовете на хората.\"По думите му сега е важно да се определят обстоятелствата около възникването на пожара.", "date": "2018.09.25", "title": "Евакуираха стотици хора край Пиза заради силен горски пожар"}
{"url": "https://news.bg/int-politics/izrael-shte-prodalzhi-udarite-sreshtu-iran-v-siriya.html", "text": "Премиерът на Израел Бенямин Нетаняху обяви, че Израел ще продължи военните си операции в Сирия, след като Русия обяви, че ще достави усъвършенствана противовъздушна система на съюзничката си Сирия, съобщава \"Ройтерс\".\"Ще продължим да действаме, за да предотвратим военното укрепване на Иран в Сирия, а също така ще продължим военната координация между израелските въоръжени сили и руската армия\", коментира Нетаняху пред журналисти преди да се качи на самолета за Ню Йорк, където ще участва на Общото събрание на ООН.Русия заяви в понеделник, че ще предостави противовъздушна ракетна система С-300 на Сирия в рамките на следващите две седмици, въпреки категоричните възражения от страна на Израел, седмица след като Москва обвини Израел, че индиректно е предизвикал свалянето на руския военен самолет в Сирия.Русия, която подпомага режима в Сирия срещу бунтовниците и терористите, заяви, че сирийските противовъздушни батареи са свалили нейния разузнавателен самолет Ил-20 по погрешка, малко след като израелски самолети са нанесли удари по намиращ се в близост военен обект.Москва обвини Израел в създаването на опасни условия, които са причинили инцидента.Израел, който многократно е извършвал въздушни удари в Сирия по време на войната, заяви след инцидента, че ще работи за ограничаване на сблъсъците на своите операции с руските сили, но няма да ги прекрати.", "date": "2018.09.25", "title": "Израел ще продължи ударите срещу Иран в Сирия"}
{"url": "https://news.bg/health/mazh-ot-yambolsko-pochina-ot-zapadnonilska-treska.html", "text": "84-годишен мъж е починал от западнонилска треска, съобщиха от Регионалната здравна инспекция в Ямбол. Мъжът е от ямболското село Ботево. Болестта се пренася основно от комарите, информира БНР.Възрастният мъж е лекуван една седмица в ямболското инфекциозно отделение, поясни д-р Наташа Капсъзова от РЗИ. Той е открит в дома си, неконтактен в безпомощно състояние.Заради мозъчен оток лекарите са изпратили проби за изследване в София. Доказало се, че има антитела срещу вируса на западнонилската треска. Мъжът не е пътувал в рискови държави и няма видими данни за ухапване от комари, допълни д-р Капсъзова.В началото на септември на всички здравни специалисти в Ямболска област беше препоръчано да не изключват от диагнозите западнонилската треска, тъй като регионът е рисков.", "date": "2018.09.25", "title": "Мъж от Ямболско почина от западнонилска треска "}
{"url": "https://news.bg/crime/zaporirani-sa-imotite-na-traycho-traykov.html", "text": "Запорирани са имотите на бившия министър на енергетиката и настоящ общински съветник в София Трайчо Трайков. Антикорупционната комисия е поискала и получила от Софийския градски съд запор над имуществото. Магистратите са запорирали 1/2 от апартамент, ателие, дворно място, паркомясто, акции, както и влогове и депозити на политика.Размерът на евентуалния бъдещ иск ще бъде над 2,3 млн. лева. Новината е потвърдена от председателя Пламен Георгиев, предаде \"\" .Комисията е проверила състоянието Трайков през последните 10 години е открила несъответстие между доходите и имуществото за 2,4 млн. лева.Проверката е заради  на остатъчния държавен дял на ЕВН. Заедно с него подсъдими са Иво Прокопиев и Симеон Дянков.  от специализирания съд за доразследване. каза Георгиев. Политикът има и 1 месец да предяви възражения. Той е обжалвал решението на градския съд за запора.Предстои Трайков да доказва пред КПКОНПИ законни ли са доходите му. Ако успее, запорът ще падне. При обратен развой комисията ще поиска отнемане на имуществото му.", "date": "2018.09.25", "title": "Запорирани са имотите на Трайчо Трайков "}
{"url": "https://news.bg/world/borisov-napadna-bsp-ot-nyu-jork-ne-se-chuvstva-optimist.html", "text": "\"\".Това заяви премиерът Бойко Борисов пред журналисти в Ню Йорк, където той участва в 73-тата сесия на ООН в САЩ.Той даде висока оценка на управлението на Тръмп и обяви, че \"разбира защо той е толкова популярен\" - защото поставя интереса на САЩ над всичко. \", коментира още Борисов.Как да се задълбочат българо-турските отношения обсъдиха българският премиер Бойко Борисов и турският президент Реджеп Тайип Ердоган, съобщиха от Министерския съвет. Двамата разговаряха в рамките на 73-тата сесия на ООН в САЩ.Според информацията, обсъдено е и двустранното сътрудничество и приноса на Турция за овладяване на мигрантския поток по българската граница.Това написа Борисов в профила си. ", "date": "2018.09.25", "title": "Борисов нападна БСП от Ню Йорк, не се чувства оптимист "}
{"url": "https://news.bg/weather/zhalt-kod-za-silen-vyatar-v-osem-oblasti-za-sryada.html", "text": "Захлаждането продължава, съобщават от НИМХ. Утре ще бъде предимно слънчево, с временни увеличения на облачността. Жълт код за силен вятър е обявен за осем области за сряда. Той е в сила за областите Бургас, Варна, Добрич, Кърджали, Сливен, Стара Загора, Хасково и Ямбол. Вятърът ще бъде силен, със скорост между 14 и 19 м/сек и пулсации до 24 м/сек.Вълнението на морето ще е 3-4 бала. Максималните температури ще са между 14 и 19 градуса. ", "date": "2018.09.25", "title": "Жълт код за силен вятър в осем области за сряда "}
{"url": "https://news.bg/world/vals-vliza-v-bitkata-za-kmet-na-barselona.html", "text": "Бившият френски премиер Манюел Валс ще участва в изборите за кмет на испанския град и основен град на региона Каталуния Барселона. Те трябва да се проведат през следващата година, предаде АП. Самият Валс потвърди новината. Агенцията припомня, че Барселона е родният му град. Той е известен противник на отделянето на Каталуния от Испания. Самият вот ще е битка между поддръжниците и противниците на единството. Валс обаче е решен да се бори основно със социалното неравенство. Това обясни той на испански и каталунски пред избиратели на предизборно събитие. Експремиерът бе кандидат за президент на Франция от социалистическата партия на последните президентски избори, които спечели Еманюел Макрон. ", "date": "2018.09.25", "title": "Валс влиза в битката за кмет на Барселона "}
