{"url": "https://news.bg/bulgaria/atanas-krastin-e-noviyat-ni-poslanik-v-rusiya.html", "text": "България вече има нов посланик в Русия, съобщи \"\" Правителството е одобрило днес назначаването на Атанас Кръстин, външнополитическия секретар на президента Румен Радев. Това е станало на закрито заседание. Припомняме, че през февруари държавният глава предложи Кръстин за посланик, а премиерът Бойко Борисов увери, че ще бъде одобрен. Решението на правителството бе забавено, докато се получи съгласие на руското правителство.Предстои Радев да издаде указ за назначаването на секретаря си като посланик. След това ще дойде и официалният агреман от Русия. Той ще е първото посланическо назначение от т.нар. политическа квота на президента Румен Радев. Атанас Кръстин е секретар по външната политика на държавния глава от януари 2017 г. От 1987 г. работи непрекъснато в различни структурни звена и дирекции на Министерството на външните работи.Сред позициите, които е заемал зад граница са ръководител на политическата служба в посолството ни в Берлин, генерален консул на България в Бавария и Баден-Вюртемберг от 2006 до 2010 г., генерален консул в Ниш от 2012 до 2016 г.Решението на Москва да приеме новия посланик е дошло, след като България се отказа да гони руски дипломати заради случая \"Скрипал\". В края на март Бойко Коцев се завърна за консултации след скандала. ", "date": "2018.04.04", "title": "Атанас Кръстин е новият ни посланик в Русия "}
{"url": "https://news.bg/crime/mashtabna-spetsaktsiya-sreshtu-razprostranenieto-na-droga-v-sofiya.html", "text": "През последните дни МВР провежда мащабна полицейска операция за противодействие на престъпленията с наркотични вещества на територията на област София. В хода на спецоперацията криминалистите от Областната дирекция на МВР в София са заловили 9 души.Седем от задържаните са хванати на територията на РУ - Пирдоп. В хода на действията на полицаите там са претърсени общо 7 частни адреса - 6 на територията на Златица и един в село Мирково. На адресите са открити и иззети различни количества марихуана и амфетамин, подготвени за пласиране в разфасовки с различен грамаж. Намерени са и гриндери, електронни везни, както и 154 незаконно притежавани боеприпаси с различен калибър. По случая са образувани четири досъдебни производства, процесуално- следствените действия по които продължават.Други двама - мъж и жена, са задържани на територията на село Костенец. Установено е, че двамата разпространявали дрога, в това число и сред подрастващи лица. Двамата са заловени на 30 март, петък, при претърсване на частен адрес, за чийто обитател полицаите имали подозрения, че разпространява амфетамин и марихуана сред малолетни и непълнолетни.В рамките на процесуално-следствените действия криминалистите открили два стъклени буркана, закопани в двора на имота. В бурканите имало около 200 грама марихуана. Открити са и електронна везна и други веществени доказателства, имащи отношение към случая.Задържаният мъж е на 27-годишна възраст.В хода на разследването са установени множество клиенти, които са се снабдявали с дрога от него. Разследващият екип продължава работата по пълното документиране на извършваната от него престъпна дейност с оглед повдигане на обвинение за разпространение на наркотични вещества.По третия случай полицаите предприели действия по сигнал за жителка на Елин Пелин, която предлагала дрога на малолетни и непълнолетни от региона. В хода на акцията криминалистите започнали да следят 30-годишната А. Б. и разкрили схемата, по която дилърката разпространявала дрогата.Така полицаите задържали един от клиентите на жената, в момент на прибиране на 10 грама марихуана от пощенската кутия на домашния адрес на задържаната.След прецизно анализиране на придобитата информация криминалистите пристъпили към претърсване на адреса. Там те открили и иззели осем полиетиленови плика с общо 50 грама марихуана, полиетиленов плик с бяла буца с тегло 70 грама, реагираща на амфетамин, електронна везна, полиетиленов плик с накити от жълт метал, множество банкноти в различни валути с левова стойност 9 870 лв. Полицаите са иззели и други веществени доказателства, съотносими към случая.В хода на проведеното разследване са установени и над 20 души, сред които и непълнолетни, закупували дрога от дилърката.Униформените поясняват, че към момента на провеждане на акцията А. Б. опитала да се укрие от разследващите. Тя искала да избяга в чужбина, което наложило жената да се обяви за издирване. Няколко дни по-късно жената е задържана на ГКПП \"Калотина\". Жената е обвинена за разпространение на дрога. Спрямо нея е наложена мярка \"парична гаранция\".Припомняме, покрай великденските празници служителите на \"Пътна полиция\" ще извършват срещу шофирането под въздействието на алкохол, наркотични вещества и техните аналози.", "date": "2018.04.04", "title": "МВР преследва дилъри, предлагащи дрога на малолетни и непълнолетни"}
{"url": "https://news.bg/politics/armiyata-zapochva-otnovo-protsedurite-za-izbor-na-iztrebitel.html", "text": "Армията започва отново процедурите за избор на нов тип боен самолет и за \"Придобиване и поддръжка на основна бойна техника за изграждане на батальонни бойни групи от състава на механизирана бригада\".Това стана ясно след заседание на Съвета по отбрана. Проектите ще бъдат предоставени за разглеждане в Министерския съвет и за приемане в Народното събрание, съобщиха от Министерството на отбраната.Една от основните цели на проекта за нов изтребител е осигуряване на въздушния суверенитет на Република България в Интегрираната система за противовъздушна и противоракетна отбрана на НАТО. Проектът предвижда придобиването на 16 броя самолети на два етапа по осем самолета. Първите самолети следва да бъдат доставени до две години от сключване на договора.През първия етап, който е финансово осигурен с 1 милиард и 500 милиона лв. (без ДДС, мита, данъци и други държавни вземания и финансови тежести, налагани от Република България) е предвидено да се придобият не по-малко от 8 броя бойни самолети.С тези пари се очаква са закупят летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението. Реалните параметри на придобиваните отбранителни продукти по този проект ще станат известни след изпращане на запитванията за предоставяне на предложения до определените държави и получаване на техните отговори.На основата на коопериране в този проект за инвестиционен разход също се предвижда изграждане на способности от българската индустрия и ВВС за логистично осигуряване на бойните самолети и оборудване.Целта на проекта за \"Придобиване и поддръжка на основна бойна техника за изграждане на батальонни бойни групи от състава на механизирана бригада\" е да се изградят съвременни, съвместими със съюзниците от НАТО и ЕС. Те са необходими за провеждане на операции по гарантиране на националния суверенитет и независимост. Втората не по-малка по значимост цел е да се изгради национален индустриален капацитет за поддръжка на жизнения цикъл на придобитите техника и въоръжение, което означава да можем да ремонтираме и поддържаме наличната армейска техника.Проектът за придобиване на основна бойна техника за Сухопътните войски включва придобиването на бойна и специална техника, допълнително оборудване и обучение на персонала, който ще експлоатира техниката. Очаква се да закупим 150 броя бойна и специална техника за три батальонни бойни групи, на системи и допълнително оборудване.Времевият интервал за реализацията на проекта за придобиване и поддръжка на основната бойна техника е 12 години. Прогнозната стойност е в размер на 1 милиард и 220 милиона лева (без ДДС, мита, данъци и други държавни вземания и финансови тежести, налагани от Република България).От тези средства за придобиването на 150 единици бойна и специална техника са определени 1 милиард и 20 милиона лева, а за придобиване на системи и допълнително оборудване - 200 милиона лв.Припомняме, в Бюджет 2018 бе планирано да се осигурят пари за поддържане и развитие на националните отбранителни способности и способностите, свързани с колективната отбрана. Според вносителите на проектобюджета, са осигурени пари, включително и за придобиване на авиационна техника и на многофункционални модулни патрулни кораби.Предвижда се увеличаване на разходите за персонал, необходими за изпълнението на политиките в областта на отбраната и сигурността.На 5 октомври 2017 г. депутатите върнаха процедурата по . В доклада на комисията по отбрана, с който се мотивира това решение, имаше изискване Министерството на отбраната да предложи нова финансова рамка и да актуализира основните оферти като се разшири обхвата от фирми за придобиване включително на нови самолети.Малко по-късно - навръх 6 декември 2017 г. имаше покана от страна на военното министерство към на наличните ни изтребители МиГ 29.Поканата беше без обществена поръчка, защото консорциумът е производител и не е предоставил лиценз за ремонт на своята продукция на друго чуждестранно предприятие. Поканата към РСК МиГ за преговори бе за 19 декември 2017 г.Малко нямаше надлеждно оформени документи, обжалва решението на военното министерство. Покрай празниците възможността да се реагира на техния иск се забави. Искът на украинската фирма бе отхвърлен и от Комисията за защита на конкуренцията.На 14 март 2018 г. стана ясно, че България е избрала руската  на 15 съветски изтребителя  г.Според плановете на управляващите придобиването на нов тип боен самолет и придобиването на многофункционален патрулен кораб трябва да приключи през 2023 година.Още през 2018 година могат да бъдат дадени 100 хиляди лева за придобиване и поддръжка на основна бойна техника за изграждане на батальонните групи.Най-много средства са определени за придобиване на боен самолет - 2020 и 2021 година, съответно - 260 и 240 хиляди лева.", "date": "2018.04.04", "title": "Армията започва отново процедурите за избор на изтребител"}
{"url": "https://news.bg/int-politics/gartsiya-predupredi-turtsiya-obedinenite-gartsi-shte-vi-smazhat.html", "text": "Военният министър на Гърция определи Турция като \"враг, който продължава да ни провокира\" и обяви, че е наредил допълнителни военнослужещи да бъдат дислоцирани на островите в източната част на Егейско море, съобщава \"Асошиейтед прес\".Военният министър Панос Каменос уточни, че 7000 военнослужещи от гръцките въоръжени сили са били дислоцирани на островите и край границата в североизточната част на Гърция, на фона на засилването на напрежението между двете страни, които иначе са съюзнички в НАТО.По време на посещение на учение на резервисти на източния егейски остров Икария днес, Каменос подчертал: \"Ако имат куража, нека да посмеят да оспорват и сантиметър от нашата територия ... обединените гърци ще ги смажат.\"", "date": "2018.04.04", "title": "Гърция предупреди Турция: Обединените гърци ще ви смажат"}
{"url": "https://news.bg/crime/mvr-izdirva-mazh-za-krazhba-na-znachitelna-parichna-suma-v-sofiya.html", "text": "Органите на реда издирват мъж за кражба на значителна парична сума, придружена с употреба на сила.МВР търси съдействието на гражданите за установяването на самоличността на крадеца. За целта полицията разпространи негови снимки от охранителни камери.Мъжът се издирва за това, че на 19 ноември 2017 година около 16.20 часа той извършил тежко криминално престъпление на улица \"Бузлуджа\" №50 в София - откраднал значителна сума пари след употреба на сила.Умоляват се гражданите, които разполагат с информация за самоличността и местонахождението на мъжа, да сигнализират на тел. 112, 02 / 982 41 60, 02 /866 22 27 или да подадат сигнал в близкото полицейско управление. Анонимността им е гарантирана.", "date": "2018.04.04", "title": "МВР издирва мъж за кражба на значителна парична сума в София"}
{"url": "https://news.bg/crime/ostavki-zaradi-byagstvoto-ot-zatvora.html", "text": "Министърът на правосъдието Цецка Цачева поиска и получи оставките на временно преназначения на длъжността главен директор на Главна дирекция \"Изпълнение на наказанията\" Свилен Цветанов и началника на затвора в София Петър Кръстев.Това съобщиха от пресцентъра на правосъдното министерство. Длъжностите им ще бъдат временно заети от служители на Главна дирекция \"Охрана\" към Министерство на правосъдието.Решението е взето по разпореждане на министър-председателя Бойко Борисов и след проверка на място. Работата на комисията по изясняване на обстоятелствата и фактите относно бягството на лишените от свобода за тежки престъпления Владимир Пелов и Радослав Колев продължава.След представяне на доклада от комисията до 12 април, ще бъдат предприети дисциплинарни мерки спрямо действията на пряко отговорните служители, в резултат на които е извършен този изключително тежък инцидент.Припомняме, че днес министрите Цецка Цачева и Валентин Радев бяха изслушани за избягалите затворници.БСП подложиха на остри критики властта заради това, че опасни затворници се разхождат на свобода. ", "date": "2018.04.04", "title": "Оставки заради бягството от затвора "}
{"url": "https://news.bg/int-politics/stanishev-i-pes-zabarzvat-chlenstvoto-na-zapadnite-balkani-v-es.html", "text": "Партията на европейските социалисти (ПЕС) смята за реалистично страните от Западните Балкани, които са изпълнили критериите за членство, да се присъединят към ЕС през 2025 година.Това заяви председателят на ПЕС Сергей Станишев в Тирана, където продължава двудневната среща на европейските социалисти със страните от Западните Балкани. На срещата присъстват левите премиери и лидери на партии в региона, а домакин е Еди Рама - министър-председател на Албания и лидер на Социалистическата партия.\"Има исторически момент, не бива да го пропускаме. След срещата на върха през май в София трябва да се ускорят преговорите, както и да стартира преговорният процес с Албания и с Македония. Усилията в тази посока са стратегическа инвестиция за ЕС. В противен случай рискуваме дестабилизация на региона, а оттам и на Съюза като цяло\", заяви още Станишев.Според Станишев предизвикателства има и от страна на държавите в региона, и от страна на ЕС. По думите му е необходимо нашите съседи - Черна гора, Сърбия, Босна и Херцеговина, Македония, Албания и Косово - да направят редица реформи, а от своя страна ЕС трябва да се преструктурира, така че да функционира с повече членове.\"ЕК излезе с  за икономическо и инфраструктурно интегриране на държавите от Западните Балкани, но ние ще настояваме още на Европейския съвет през юни те да добият плътност и конкретика\", коментира още бившият премиер на България.", "date": "2018.04.04", "title": "Станишев и ПЕС забързват членството на Западните Балкани в ЕС"}
{"url": "https://news.bg/world/tramp-ne-e-parviyat-prezident-na-sasht-koyto-iska-voynitsi-po-granitsata-s-meksiko.html", "text": "Доналд Тръмп не е първият президент на САЩ, който настоява за разполагане на войници по границата с Мексико, пише \"Гардиън\".Барак Обама изпрати 1 200 служители на Националната гвардия на границата през 2010 г., а четири години по-рано Джордж У. Буш увеличи военното присъствие на границата с Мексико. През 2006 г. Буш разположи военнослужещи от Националната гвардия на американско-мексиканската граница.\"САЩ няма да милитаризират южната граница. Мексико е наш съсед и наш приятел\", каза Буш в реч за имиграционна реформа преди 12 г. Тогава той обяви голямо увеличение на граничарите и разположи 6 000 войници от Националната гвардия като част от двугодишната операция Jump Start.Те изградиха пътища и огради, провеждаха наблюдение по земя и въздух, но граничарите извършваха арестите, тъй като войниците имат ограничени задачи в държавата и нямат експертиза за налагане на граничен контрол.Вчера Тръмп обяви, че иска да използва армията, за да подсигури границата, докато обещанието му за издигане на стена не бъде осъществено.В момента има няколкостотин войници от гвардията по границата, които се борят с картелите.", "date": "2018.04.04", "title": "Тръмп не е първият президент на САЩ, който иска войници по границата с Мексико"}
{"url": "https://news.bg/world/frantsiya-namalyava-broya-na-deputatite.html", "text": "Франция намалява броя на депутатите с 30 процента. Това съобщи днес френският премиер Едуар Филип, цитиран от \"Ройтерс\". Променят се и правилата за избор на народните представители. Те ще бъдат приложени на изборите през 2022 година. Тогава само 15 % от членовете на парламента ще се избират по пропорционална система.Това е било договорено от правителството и Сената, контролиран от опозицията. Припомня се, че тези промени са били обещани от президента Еманюел Макрон в предизборната му програма.  по думите на премиера Филип.", "date": "2018.04.04", "title": "Франция намалява броя на депутатите "}
{"url": "https://news.bg/society/politsiyata-blagodari-na-detsa-varnali-izguben-portfeyl.html", "text": "МВР благодари на две деца, които са намерили и предали изгубен портфейл.Става въпрос за двама четвъртокласници от Силистра, които са намерили изгубеното портмоне вчера, 3 април. Тогава 11-годишните Преслав Христов и Йордан Константинов се разхождали в Дунавския парк, когато се натъкнали на мъжко портмоне. Без да се колебаят двамата посетили полицията и предали намереното.Полицейски служители вече са се свързали със собственика на портфейла, в който имало лична карта, свидетелство за управление на МПС, други документи и малка сума пари.Директорът на Областната дирекция на МВР в Силистра старши комисар Кристиян Петров възложи да бъдат изпратени до училищата на Преслав Христов - ОУ \"Иван Вазов\", и на Йордан Константинов - ОУ \"Отец Паисий\", благодарствени адреси за достойната постъпка на момчетата.", "date": "2018.04.04", "title": "Полицията благодари на деца, върнали изгубен портфейл"}
{"url": "https://news.bg/world/rusiya-poiska-sreshta-na-saveta-za-sigurnost-na-oon-za-skripal.html", "text": "Русия поиска среща на Съвета за сигурност на ООН в четвъртък за обсъждане на британските обвинения, че Москва е използвала химически агент срещу бившия руски агент Сергей Скрипал в Англия през март.Това съобщи руският посланик в организацията Василий Небензя, цитиран от \"Ройтерс\".Небензя поясни, че срещата ще бъде организирана на базата на писмо от 13 март, изпратено на съвета от британския премиер Тереза Мей, в което се казва, че с \"висока степен на вероятност\" Москва е отговорна за атаката.15-членният съвет обсъди за първи път атаката в Солсбъри на 14 март по молба на Обединеното кралство.На 4 март Сергей Скрипал и дъщеря му Юлия бяха отровени с химически агент новичок. Случаят доведе до разрив в отношенията между Великобритания и Русия.", "date": "2018.04.04", "title": "Русия поиска среща на Съвета за сигурност на ООН за Скрипал"}
{"url": "https://news.bg/entertainment/otkriha-rimska-grobnitsa-v-dvora-na-mu-plovdiv.html", "text": "Археолози откриха римска гробница в двора на Медицинския университет в Пловдив.Римската гробница датира от 1-3 век. Тя е открита при изкопни работи в двора на МУ-Пловдив. Изкопните дейности са част от ремонт на парната инсталация в заведението.Гробницата е изградена от тухли, споени с хоросан. Покривът на гробницата представлява монолитна плоча от гранит.Археолозите са на мнение, че най-вероятно откритието е фамилна гробница, която е част от голям некропол. Учените предполагат, че е възможно гробницата да е част от западния некропол на Филипополис.Всички археологически находки ще бъдат съхранени и ще бъдат експонирани в бъдещия музей на медицината, който ще бъде създаден в университета, предаде БНТ.", "date": "2018.04.04", "title": "Откриха римска гробница в двора на МУ-Пловдив"}
{"url": "https://news.bg/world/izrael-teheran-ankara-i-moskva-reshavat-badeshteto-na-siriya-bez-sasht-i-oon.html", "text": "Военният министър на Израел Авигдор Либерман разкритикува тристранната среща за бъдещето на Сирия между Иран, Турция и Русия в Анкара, информира \"Таймс оф Израел\".Според него участниците в срещата са пренебрегнали САЩ и ООН.\", каза Либерман пред Армейското радио.Те решават бъдещето на Сирия без представители на САЩ, поясни той и добави, че не вярва, че Израел трябва да се \"намесва\" в арабската държава.В същото време израелският премиер Бенямин Нетаняху отвърна на обвинения на иранския президент Хасан Рохани, който по-рано обвини Израел, че изостря войната в Сирия с периодичните си въздушни удари по подкрепяни от Иран военни обекти.\"\", отговори Нетаняху.", "date": "2018.04.04", "title": "Израел: Техеран, Анкара и Москва решават бъдещето на Сирия без САЩ и ООН"}
{"url": "https://news.bg/health/obsazhdat-promeni-v-telk.html", "text": "Промени в системата на ТЕЛК ще се обсъждат през следващите седмици, предаде bTV. Те обаче може да оставят част от хората с увреждания без пенсии. Лекарите да дават проценти на неработоспособност само за основно, но не и за съпътстващи заболявания, както е в момента. Според друга промяна за всяка диагноза вече ще има точно определен процент на неработоспособност. Това са част от идеите на новата наредба за медицинска експертиза. От Здравното министерство твърдят, че основната част от промените всъщност идват от Националната експертна лекарска комисия и от водещи лекари-консултанти.Новата наредба предвижда откриване на комисии към лечебните заведения в по-малките населени места. За да се избегнат порочни схеми в състава на ТЕЛК-овете ще се сменят различни специалисти.", "date": "2018.04.04", "title": "Обсъждат промени в ТЕЛК"}
{"url": "https://news.bg/world/v-sarbiya-osadiha-7-dushi-za-terorizam-v-siriya.html", "text": "До 11 г. затвор за седем души в Сърбия по обвинения, че са изпращали бойци и пари на екстремистки организации в Сирия, информира АП.Решението е на съд в Белград. Осъдените са обвинени, че са сътрудничили на ДАЕШ (\"Ислямска държава\") и Ал Нусра. Трима са осъдени задочно, като един от тях се смята, че убит при боевете в Сирия.Стотици мюсюлмани от балкански държави, включително Сърбия, Босна и Косово, се включиха във войната в Сирия и Ирак.По време на дългия процес обвиняемите, предимно от сръбската област Санджак, отричаха обвиненията в тероризъм.", "date": "2018.04.04", "title": "В Сърбия осъдиха 7 души за тероризъм в Сирия"}
{"url": "https://news.bg/regions/160-dni-otoplitelen-sezon-70-dni-mrasen-stolichen-vazduh.html", "text": "Въздухът в София е бил замърсен през 70 дни в рамките на зимния отоплителен сезон, който продължава 160 дни. Това сочат данни от измерванията на гражданската инициатива AirBG.Info, която представи едногодишни резултати за чистотата, или по-точно за нивата на замърсяване, на атмосферния въздух в страната.Двете основни причини за замърсяването на въздуха са отоплението на твърдо гориво и трафика на автомобилите. Този вид отопление и температурните инверсии през зимата са най-сериозния проблем на по-големите ни градове като София, Пловдив, Благоевград и Варна, предаде БНТ.Светослав Иванов, който е част от екипа на AirBG.Info, представи резултатите от замерванията през зимния сезон, а те показват тревожни данни. При отоплителен сезон от 160 дни в около 70 дни е имало превишение на нормите на замърсяване на въздуха в столицата.По думите на Иванов най-зле в била ситуацията на 8, 26 и 27-ми януари тази година. Другата \"замърсена\" дата - 13 февруари. В тези дни замърсяванията са били около 5 - 6 пъти над нормата.Гражданската инициатива AirBG.Info разполага с 630 измервателни уреди, разположени в цялата страна. За периода от една година са направени общо 42 милиона измервания на въздуха. Само в столицата са направени близо половин милион измервания.Според статистиката рекордьор по замърсяване е Пловдив. Там близо 86 дни въздухът е съдържал завишени нива на фини прахови частици (ФПЧ).Много силно замърсяване е отчетено и в Благоевград. Там са измерени превишения на нормите в 98 дни. Причината градът да не фигурира в класацията е, че в областния град има малко станции за измерване - едва 11.Пиковите часове на завишени стойности на замърсяване са обикновено вечер - между 18 и 22 часа. В тези часове в градовете София, Пловдив, Благоевград и Варна замърсяването достигнало до 30 пъти над нормата.", "date": "2018.04.04", "title": "160 дни отоплителен сезон - 70 дни мръсен столичен въздух"}
{"url": "https://news.bg/world/ozho-otryaza-rusiya-za-novo-razsledvane-po-sluchaya-skripal.html", "text": "С 15 гласа \"за\" срещу 6 \"против\"  бе отхвърлено предложението на Русия в Организацията за забрана химическите оръжия, предаде \"Ройтерс\". Страната поиска ново разследване по случая \"Скрипал\".Китай, Азербайджан, Судан, Алжир и Иран подкрепиха искането на Русия, е заявил дипломатическият източник.Седемнадесет държави се въздържаха.Москва поиска среща на Съвета за сигурност на ООН в четвъртък за обсъждане на британските обвинения, че Москва е използвала химически агент срещу бившия руски агент Сергей Скрипал в Англия през март.15-членният съвет обсъди за първи път атаката в Солсбъри на 14 март по молба на Обединеното кралство.На 4 март Сергей Скрипал и дъщеря му Юлия бяха отровени с химически агент новичок. Случаят доведе до разрив в отношенията между Великобритания и Русия.", "date": "2018.04.04", "title": "ОЗХО отряза Русия за ново разследване по случая Скрипал "}
{"url": "https://news.bg/politics/nagrazhdavat-sluzhitelite-na-bdzh-ot-zapaliliya-se-vlak.html", "text": "Награждават служителите на БДЖ от . Това стана ясно от коментара на заместник-министъра на транспорта Велик Занчев.През шест месеца се правят регулярни прегледи на вагоните, обясни той пред депутатите от ресорната комисия. Преди да тръгнат, вагоните също са минали преглед в депото в кв. \"Надежда\". Те са били технически изправни, категоричен бе Занчев. Работи се по всички възможни версии, поясни заместник-министърът на транспорта.За 280 000 лева са щетите по запалилия се влак, информира и Пламен Пешаров, директор на БДЖ \"Пътнически превози\". Той изтъкна, че не се прави никакъв компромис по отношение на сигурността.Георги Свиленски от БСП атакува ръководството на БДЖ за декапитализацията на дружеството. Червеният депутат поиска да се увеличат вагоните и разписанията на влаковете. Депутатът предупреди ръководството на дружеството, че за всички нередности, с информация за които разполага партията, ще бъде сезирана прокуратурата.Заварихме дружество в технически фалит, защити се Велик Занчев. Ако не били усилията на трите управления на Бойко Борисов, сега нямало да има за какво да си говорят с депутатите.Зам.-министърът увери още депутатите, че министър Ивайло Московски има желание и смелост да реформира дружеството, по думите на заместника му. Не казвам, че сме светци, но полагаме усилия, допълни Велик Занчев.Днес не можем да кажем, че БДЖ е във фалит, към днешна дата имаме едно предприятие, което е стъпило на краката си, похвали се и Владимир Владимиров, шеф на холдинг БДЖ. Предприети са 500 мерки, за да се стигне до това положение, поясни той.На сигналите на левицата, че БДЖ плаща скъп ток, ръководството отговори, че дори е спестило един милион от ток. Държавата ви е назначила да возите хора, не се даде Георги Свиленски. Не е назначила ръководителите за ликвидатори на дружеството. С 36% са намалели пътниците на БДЖ. Железницата е надпартийно начинание, включи се отново Велик Занчев.", "date": "2018.04.04", "title": "Награждават служителите на БДЖ от запалилия се влак"}
{"url": "https://news.bg/crime/da-se-izpolzvat-i-malkite-granichni-punktove-savetvat-patnite-politsai.html", "text": "Във връзка с предстоящите почивни дни е създадена организация от МВР за активно присъствие на служители от пътна полиция на всички места и входно-изходни артерии на големите градове, главните пътища и автомагистралите и местата с концентрация на пътнотранспортни произшествия.Органите ще имат активно присъствие по контрол и регулиране на движението в празничните дни. Максимален брой служители ще бъдат активирани за тази дейност. По време на почивните дни ще се работи със специализирани полицейски операции по направление - установяване на водачи, употребили алкохол, наркотични вещества и техните аналози, както и за неправоспособни водачи.Също така е създадена организация всички автоматизирани технически средства за контрол на скоростта да работят през цялото време на празниците за установяване на нарушители по Закона за движение по пътищата.Най-тежките направления са: От \"Гранична полиция\" препоръчват пътуващите по време на Великден да ползват не само основните, но и по-малките гранични пунктове. Комисар Румяна Борисова - началник отдел \"Гранични проверки\" в ГД \"Гранична полиция\", заяви, че е осигурен необходимият ресурс от служители и технически средства, отговарящи на европейските стандарти.Проведени са по места работни срещи с ръководителите на службите от задължителния граничен контрол, с ръководителите на граничните пунктове за набелязване на мерки за недопускане на нарушения. От \"Гранична полиция\" напомнят още непълнолетните български граждани, които ще пътуват без своите родители или само с един родител, да бъдат снабдени с необходимите декларации и съгласие от страна на непридружаващия родител.Създали сме организация при църковните обекти да има присъствие на полиция, които да оказват съдействие, регулиране и подпомагане, за да не се допускат задръствания или пътни инциденти. Ще има обособени паркинги.От МВР предупреждават гражданите, че тези, които паркират своите МПС-та на пътищата и затрудняват движението - ще бъдат санкционирани.На 5-ти ще бъде създадено реверсивно движение на Владая в посока изход София и на 9-ти е създадено реверсивно движение за прибиращите се граждани.На 5-ти ще бъде спряно тежкотоварното движение, същото ще се случи и на 9-ти от 14 до 20 часа.", "date": "2018.04.04", "title": "Да се използват и малките гранични пунктове, съветват пътните полицаи"}
{"url": "https://news.bg/world/britanskoto-vanshno-iztri-saobshtenie-che-novichokat-e-na-rusiya.html", "text": "Външното министерство на Великобритания изтри съобщение в \"Туитър\", в което твърди, че използваният срещу Сергей и Юлия Скрипал химически агент новичок е \"произведен в Русия\", пише \"Гардиън\".Тази сутрин руското посолство в Лондон публикува съобщение на \"Форин офис\" от миналия месец, в което се казва, че лабораторията \"Портън даун\" е установила, че използваният новичок е произведен в Русия.Но вчера от лабораторията обявиха, че не са установили кой стои зад направата на бойното отровно вещество.Ведомството поясни в социалната мрежата, че не е предала точно коментара на посланика на Великобритания в Русия по време на брифинг в Москва и следователно го трие. Във видео от брифинга става ясно, че посланикът Лари Бристоу твърди, че \"няма съмнение, че новичокът е произведен в Русия от руската държава\".\"Форин офис\" също публикува съобщение на лабораторията, в което се казва, че са установили химическия агент, но се подчертава, че лабораторията няма отговорност да потвърди източника на агента.Междувременно руският лидер Владимир Путин заяви, че лондонската полиция е заявила, че се нуждае от най-малко 2 месеца, лабораторията потвърди, че не знае от коя държава е новичокът, но въпреки това продължава антируската кампания.\"Ние свикахме среща на ОЗХО, за да намерим истината\", поясни той.В същото време лидерът на Лейбъристката партия на Великобритания Джереми Корбин заяви, че външният министър Борис Джонсън е сгафил, след като коментарите му за \"Портън даун\" не са подкрепени с доказателства., обясни Корбин., поясни лейбъристът.На 4 март Сергей Скрипал и дъщеря му Юлия бяха отровени с химически агент новичок. Случаят доведе до разрив в отношенията между Великобритания и Русия.", "date": "2018.04.04", "title": "Британското Външно изтри съобщение, че новичокът е на Русия"}
{"url": "https://news.bg/crime/politsai-debnat-za-dzhebchii-okolo-hramovete.html", "text": "9 противопожарни автомобила и 142 служители на пожарната ще бъдат дежурни в нощта на Великден. Това обяви на брифинг главен инспектор Стефан Стефанов от ГД \"Пожарна безопасност и защита на населението\".Главен инспектор Стефанов информира, че са проверени общо 1 606 църкви, манастири и обекти. Връчени са били 222 разпоредителни документа във връзка със спазването на условията за безопасна евакуация, условията за първоначално пожарогасене и условията за пожарна безопасност в самите обекти. 29 противопожарни автомобила ще бъдат позиционирани до по-големи църкви, а 142-ма пожарникари ще бъдат дежурни в нощта на празника. \"Проверките по обектите продължават и сега и ще продължават и по време на празниците. Основните акценти са осигуряване безопасността на гражданите и на местата, където ще се проведат празниците\", заяви Стефанов.118 храма в София ще бъдат охранявани от целия ресурс на \"Охранителна полиция\" по време на мероприятията на Великден, допълни комисар Борислав Муеров, началник отдел \"Охранителна полиция\" в СДВР. За спокойното провеждане на празниците са били проведени и срещи с представителите на църковните настоятелства и с охранителните фирми, ангажирани с охраната на храмовете.\"Всички охранителни фирми са уведомени за големия наплив от граждани, които ще посетят големите търговски обекти в София, запознати са и със закона за тероризма. С църковните настоятелства нещата също са стиковани\", обясни комисар Муеров. За безопасността на гражданите ще бъдат включени и оперативни работници, ангажирани със справянето с джебчийски кражби. \"Ще бъдат изградени филтровъчни пунктове на всички големи храмове, на които ще се извършват проверки на избрани лица, за които има съмнение, че са употребили наркотици или са в нетрезво състояние\", каза още той.От гранична полиция препоръчват пътуващите по време на Великден да ползват не само основните, но и по-малките гранични пунктове. Комисар Румяна Борисова - началник отдел \"Гранични проверки\" в ГД \"Гранична полиция\" заяви, че е осигурен необходимият ресурс от служители и технически средства, отговарящи на европейските стандарти.Проведени са по места работни срещи с ръководителите на службите от задължителния граничен контрол, с ръководителите на граничните пунктове за набелязване на мерки за недопускане на нарушения. От Гранична полиция напомнят още непълнолетните български граждани, които ще пътуват без своите родители или само с един родител, да бъдат снабдени с необходимите декларации и съгласие от страна на непридружаващия родител.Борисова изтъкна, че информацията за е разпространена до всички ГКПП -та в страната и увери, че граничните служители са запознати със случая.", "date": "2018.04.04", "title": "Полицаи дебнат за джебчии около храмовете"}
{"url": "https://news.bg/regions/17-godishen-se-udavi-v-yazovir-koprinka.html", "text": "17-годишно момче се удави във водите на язовир \"Копринка\", съобщи БГНЕС.Инцидентът е станал днес, около 14.30 часа.На мястото на инцидента е пристигнала спасителна аварийна група от община Казанлък. Следва водолазите да се гмурнат във язовира, за да извадят тялото на младежа.Към момента причините, довели до удавянето на 17-годишния млад мъж, не са ясни.", "date": "2018.04.04", "title": "17-годишен се удави в язовир \"Копринка\""}
{"url": "https://news.bg/health/trevozhnostta-osnoven-problem-na-balgarite.html", "text": "Тревожността е единият основен проблем, с който българите се опитват да се борят. Това е проблем, който се среща в цял свят. Другият проблем е липсата на психологическа култура на лекарите, което е причина за възникване на сериозна здравна тревожност.Това стана ясно по време на пресконференция в БТА за седмицата на психолога (4-12 април). Повод за събитието, на което участваха психолози и психотерапевти от различни специалности, е професионалният празник на психолога - 4 април.Една от важните мисии на психолозите е да съдействаме за хуманизиране на нашето общество, обяви д-р Румен Бостанджиев.Той беше категоричен, че това, което се случва в тялото, нашите мисли, преживявания влияят както на отношенията, които изграждаме, така и на здравето ни и на това трябва да се обърне внимание и в медицинските факултети.Освен тревожността психолозите отличиха и друг проблем, който би довел до деградация на обществото и се нуждае от цялостен подход - бързите технологични промени и занижаването на качеството на общуването.В последните 10-20 г. децата започнаха да изпростяват в своята култура. В САЩ след започване на масово ползване на смартфони се появиха множество негативни промени - децата не умеят да общуват. В постмодерния свят хората нямат усещане за разбираемост и смисленост на тези промени. Светът става все по-сложен, хората - с по-прости начини за справяне. Това би довело до деградация, заяви д-р Панайот Рандев. Това не може да се решава на ниво отделен индивид чрез психотерапия. Тези процеси вървят толкова бързо, че след 20 г. ще бъде късно да търсим решение за справяне с тях, категоричен е Рандев.Същевременно в страната ни не достигат училищните психолози, а част от тях са и недобре подготвени. Към момента в София има 250 училищни съветници. В страната те са над 1100. Тази година с 8 млн. лева се очаква да бъдат назначени още около 500 училищни съветника, обявиха на пресконференцията.Назначават се много хора, без особена подготовка, а трябва да работят с малки и с проблемни деца, алармират психолозите. Те виждат решението на проблема като се създадат не много, но високи стандарти, по които да се работи. Специалистите искат с МОН да се подпише меморандум и да партнират на училищата и на детските градини да подобрят качеството.Като пример, психолозите обявиха, че около 150 обучителни организации са сертифицирани да предлагат около 3000 обучения в българското образование. Част от тях не отговарят на добри професионални стандарти.Освен обучителните организации, дори назначени експерти не покриват стандартите, стана ясно от думите не на Николай Николов от фирма за психодиагностика. В Министерството на образованието и науката (МОН) има хора, които не са психолози, но се водят психолози. В местата за изтърпяване на наказания е същото. Дори и в съда е така. Само в МВР работят професионални психолози, там има масивен институт, каза Николов. Той е впечатлен от разликата между нивата на хора, които са завършили психология и са професионалисти, и хора, които не са завършили психология.Навлиза нова регулация за защита на лични данни, а Дружеството на психолозите няма подобни компетенции. Психологическите данни са лични данни, допълни Николов.На въпрос дали има случай някой да е излъгал детектора на лъжата, Георги Атанасов от фирма за психологични услуги, обясни, че няма данни, в които може да бъде излъган инструментът. Може да бъде излъган експертът. За това е важно професионалното отношение на експерта - професионалист, който знае какво прави и следва стандартизирани методики, потвърди необходимостта от високи професионални стандарти и Атанасов.Според психолозите, в страната ни има нужда от държавно професионален диалог как да се стандартизират практиките. Следдипломните квалификации в психологията са скъпи и не са осигурени за младите психолози. Няма как да подготвим качество, ако не се обучаваме, заяви Сирма Бойкова, национален координатор по младежките програми на Дружеството на психолозите.Психотерапията изисква човекът да посвети време, енергия, усилия да работи над себе си, заяви и д-р Гълъбина Тарашоева. Тя предупреди, че има много самообявили се психотерапевти. Има регистър на признати психотерапевти, които изповядват и съответния етичен кодекс, допълни Тарашоева.Същевременно услугите на психолозите са труднодостъпни, защото са платени. Това се потвърждава в изследване от 2009 г. Едва 12-15% от българите имат достъп до желаните от тях услуги, показва проучване на дружеството на психолозите.", "date": "2018.04.04", "title": "Тревожността - основен проблем на българите"}
{"url": "https://news.bg/crime/hvanaha-v-shema-upravitel-na-klon-na-mobilen-operator-v-plovdiv.html", "text": "Полицията в Пловдив задържа управителя на местен клон на мобилен оператор за измама. Срещу мъжа вече е повдигнато обвинение за длъжностно присвояване в големи размери, съобщи БНР.Управителят на клона използвал данните на клиентите и изготвял фалшиви договори за лизинг на скъпоструващи мобилни телефони на потребителите на мобилния оператор. Така за период от 1 година мъжът ощетил над 70 клиенти на мобилния оператор. След сключването на фалшивите договори мъжът присвоявал скъпите телефони и ги препродавал на по-ниска цена.Разследването по случая започнало по получени сигнали от граждани. Сигналите били предимно от жители от Пловдив и Смолян. Хората се оплаквали, че мобилният оператор ги търси за неизплатени задължения, а именно - вноските по лизинга на скъпите телефони, които никога не са се озовавали в ръцете на хората.В хода на разследването органите на реда установяват, че от името на хората са сключвани фалшиви договори за лизинг като щетите от всички договори са изчисляват общо на 115 000 лева - сумата, която мобилният оператор изисквал от измамените граждани за общо 166 скъпоструващи телефона.По разследването са назначени експертизи и са разпитани свидетели. Полицията работи по установяването на пълната престъпна дейност на обвинения - разследва се дали мъжът е измамил и други потребители на мобилния оператор.35-годишният мъж е задържан. Районният съд в Пловдив е наложил мярка постоянен ареста спрямо него, като мярката може да се обжалва.", "date": "2018.04.04", "title": "Хванаха в схема управител на клон на мобилен оператор в Пловдив"}
{"url": "https://news.bg/disasters/v-sasht-otkriha-nad-200-koshmarni-bakterii-rezistentni-na-antibiotitsi.html", "text": "Повече от 200 редки, резистентни на антибиотици гени, са били открити в \"кошмарни\" бактерии, тествани през 2017 г., предупреждава нов доклад на Центровете за контрол и превенция на заболяванията в САЩ, съобщава СиЕнЕн.\"Бях изненадана от броя, който установихме\", изтъква д-р Ан Скучат, която е първи заместник-директор на Центровете за контрол и превенция на заболяванията.Докладът се фокусира върху новите и силно резистентни микроби, които все още не са се разпространили масово. Въпреки това редица резистентни микроби могат да бъдат открити във всеки американски щат.\"Два милиона американци се инфектират заради антибиотичната резистентност, а 23 хил. умират от тези инфекции всяка година\", допълва Скучат.Изследвайки 5 776 изолати на резистентни към антибиотици микроби от болници и домове за възрастни хора, американските здравни власти са открили, че около един на всеки четири е имал ген, който е спомогнал за разпространението на неговата резистентност, докато 221 са съдържали \"особено рядък резистентен ген\", уточнява тя.По време на последващата проверка, почти един на всеки 10 контакта също е тестван положително, което означава, че \"необичайната резистентност се е разпространила към други пациенти и може да продължи да се разпространява, ако не бъде открита\", предупреждава ученият. Не е известно колко често \"асимптоматични носители\" разпространяват болестта към незаразени хора.\"Това не е проблем само в един или два щата\", посочва Скучат, добавяйки, че 221 редки гена са открити в изолати, събрани в 27 щата от инфекциозни проби, включващи пневмония, кръвни инфекции и инфекции на пикочните пътища.Тъй като това е била първата година на тестване на редките гени, Центровете за контрол и превенция на заболяванията не разполагат с данни за тенденцията, но тя се надява, че това няма да бъде \"началото на неизбежен ход нагоре\".", "date": "2018.04.04", "title": "В САЩ откриха над 200 \"кошмарни\" бактерии, резистентни на антибиотици "}
{"url": "https://news.bg/world/turtsiya-iran-i-rusiya-prizovaha-za-trayno-prekratyavane-na-boevete-v-siriya.html", "text": "Отделянето на терористичните групи от въоръжената опозиция в Сирия е от решаващо значение за защита на цивилните.Това се казва в съвместна декларация на президентите на Русия Владимир Путин, на Турция Реджеп Ердоган и на Иран Хасан Рохани след преговори в Анкара, информира ТАСС.Документът е публикуван на официалния сайт на иранското президентство.Трите държави се ангажират да продължат сътрудничеството за елиминиране на терористичните организации в Сирия.Те са категорични, че няма военно решение на сирийския конфликт, а само чрез политически процес.Путин, Ердоган и Рохани са ангажирани да защитят суверенитета, независимостта, единството, териториалната цялост на Сирия.Президентите на трите държави отхвърлят всички опити за създаване на нови реалности под претекста борба с тероризма и изразяват решимостта си да се борят срещу сепаратизма, който има за цел да подкопае суверенитета и териториалната цялост на Сирия, както и националната сигурност на съседните държави.\"\", се казва в декларацията.Държавните глави на Русия, Иран и Турция призоваха международната общност да увеличи помощта за Сирия с изпращане на допълнителна хуманитарна помощ.На пресконференция Ердоган повтори, че операцията на Турция в Сирия е насочена към кюрдите, които са заплаха за страната му. Той подчерта, че действията им няма да бъдат прекратени, докато не бъде осигурена стабилност в региона.Ердоган разкри, че Турция е прочистила и е подсигурила от терористи 4 000 квадратни километра територия в Сирия по време на операциите \"Ефратски щит\" и \"Маслинова клонка\".По думите му ЕС е обещал да предостави 3 милиарда евро за възстановяване на Северна Сирия, но все още не го е направил.Рохани от своя страна обвини САЩ, че използва терористите като инструмент в региона и подчерта, че няма военно решение на конфликта. Той допълни, че трите държави са се съгласили да помогнат на сирийския народ да възстанови мирния си живот.Рохани смята, че \"ционистката намеса\" е утежнила войната в Сирия.Следващата тристранна среща ще се проведе в Техеран.", "date": "2018.04.04", "title": "Турция, Иран и Русия призоваха за трайно прекратяване на боевете в Сирия"}
{"url": "https://news.bg/education/shtatat-merilend-vklyuchva-balgarskiya-ezik-v-diplomite-za-sredno-obrazovanie.html", "text": "Департаментът по образование на американския щат Мериленд информира посолството на България във Вашингтон за решението си да включи българския език в програмата \"Сертификат за двуезичност\" (Seal of Biliteracy).Решението е резултат от предприетите действия от страна на посолството за признаване и включване на българския език в програмата на Федералния окръг Колумбия и щатите Мериленд и Вирджиния, съобщиха от Министерството на външните работи.Изпитът за придобиване на сертификат ще следва езиковия тест по български език на Департамента за езиково обучение (ДЕО-ИЧС) при Софийския университет \"Свети Климент Охридски\". Подготовката и полагането на Стандартизиран тест по български език като чужд могат да се извършат дистанционно. Информацията за него може да бъде намерена на сайта на ДЕО-ИЧС.Ако зрелостниците положат успешно изпита по български език, в дипломите им ще пише, че освен английски, те владеят на най-високо ниво и български език. Това ще помогне за бъдещия им професионален път, обясняват от Външно.Полученият сертификат ще дава и допълнително предимство при кандидатстване в университет. Много от висшите учебни заведения в САЩ признават доказаното с документа двуезичие на кандидата.Още тази година завършващите гимназия български ученици в Мериленд могат да положат дистанционно изпит в България и да получат Сертификат за двуезичност.Припомняме, през 2011 година Калифорния стана първият американски щат, въвел сертификата. Днес той се раздава от 31 щата и Федералния окръг Колумбия.", "date": "2018.04.04", "title": "Щатът Мериленд включва българския език в дипломите за средно образование"}
{"url": "https://news.bg/politics/rumen-radev-obsadi-sigurnostta-v-regiona-s-erik-rubin.html", "text": "Държавният глава Румен Радев проведе среща с посланика на САЩ в България Ерик Рубин.В хода на срещата двамата обсъдиха сигурността в региона на Балканите и други актуални теми от дневния ред на двустранните отношения и стратегическото партньорство на България и САЩ.Разменени бяха и мнения за предприетите от България реформи в сферата на правосъдието и борбата с корупцията.", "date": "2018.04.04", "title": "Румен Радев обсъди сигурността в региона с Ерик Рубин"}
{"url": "https://news.bg/politics/nuzhni-sa-yasni-dokazatelstva-po-sluchaya-skripal-obyavi-prezidentat-radev.html", "text": "България е лоялен член на съюзите, в които членува - ЕС и НАТО. Но това са съюзи, които се основават на много ясни ценности. Една от тях е прозрачността. За да предприемем следващи стъпки (по случая Скрипал - б.р.), трябва да имаме ясни доказателства. Това заяви президентът Румен Радев пред журналисти след срещата си с президента на Република Хърватия Колинда Грабар-Китарович в сградата на президентската администрация в София.Нека не забравяме, че България е председател на Съвета на ЕС и като такъв трябва да провежда политика на диалога и на баланса. Виждаме, че такава позиция взе и Австрия, която е следващият председател на ЕС, допълни Радев.Президентът на Хърватия Колинда Грабар-Китарович подкрепи казаното от Радев и посочи, че единственият източник на политика е диалогът. Винаги ще подкрепям откриването на нови пазари за хърватската икономика и за хърватските фирми.Има редица въпроси, които решаваме. Хърватия е солидарна с ЕС по въпроса с изгонване на руските дипломати, видяхте и отговора, който получихме. Разбирам този отговор и неговата политическа субстанция. Политиката на диалог трябва да бъде единствената политика. Време е европейските държави да се върнем към политика на диалог въз основа на взаимното спазване на интересите, допълни Колинда Грабар-Китарович.По време на срещата между двамата президенти стана ясно, че България и Хърватия ще продължат сътрудничеството си за икономическо сближаване между \"старите\" и \"нови\" държави-членки на ЕС, за бъдещето на Европа и процеса на разширяване.\"Общата ни позиция върна във фокуса на вниманието на Европа нашите съседи, които се стремят към европейско членство. Амбицирани сме и работим заедно за интеграцията на Западните Балкани и свързаността между хората\", каза Румен Радев.Отличният политически диалог е основа за много по-интензивно и по-прагматично сътрудничество в областите на енергетиката, транспортната и дигиталната свързаност. Възможност за разширяване на сътрудничеството има в областта на образованието, науката и културата.Двамата президенти изразиха подкрепата си за откриването на директна авиолиния между София и Загреб, която ще насърчи туризма, контактите между бизнеса и гражданите на двете страни.По време на срещата беше откроен и потенциалът за увеличаване на взаимните инвестиции и търговията в секторите на електротехниката, химическото и фармацевтичното производство, както и производството на храни. Радев и Грабар-Китарович изразиха оптимизъм за провеждането на Българо-хърватски бизнес форум, на който да бъдат обсъдени проекти от взаимен интерес.Двамата президенти коментираха и предприетите стъпки от двете държави за модернизация на въоръжените си сили, както и перспективите за задълбочаване на партньорството на България и Хърватия в сферата на отбраната в рамките на НАТО.По-рано днес на площад \"Св. Александър Невски\" се състоя церемонията по официалното посрещане на президента Колинда Грабар-Китарович в България. Президентът на Хърватия е на официално посещение у нас по покана на Румен Радев, съобщиха от администрацията на президента.", "date": "2018.04.04", "title": "Нужни са ясни доказателства по случая Скрипал, обяви президентът Радев"}
{"url": "https://news.bg/world/baltiysko-more-chastichno-zatvoreno-zaradi-ruski-raketni-ucheniya.html", "text": "Русия започна бойна стрелба с ракети в Балтийско море, информира \"Ройтерс\".Обезпокоена Латвия обяви, че ученията са я принудили частично да затвори балтийското въздушно пространство.Руското военно министерство съобщи, че Балтийският флот, базиран в Калининград, провежда рутинни игри в Балтийско море, включително бойна стрелба по въздушни и морски цели.\"Това е демонстрация на сила\", каза латвийският премиер Марис Кучинскис пред осведомителната агенция и поясни, че е трудно да се проумее, че игрите се провеждат толкова близо до страната му.Изпитанията са провеждат извън изключителната икономическа зона на Латвия, обявиха официални лица.Рига затвори част от въздушното си пространство за три дни, а Швеция предупреди гражданския морски трафик и поясни, че може да има забавяне и прекъсване на гражданската авиация.Латвия поясни, че руските учения никога не са се провеждали толкова близо до територията. Премиерът подчерта, че решението тестовете да се провеждат толкова близо до латвийските води идва след стъпката на Запада да експулсира руски дипломати заради случая \"Скрипал\".Но латвийски представители подчертаха, че Русия не нарушава международните правила и има право на учения. Все пак латвийското военно министерство привика руското военно аташе, за да изрази тревогата си.Москва обяви, че изпитват силите си след зимата.Латвия ще повдигне въпроса на редовната среща на посланиците от НАТО в Брюксел през следващата седмица.", "date": "2018.04.04", "title": "Балтийско море частично затворено заради руски ракетни учения"}
{"url": "https://news.bg/int-politics/teroristite-ot-daesh-podnoviha-kletvata-si-za-vyarnost-kam-halifa-bagdadi.html", "text": "Екстремистите от ДАЕШ (\"Ислямска държава\") отново са потвърдили лоялността си към главатаря на терористичната групировка Абу Бакр ал Багдади, като това е тяхното първо публично вричане във вярност към него, откакто неговият \"халифат\" в Сирия и Ирак се сгромоляса през миналата година, съобщава \"Ройтерс\".Групировката продължава да извършва бомбени атентати, засади и убийства в двете страни, както и в Либия. Местонахождението на Багдади обаче не е известно, след като трансграничният \"халифат\", който той обяви през 2014 г., се разпадна с падането на градовете Мосул и Ракка, които бяха крепостите на джихадистите съответно в Ирак и Сирия.\"За да вбесяваме и тероризираме неверниците, ние подновяваме обещанието си за лоялност към командира на вярващите и халифа на мюсюлманите, муджахид шейх Абу Бакр ал Багдади ал Хусайни ал Кураши, нека Бог да го пази\", изтъкват екстремистите в изявление, публикувано в техните социални медии.Хишам ал Хашими, който съветва няколко правителства, включително това на Ирак по въпросите на ДАЕШ, е посочил пред \"Ройтерс\", че това е първото известно вричане във вярност към Багдади, откакто иракските сили отвоюваха обратно Мосул през юли, а Сирийските демократични сили, които са алианс между кюрдски и арабски милиции, превзеха Ракка през ноември, подкрепяни от коалицията, ръководена от САЩ.", "date": "2018.04.04", "title": "Терористите от ДАЕШ подновиха клетвата си за вярност към \"халифа\" Багдади "}
{"url": "https://news.bg/crime/razsledvat-krazhba-na-kasa-ot-poshtata-v-selo-barutin.html", "text": "Разследват взломна кражба на каса с пари от Пощенската станция в село Барутин, община Доспат, съобщиха от Районна прокуратура-Девин.През нощта на 3 срещу 4 април 2018 г. неизвестни са проникнали с взлом в Пощенската станция в село Барутин. Сградата е на два етажа и се намира в центъра на селото.Разбита е външната врата и вратата на помещението, където се извършват пощенските услуги. От там е открадната малка метална каса със съдържащите се в нея монети, 4 броя ваучери за храна от БЧК, по 20 лева всеки, и 6 печата на Пощенската станция. В касата е имало и празни бланки. В други помещения не е влизано.За грабежа е съобщил началникът на Пощенската станция на спешия тел. 112, сутринта, при отиване на работа.Откраднатата сума е незначителна. Пощенският клон в Барутин обслужва и няколко съседни села с над 2000 души.", "date": "2018.04.04", "title": "Разследват кражба на каса от пощата в село Барутин"}
{"url": "https://news.bg/world/izrael-kipar-i-gartsiya-obmislyat-gazoprovod-do-evropa.html", "text": "Премиерът на Израел Бенямин Нетаняху разговаря с гръцкия си колега Алексис Ципрас и президента на Кипър Никос Анастасиадис. Те обсъдиха проект за доставка на израелски природен газ за двете страни и Европа, информира \"Таймс оф Израел\".От пресслужбата на израелския лидер поясниха, че Нетаняху първо е разговарял с кипърския президент, а после с Ципрас.По време на разговорите тримата лидери са обсъдили регионални теми и ускоряване на проучвания на проект за строителство на газопровод от Израел до Кипър, а след до Западна Европа през Гърция, се казва още в съобщението.За май е запланувана тристранна среща.През юни 2017 г. тримата се срещнаха след подписването на съвместна декларация в Тел Авив през април за насърчаване строителството на газопровод.Предложеният газопровод тръгва на около 170 километра от южното крайбрежие на Кипър и ще бъде с дължина 2 200 километра до Отранто, Италия, като ще преминава през Крит и континенталната гръцка територия. Капацитетът на тръбата ще бъде до 20 милиарда кубични метра газ на година. Газовите нужди на Европа се очаква да се увеличат до 100 милиарда кубични метра годишно до 2030-та.Според АП тръбата ще струва около 6 милиарда евро и строителството й ще продължи 6-7 г.", "date": "2018.04.04", "title": "Израел, Кипър и Гърция обмислят газопровод до Европа"}
{"url": "https://news.bg/health/natrovenite-detsa-v-dobrinishte-sa-v-dobro-sastoyanie.html", "text": "Децата, за които имаше съмнения, че са се натровили в Добринище, са в добро състояние. Очаква се утре да се установи какво е причинило неразположението на децата.Припомняме, вчера, 3 април, . На децата им прилошало и започнали да повръщат. Три от децата бяха временно настанени на системи в здравно заведение, останали останаха в хотела, където бяха настанени.Инспекторите от Регионалната здравна инспекция в Благоевград и колегите им от Българската агенция по безопасност на храните вече са взели проби от храната, която децата са консумирали по време на екскурзията, както и от персонала на хотела, където групата е настанена. Проби са взети и от басейна на хотела.", "date": "2018.04.04", "title": "Натровените деца в Добринище са в добро състояние"}
{"url": "https://news.bg/world/london-ruskoto-predlozhenie-za-savmestno-razsledvane-na-sluchaya-skripal-e-izvrateno.html", "text": "Британската делегация в Организацията за забрана на химическите оръжия (ОЗХО) отхвърли руско предложение за съвместно разследване на отравянето на Сергей Скрипал като \"извратено\", информира \"Ройтерс.Днес по молба на Русия Изпълнителният съвет на организацията обсъжда въпроса за отравянето на Скрипал.В съобщение в \"Туитър\" по време на специалната среща британската делегация отбеляза, че това е диверсионна тактика и още дезинформация, която има за цел да отклони въпросите към руските власти, на които трябва да отговорят.Междувременно руското представителство в организацията обяви пред ТАСС, че ОЗХО по същество отговори само на един от въпросите на Русия по случая \"Скрипал\"., разкриха представителите. Те не уточниха какъв е въпросът. В неделя Русия изпрати списък с 13 въпроса до Техническия секретариат на ОЗХО, свързани с отравянето на Скрипал. Москва иска да разбере какви данни е предоставил Лондон на секретариата.В същото време ЕС обяви по време на срещата в организацията, цитиран от \"Гардиън\", че Русия трябва да сътрудничи на ОЗХО в разследването на случая.\"\", поясни Брюксел.На 4 март Сергей Скрипал и дъщеря му Юлия бяха отровени с химически агент новичок. Случаят доведе до разрив в отношенията между Великобритания и Русия.", "date": "2018.04.04", "title": "Лондон: Руското предложение за съвместно разследване на случая „Скрипал” е „извратено”"}
{"url": "https://news.bg/int-politics/povecheto-evropeytsi-podozirat-rusiya-za-otravyaneto-na-skripal.html", "text": "Във връзка с подробностите, които продължават да се появяват след отравянето на Сергей и Юлия Скрипал в Солсбъри, изследване на YouGov Eurotrack разкрива, че хората в Европа преобладаващо подозират Русия.75% от британците смятат, че Русия е извършила отравянето, включително 37% от тях са почти сигурни. За сравнение - само 5% са склонни да мислят, че не са руснаците, а 19% отговарят с \"не знам\".Гражданите на континента Европа са склонни да имат същите подозрения като британците. Почти шест от десет германци (58%) и 52% от французите смятат, че руснаците стоят зад атаката, както и 63-71% от хората в скандинавските страни. Въпреки че тези цифри са по-ниски, отколкото в Обединеното кралство, защото европейските граждани са по-склонни да отговарят, че \"не знаят\".Европейците обаче са разделени по отношение на британския отговор на отравянето.На въпроса дали мерките, предприети от Великобритания в отговор на атаката - включително изгонването на руски дипломати, замразяването на руските активи и спирането на контактите на високо равнище с руското правителство - отиват твърде далеч, около 37% са съгласни, че мерките са правилни.Една четвърт от французите и германците - 23% във всяка страна смятат, че мерките са стигнали твърде далеч. Това е доста повече от 10%, които мислят същото във Великобритания и където хората са по-склонни да мислят, че мерките не стигат достатъчно далеч (29% в сравнение с 18% и 16% съответно в Германия и Франция).Европейците на континента по-рядко виждат Русия като заплаха за техните страни.Британците са значително по-склонни да видят Русия като заплаха за собствената си страна, отколкото другите европейци. Запитани да оценят Русия като заплаха по скала от 0 до 10 (като 10 е \"сериозна заплаха\"), средният резултат за Великобритания е 7, включително 22% от британците класират Русия с 10. Във Франция тази цифра е 5,4, а в Германия - 5. В северните нации резултатите варират от 5,5 - Норвегия до 6 - Финландия.", "date": "2018.04.04", "title": "Повечето европейци подозират Русия за отравянето на Скрипал"}
{"url": "https://news.bg/politics/gerb-pogna-kmeta-na-mezdra-genadi-sabkov.html", "text": "От ГЕРБ внесоха пореден сигнал срещу кмет на БСП. Този път срещу кмета на Мездра Генади Събков.Герберите се съмняват, че в общината неправомерно са изразходвани средства.Депутатите от ГЕРБ Антон Тодоров и Александър Иванов сигнализираха за това на пресконференция в Народното събрание.Според управляващите има неправомерно изразходване на средства около изграждането на многофункционална спортна зала, за която през 2014 година държавата превежда почти 1.4 млн. лв. на общината. Сумата била изплатена авансово на фирмата изпълнител, но днес спортна зала нямало.В сигнала до прокуратурата се описват и други подобни случай за неправомерно изразходване на средства, възлизащи на стойност 2.6 млн. лв. Става въпрос за ДДС, което трябвало да бъде възстановено на община Мездра по изпълнен през 2014 година проект за реконструкция и изграждане на ВиК мрежа и пречиствателна станция за отпадни води.Тодорв заяви и че ще сезират новия антикорупционен орган отново във връзка със съмнения за нередности в Мездра. Сигналът се отнасял пак за кмета Генади Събков и неговия син. През мандата 2011 - 2015 година, когато Генади Събков е заместник-кмет на Мездра, синът му, който по това време бил студент в Шотландия, получавал субсидии от Държавния фонд \"Земеделие\" за десетки хиляди левове за наети от община Мездра земи и ниви за пасища. През 2015 година синът на Събков получил близо 16 000 лв., а през следващата 2016 година - близо 15 000 лв.Тодоров добави и други обвинения: \"Задаваме към КОНПИ следните въпроси: Заявен ли е този конфликт на интереси в декларацията на г-н Генади Събков като заместник-кмет? За кои посочени имоти неговият син, бидейки все още студент в Шотландия, през следващите години е получавал пари от ДФЗ? Нормлан ли е тази практика, при която синовете, дъщерите, шуреите и баджанаците в община Мездра получават главни хапки от едно или друго парче земя в община Мездра, които превръщат в държавни субсидии?\"Стана ясно обаче, че кметът на Мездра Генади Събков също е сезирал прокуратурата по случая с изграждането на спортната зала, предаде БНР.Събков подал сигнал до прокуратурата още миналата година. По думите за строителството на спортната зала в последните 10 години са похарчени близо 5 млн. лева.\"А преди да се сезира прокуратурата, поканих специалисти в различни сфери и области на строителството, които да ми дадат информация, може ли този обект да продължи и да бъде довършен или не. За съжаление това, което те ми дадоха като становище, е твърдо обезпокоително, започнато е на място, което е трудно да продължи, вложени са прекалено много средства, които не се знае колко са законни и колко не, затова прехвърлих цялата тази информация, с която разполагам - проекти, проектни обществени поръчки на прокуратурата\", обясни Събков.", "date": "2018.04.04", "title": "ГЕРБ погна кмета на Мездра Генади Събков"}
{"url": "https://news.bg/politics/769-bloka-sa-sanirani-prez-2017-g-nay-mnogo-v-blagoevgrad-otchete-ms.html", "text": "Общо 49 699 жилища в 769 многофамилни жилищни сгради са санирани през 2017 г. след обновяване по Националната програма за енергийна ефективност, съобщиха от Министерския съвет.Това става ясно от одобрения от правителството доклад за напредъка по изпълнението на управляваната от Министерството на регионалното развитие и благоустройството програма през миналата година, съобщиха от МС.Към 31 декември 2017 г. Е започнало обновяване по 98,5% от всички 2022 сгради със сключени договори за целево финансиране по Националната програма за енергийна ефективност на многофамилни жилищни сгради (НПЕЕМЖС).Най-много от тях се намират в област Благоевград - 93. След това е област Бургас - 91, Хасково - 81, и Пловдив и Стара Загора с по 47 сгради.В Кюстендил са санирани 46, в Смолян и в Пазарджик - по 29 сгради. Във Враца - 28 сгради, Габрово - 23, Кърджали - 22, Ямбол - 20, Варна и Велико Търново с по 28 сгради, Търговище - 15, Шумен 14, Силистра 13, Сливен 10, Ловеч 9, Плевен 8.В София и в Разград са санирани по пет сгради. Видин и Русе са с по три сгради и Добрич с две сгради.В доклада се посочва, че в края на предходната година се е работило по 528 сгради и ще бъдат обновени 38 643 жилища. Предвижда се през 2018 г. да бъдат обновени още 51 010 жилища в общо 712 сгради, от което се очаква да се възползват 109 хил. души. Според данните, последните одобрени за реновиране сгради се очаква да бъдат завършени в края на 2019 г.Очаква се да бъдат приети промени в ПМС 18 от 2015 г. С това министерско постановление се предвиждат мерки за осигуряване на по-висок контрол от компетентните органи за качествено изпълнение на програмата.Отчетените резултати потвърждават, че интересът към Националната програма продължава да бъде голям. Непосредственият социално-икономически ефект от програмата се изразява в намаляване на разходите за отопление на домакинствата между 45% и 55%.Към края на 2017 г. , обследвания за енергийна ефективност и строително-монтажни работи са заети над 70 000 души.", "date": "2018.04.04", "title": "769 блока са санирани през 2017 г., най-много в Благоевград, отчете МС"}
{"url": "https://news.bg/int-politics/vseki-vtori-doktorant-iska-da-napusne-rusiya.html", "text": "Всеки втори докторант в руските университети би искал да си намери работа в чужбина. Желанието на младите хора в Русия да търсят работа в други страни се увеличава с нарастването на равнището на образование.Това става ясно от ново изследване на Центъра за продължаващо обучение към Института по приложни икономически изследвания РАНХиГС, цитирано от руските медии.\"Най-големият дял младежи, изразяващи готовност да се преместят в друга страна, е сред докторантите (50%), а най-малко от всички - сред професионалистите на средно ниво (28,2%). С нарастването на равнището на образование се увеличава и желанието на младите хора да търсят работа в други страни\", се изтъква в проучването.Според авторите на изследването тази тенденция се обяснява с обстоятелството, че повишаването на степента на образование разширява професионалните възможности на младите хора, включително им дава надежда да се трудоустроят в чужбина. От друга страна, това може да означава, че висококвалифицираните професионалисти не винаги могат да си намерят достойна работа в родния си край.Желание да отидат в друга страна и да работят там изразяват главно жителите на големите градове: това го обмислят 41,2 процента от младежите от областните центрове и само 29,7 процента - от други градове.\"Младите хора в столиците на регионите имат повече не само образователни, но също така и информационни, организационни възможности за планиране на трудова миграция в чужбина, а оттам е и по-вероятно да се замислят за това\", поясняват авторите на изследването.Желанието на младите хора, които имат само общо образование, да си намерят работа в чужбина, най-вероятно може да се обясни с желанието да получат образование в чужбина и след това да се трудоустроят там.", "date": "2018.04.04", "title": "Всеки втори докторант иска да напусне Русия"}
{"url": "https://news.bg/world/spa-protsedurite-sa-polezni-i-za-maymunite.html", "text": "Релаксацията в гореща вода намалява стреса, но хората не са единствените, които се възползват - спа процедурите също са полезни и за маймуните.Това показва проведено в Япония проучване, цитирано от АФП.Японските снежни маймуни са известни с това, че обичат горещите извори в префектурата Нагано. Често туристите ги снимат, докато релаксират в термални извори.От дълго време се предполагаше, че японският макак използва извора по време на студените зимни месеци, за да се стопли.Но експерти от Института за изследване на примати към Университета Киото, проучвали 12 женски японски макаки през 2014 г. в парк в Нагано, са установили нещо повече.Те са проучили поведението на маймуните по време на къпане и са събрали екскременти, за да измерят глюкокортикоидите - хормон, чиято концентрация се увеличава, когато нивата на стрес са високи.Учените са установили, че нивото на стрес при маймуните на възраст между 5 и 24 г. средно е около 20% по-ниско след баня.Резултатите от изследването са публикувани тази седмица.\"\", заяви изследователят Рафаела Такешита.Такешита смята, че спа процедурата може да увеличава плодородието и живота на маймуните.", "date": "2018.04.04", "title": "Спа процедурите са полезни и за маймуните"}
{"url": "https://news.bg/politics/deputatite-razshiriha-pravomoshtiyata-na-kevr.html", "text": "Депутатите приеха на първо четене промени в енергийния закон. Предлаганите промени за допълнение на Закона за енергетиката целят запълване на празнини в законодателството относно правомощията на КЕВР, касаещи лицензионната дейност.Текстът на новосъздадената точка в един от членовете на закона се обосновава от възникнали обстоятелства, във връзка с действията по разпореждане с капитала на търговски дружества, които осъществяват дейност по пренос и разпределение на електрическа енергия, топлинна енергия и природен газ. Законопроектът предвижда Комисията за енергийно и водно регулиране да има правомощията да разрешава сделките при покупко-продажба на съществени части от капитала на търговски дружества, които управляват стратегическа за енергийната ни система инфраструктура.От съществено значение е дружествата-купувачи да бъдат стратегически инвеститори, които да могат да гарантират дългосрочното устойчиво развитие на енергийната система в страната.С предлаганите промени ще се постигне прозрачност на сделките с активи на енергийни дружества в един от най-важните сектори за българската икономика.В случаи на нарушаване на новосъздадените разпоредби се предвижда отнемане на лиценза на дружеството, осъществяващо пренос или разпределение.Припомняме, промените бяха внесени като предложение от народни представители от \"Обединени патриоти\", след като избухна скандалът с продажбата на ЧЕЗ.  Ресорният министър Теменужка Петкова смята, че промените са свързани с либерализацията на енергийния пазар. КЕВР ще проверява как работи енергийната борса, при констатиране на нарушения ще предприема съответните мерки. Регулаторът ще се произнася и по сделки като тази с ЧЕЗ. Мисля, че това са едни добри промени, смята Петкова.Пред журналисти енергийният министър Теменужка Петкова бе лаконична за отказа на правителството да участва в сделката с ЧЕЗ. Правителството прави всичко онова, което е необходимо, така че в максимална степен да защитим нашите национални интереси, обясни тя. Смятам, че всички трябва да се обединим и управляващи, и опозиция в интересите на България, призова Петкова.", "date": "2018.04.04", "title": "Депутатите разшириха правомощията на КЕВР"}
{"url": "https://news.bg/economics/evrostat-otchita-rekordno-niska-bezrabotitsa-v-balgariya-za-fevruari-5-3.html", "text": "Безработицата в България през февруари 2018 г. е 5,3%, което е рекордно ниско и е спаднала от 6,5% през февруари 2017 г., съобщава в свой .Процентът на безработицата в България е и под средното за ЕС за февруари 2018 г., което е 7,1%, което е най-ниският процент, регистриран в 28-те държави-членки на блока от септември 2008 г. насам. Безработицата в ЕС е спаднала от 7.2% осем процента през февруари 2017 г., каза Евростат.Безработицата в България през февруари 2018 г. е около 183 000 души, а през февруари 2017 г. броят им е бил 216 000.Младежката безработица в България през февруари 2018 г. е 10,8% (около 18 000 души под 25 години), което е спад от отчетени 13,2% през февруари 2017 г. (около 21 000 младежи).Евростат посочва, че сезонната безработица в еврозоната (EA19) е 8,5% през февруари 2018 г. Била е 8,6% през януари 2018 г. и 9,5% през февруари 2017 г. Това е най-ниският процент, регистриран в еврозоната от Декември 2008 г.Евростат изчислява, че 17,632 милиона мъже и жени в ЕС28, от които 13,916 милиона в еврозоната, са безработни през февруари 2018 г.В сравнение с януари 2018 г. броят на безработните е намалял с 201 000 в ЕС28 и с 141 000 в еврозоната. В сравнение с февруари 2017 г. безработицата е спаднала с 1.968 млн. в ЕС28 и с 1.436 млн. в еврозоната.Сред държавите-членки с най-ниските нива на безработица през февруари 2018 г. са в Чешката република (2,4%), Германия и Малта (3,5%), както и Унгария (3,7% през януари 2018 г.).Най-висока е безработицата в Гърция (20,8% през декември 2017 г.) и Испания (16,1%).В сравнение с предходната година, безработицата спада във всички страни от ЕС, с изключение на Естония, където се увеличава (от 5,8% на 6,5% между януари 2017 г. и януари 2018 г.).Най-голям спад има в Кипър (от 12,6% до 9,6%), Гърция (от 23,4% до 20,8% между декември 2016 и декември 2017 г.) и Хърватия (от 12% до 9,6%).През февруари 2018 г. в ЕС са били безработни 3.589 милиона младежи (под 25 години), от които 2.520 милиона са в еврозоната. В сравнение с февруари 2017 г. безработицата сред младежите намалява с 314 000 в ЕС-28 и с 213 000 в еврозоната.През февруари 2018 г. младежката безработица е била 15.9% в ЕС28 и 17,7% в еврозоната, в сравнение с 17,3% и 19,4% съответно през февруари 2017 г.", "date": "2018.04.04", "title": "Евростат отчита рекордно ниска безработица в България за февруари - 5,3%"}
{"url": "https://news.bg/bulgaria/pet-balgarski-grada-se-prisaedinyavat-kam-wings-for-life-world-run.html", "text": "Малко повече от месец преди глобалното събитие Wings for Life World Run пет български града се присъединяват към световното движение с организирани бягания.София, Бургас, Велико Търново, Варна и Пловдив ще очакват всички, които искат да окажат подкрепата си към засегнатите от травми на гръбначния стълб.Както и миналата година желаещите да подкрепят каузата в София се събират в Борисовата градина с помощта на Run.bg. Жителите и гостите на столицата ще се надбягват с виртуалния финал по 5-километрово трасе, а стартът ще бъде разположен близо до езерото \"Ариана\" от страната на паркинга на Националния стадион.В Бургас организираното от Васил Динев бягане ще се проведе в Морската градина със старт при \"Пантеона\", а във Велико Търново Wings for Life World Run ще бъде в парк \"Дружба\", където ще бягаме заедно с TurnovoRuns.Пловдив и организаторите от PowerFit ще предизвикат желаещите да се включат с бягане по Младежкия хълм, започващо от стълбите зад бензиностанцията на Коматевсия възел.Във Варна ще се състезават с виртуалния финал по 5-километрово трасе в Морската градина, подготвено от Fit2Run.Всички бягания започват в един и същи час в целия свят, 14:00 българско време, а за участие в бягането и включване на резултата в световната ранглиста е необходимо единствено сваляне на приложението Wings for Life World Run App.Уникалният формат на събитието и специално създаденото приложение ни позволяват да бягаме в подкрепа на каузата без значение къде в България или по света се намираме. Всеки може да бяга за тези, които не могат, дори в деня на събитието да не се намира в градовете с организирани бягания.Точно в 14 часа в приложението ще стартира виртуалният финал, който ще \"преследва\" бягащите, постепенно увеличавайки скоростта си на приближаване. Целта е всеки участник да избяга възможно най-дълго разстояние преди финалът да го настигне.", "date": "2018.04.04", "title": "Пет български града се присъединяват към Wings for Life World Run"}
{"url": "https://news.bg/world/tramp-ne-sme-v-targovska-voyna-s-kitay-voynata-beshe-izgubena-predi-mnogo-godini.html", "text": "Не сме в търговска война с Китай. Войната беше изгубена преди много години. Това написа президентът на САЩ Доналд Тръмп в \"Туитър\" в отговор на реакцията на азиатската държава.По-рано днес Пекин наложи мита върху вноса на повече от 100 американски продукта, които ще засегнат стокооборот за 50 милиарда долара. Китай предупреди, че всички ще загубят при избухване на търговска война.\"\", оплака се американският лидер в социалната мрежа.", "date": "2018.04.04", "title": "Тръмп: Не сме в търговска война с Китай, войната беше изгубена преди много години"}
{"url": "https://news.bg/education/ms-odobri-novite-uchebnitsite-na-elektronen-nositel.html", "text": "Най-вероятно до 30 дни учебниците, които ще могат да се възпроизвеждат на електронен носител ще влязат в училищата. Това обясни министърът на образованието Красимир Вълчев.По-голямата част от издателствата ще успеят и до 10 дни да го реализират, акцентира мин. Вълчев.На заседание на Министерски съвет днес стана ясно, че правителството ще отпусне допълнителни средства, за да се осигури достъп до електронно четими учебници за всички ученици от I до VII клас.С тези действия се цели намаляване тежестта на ученическите раници и по-голяма ефективност на образователния процес и повишаване качеството на обучението.\"Надявам се, че в период до следващата година ще достигнем почти 100%. Тъй като в противен случай едно издателство рискува да остане неконкурентно, ако не осигурява такъв достъп\", изтъкна мин. Вълчев.На въпрос защо се налага държавата да дава допълнително пари, министър Вълчев обясни, че допълнителната сума е нужна за авторските права и регистрирането на платформите.\"Тук става въпрос за минимални допълнително средства. Остойностили сме ги. Такава е практиката във всички страни\", разясни мин. Вълчев.Това е хартиеният учебник, четим в електронен вариант, каза Вълчев и допълни, че не е точният термин, но може да бъде обяснено, че тези материали приличат на PDF файл.Образователният министър е категоричен, че учебният материал е идентичен. При електронните учебници положението е друго - там може да има допълнителен учебен материал - видеа, игри.Към момента в една значителна част от класните стай има възможност за т.н фронтално обучение - проектори, електронни учебни дъски, информира Вълчев.Министерството се стреми да разширява тези дейности за фронтално обучение. Планувано е догодина да има поне по един лиценз на класна стая за ползване на електронен учебник.", "date": "2018.04.04", "title": "МС одобри новите учебниците на електронен носител"}
{"url": "https://news.bg/disasters/edin-zaginal-sled-pozhar-v-targovski-tsentar-za-detsa-v-moskva.html", "text": "В източната част на руската столица Москва е избухнал пожар в търговския център \"Персей за деца\", съобщават руските медии.\"Пожарът е от втора степен на сложност, има пострадали хора, посетителите се евакуират по спасителната стълба\", уточниха от службите за спешно реагиране.По последна информация е загинал служител на търговския център, наранявания са получили трима пожарникари.Пожарът е бил потушен, като огънят се е разпрострял на площ от 80 кв. метра.От Следственият комитет на Русия обявиха, че разследват дали пожарът е бил предизвикан заради безхаберие и немарливост. Пожарната сигнализация се е задействала, като около 600 души са били евакуирани от сградата.  Четириетажният търговски център е пуснат в експлоатация през 2009 г. Площта му е 6000 кв. метра.В търговския център се продават детски продукти - от дрехи, обувки и играчки до колички, мебели и храни. На един от етажите има развлекателна зона с атракции за децата.Инцидентът се случва на фона на разследването на трагедията в Кемерово, където на 25 март при пожар в търговски център загинаха най-малко 64 души, включително 41 деца. Това е един от най-големите пожари по показател загинали хора през последните 100 години в Русия.", "date": "2018.04.04", "title": "Един загинал след пожар в търговски център за деца в Москва"}
{"url": "https://news.bg/world/bahreyn-otkri-80-mlrd-barela-petrol.html", "text": "Бахрейн обяви, че е открил 80 милиарда барела шистов петрол, информира АФП.Малката островна държава е открила нови залежи на шистов петрол, в които се смята, че има повече от 80 милиарда барела.Според агенцията новите залежи потенциално могат да направят монархията голям играч на пазара.Петролният министър шейх Мохамед ал Халифа заяви на пресконференция в Манама, че все още се проучва количеството петрол, което може да бъде извлечено.В неделя монархията обяви, че е открила най-голямото петролно и газово находище в историята на страната, която за разлика от другите арабски държави не е толкова енергийно богата.Манама е най-малкият производител на въглеводороди в Съвета за сътрудничество на държавите от Персийския залив, в който влизат Кувейт, Оман, Катар, Саудитска Арабия и Обединените арабски емирства.В момента Бахрейн има само едно петролно находище с резерви стотици милионa барела - по 50 000 барела на денонощие и над 28 милиона кубични метра природен газ денонощно.Според местната новинарска агенция BNA откритието е най-голямото от 1932 г.", "date": "2018.04.04", "title": "Бахрейн откри 80 млрд. барела петрол"}
{"url": "https://news.bg/disasters/zhena-i-sinat-i-ubiti-ot-kucheto-im-v-germaniya.html", "text": "52-годишна жена и нейният 27-годишен син са били намерени мъртви в дома им в северната част на Германия, след като очевидно са били нахапани от кучето ми, чиято порода стафордширски териер, съобщиха от местната полиция, цитирани от германските медии.Двама са били открити в апартамента им в Хановер снощи, след като техен роднина видял окървавеното тяло на една от жертвите през прозорец и е позвънил на службите за спешно реагиране.Пожарникари са били извикани да заловят кучето, което все още се е намирало в жилището, уточниха от полицията в Хановер.\"Първоначалните прегледи на съдебен лекар показват, че 52-годишната жена и нейният 27-годишен син са били убити от кучето\", посочват от полицията и допълват, че разследването на ужасната трагедия продължава.", "date": "2018.04.04", "title": "Жена и синът ѝ убити от кучето им в Германия"}
{"url": "https://news.bg/crime/bavnite-obshtestveni-porachki-ogromen-problem-za-sluzhitelite-na-mvr.html", "text": "Обществената поръчка за каските би трябвало да е обществено достояние. Това коментира за news.bg председателят на Синдикалната федерация на служителите в МВР (СФСМВР) Валентин Попов.Припомняме, според анализ на Антикорупционния фонд цената на една полицейска каска не надвишава 150 - 200 долара, а обявената обществена поръчка е за полицейска каска на стойност 1 000 лв.Проверка се извършва от Агенцията за държавна финансова инспекция и Сметната палата.Попов бе категоричен, че няма идея колко може да струва и колко струва една каска. \"Нямам идея и няма как да имаме в момента, защото не се занимаваме с това в момента. Обществената поръчка би трябвало и да е обществено достояние - там би трябвало да са изложени и спецификациите - на какво точно би трябвало да отговаря полицейската каска\", коментира Попов. По думите му сигурно има разлика, подобно на бронежилетките - дали е противоударна, дали е противокуршумна.На въпрос, свързан с начина на провеждане на обществени поръчки, Попов коментира: \"Законът за обществените поръчки, който би трябвало да слага някаква бариера пред евентуални корупционни практики, заедно с това страшно затруднява живота на колегите и веднага ще ви кажа защо: Обявяват обществена поръчка за някакъв елемент от оборудването - дали ще е каска, дали ще са обувки, дали ще е облекло или някаква друга техника, няма никакво значение, само че ако нещата в рамките на този конкурс се проточат до максималните си срокове, най-вероятно тази поръчка ще приключи и ще имате готов продукт след повече от година, година и половина, ако изобщо успее да приключи и не бъде отменена. Това е наистина жесток проблем\", коментира Попов.Председателят на МВР синдиката заяви и че СФСМВР ще предложи промени на ръководството на МВР. \"Нищо против някои практики, но от друга страна някои срокове стават просто непосилни за колегите\", коментира още той.", "date": "2018.04.04", "title": "Бавните обществени поръчки - огромен проблем за служителите на МВР"}
{"url": "https://news.bg/world/kitay-otvarna-s-mita-varhu-amerikanski-stoki-za-usd50-mlrd.html", "text": "Китай реши да наложивърху 106 продукта от САЩ, съобщават китайски медии, позовавайки се на финансовото министерство.Засегнатият стокооборот е в размер на 50 милиарда долара. Мерките, които включват 25% мито върху соя, самолети, автомобили и други, са реципрочни. Те също засягат химикали, пшеница, някои пластмасови продукти, телешко, портокалов сок, тютюневи изделия и други.По-рано Вашингтон наложи допълнителни мита върху китайски продукти като глоба за предполагаемата кражба на интелектуална собственост от страна на Пекин.Администрацията на президента на САЩ Доналд Тръмп публикува списък с 1 300 китайски продукта, на които ще бъдат наложени нови мита, включително транспортни стоки, медицинско оборудване, технологии и други материали.В неделя Китай обяви, че налага 15% мито върху 120 вносни продукта като плодове от САЩ, а също така 25% мито върху осем продукта като свинско, което е в отговор на митата на Вашингтон върху вноса на стомана и алуминий.Пекин увери, че Китай не иска търговска война.Междувременно от търговското министерство на Китай обявиха, че са инициирали процедура в Световната търговска организация за оспорване на наложени от САЩ 301 мита.", "date": "2018.04.04", "title": "Китай отвърна с мита върху американски стоки за $50 млрд. "}
{"url": "https://news.bg/politics/nov-mandat-za-shefa-na-dans-predlagat-ot-pravitelstvoto.html", "text": "Димитър Георгиев е предложен за нов мандат начело на ДАНС, решиха министрите от третия кабинет \"Борисов\".Правителството предлага на президента Румен Радев да издаде указ за назначаване на Димитър Георгиев за председател на Държавна агенция \"Национална сигурност\".Димитър Георгиев и в момента изпълнява тази длъжност.Припомняме, на 18 март 2015 г. Димитър Георгиев бе предложен от правителството да оглави българското ФБР. Той е завършил ВВТУ \"Тодор Каблешков\", а по-късно и ЮЗУ \"Неофит Рилски\", от където има магистърска степен по икономика. От октомври 1995 г. до ноември 2005 г. работи като разузнавач и инспектор в Националната служба за сигурност при МВР.След това става съветник на главния секретар на МВР с ранг на полицейски комисар. От ноември 2006 г. до януари 2011 г. е директор на дирекция \"Международно оперативно полицейско сътрудничество\", след което - до 28 май 2013 г. заема поста заместник-министър на вътрешните работи.В периода октомври 2013 г. - април 2014 г. е консултант по въпросите на сигурността на Телекомуникационна компания \"Глобул\", а от 1 май 2014 г. заема длъжността директор по сигурност на Комуникационна компания \"Теленор България\".", "date": "2018.04.04", "title": "Нов мандат за шефа на ДАНС предлагат от правителството"}
{"url": "https://news.bg/int-politics/rusiya-predupredi-za-opasnost-ot-eskalatsiya-sas-zapada-podobna-na-kubinskata-raketna-kriza.html", "text": "Началникът на руското външно разузнаване Сергей Наришкин обяви, че Москва и Западът трябва да избягват риска от ескалация на сегашното им противопоставяне до равнището на Кубинската ракетна криза в началото на 1960-те години, съобщава \"Франс прес\".\"Важно е да се спре безотговорната игра за вдигане на залозите и да се спре употребата на сила в отношенията между държавите, за да не бъдат доведени нещата до втора Кубинска ракетна криза\", подчерта Сергей Наришкин пред Московската конференция за международна сигурност.Той имаше предвид кризата през 1962 година между Съветския съюз и САЩ, която доведе света до ръба на ядрена война. Карибската криза (както я наричат в Русия) е най-острата международна криза по време на Студената война, при която бяха разположени съветски установки за изстрелване на балистични ракети в Куба, която се намира на по-малко от 100 км от американския щат Флорида.Кризата започва на 14 октомври 1962 г., когато американското разузнаване информира американския президент Джон Кенеди за наличието на стартови площадки на съветски атомни ракети на острова и завършва 13 дни по-късно на 28 октомври 1962 г., когато съветският лидер Никита Хрушчов обявява, че инсталациите ще бъдат демонтирани.", "date": "2018.04.04", "title": "Русия предупреди за опасност от ескалация със Запада, подобна на Кубинската ракетна криза"}
{"url": "https://news.bg/politics/balgariya-prodava-sgrada-v-haga-s-plosht-432-kv-m-i-dvor-polovin-dekar.html", "text": "Правителството реши да бъде продаден имот в Холандия, собственост на българската държава. Сградата на ул. \"Александър Хохелвех\" №22 в Хага е с площ от 432 кв. м и двор от половин декар. Тя от години не се ползва за нуждите на задграничното ни представителство.Пазарната стойност на имота е 1 050 000 евро. След разглеждане на получените оферти правителството взе решение недвижимото имущество да бъде продадено на цена не по-ниска от 1 165 165 евро.На община Тунджа са прехвърлени безвъзмездно 24 апартамента в два жилищни блока в с. Маломир. Те ще бъдат използвани за осигуряване на места за временно настаняване на останали без жилище хора и решаване на социални проблеми в района.За частна държавна собственост е обявена сграда, разположена в близост до жп гара Хисар и предоставена в управление на Национална компания \"Железопътна инфраструктура\". Правителството даде съгласието си тя да бъде премахната поради лошото й конструктивно състояние.", "date": "2018.04.04", "title": "България продава сграда в Хага с площ 432 кв. м и двор половин декар"}
{"url": "https://news.bg/world/rusiya-dostavya-s-400-na-turtsiya-dogodina.html", "text": "Русия ще започне да доставя зенитно-ракетен комплекс С-400 на Турция от юли 2019 г. Това съобщи заместникът на секретаря на военната индустрия Исмаил Демир, цитиран от местни медии.\"Променихме датата на доставка на системи С-400, спомената в договора с Русия, на юли 2019 г.\", написа той в \"Туитър\".Преговорите между двете страни започнаха през ноември 2016 г., а договорът беше подписан през септември 2017 г., когато Турция направи авансово плащане.Демир добави, че по време на срещата си с руския лидер Владимир Путин турският президент Реджеп Ердоган говори за \"възможността да се разшири военното сътрудничество\". Малко след срещата им Путин заяви, че \"турските партньори и приятели\" на Русия поискаха да се ускори доставката на С-400.С-400 (НАТО: SA-21 Growler) е модернизирана версия на С-300. Системата влезе на въоръжение през април 2007 година, първият комплекс С-400 беше разгърнат през август 2007 година. Комплексът е създаден от \"Алмаз-Антей\". Такива комплекси има разположени в района на Москва, Калининград и в Източния военен окръг. Зенитно-ракетният комплекс може да поразява до 36 самолета с обсег на действие 150 километра. Системата също може да поразява балистични ракети и всички модерни въздушно-космически цели на дистанция до 400 километра и на височина 27 км.", "date": "2018.04.04", "title": "Русия доставя С-400 на Турция догодина"}
{"url": "https://news.bg/politics/balgariya-zakriva-pochetnoto-konsulstvo-v-singapur.html", "text": "България закрива почетното консулство в Сингапур и ще освободи по негово желание почетния консул Джеймс Там Тък Чунг от заеманата длъжност.През август 2017 г. Джеймс Там Тък Чунг е подал заявление до посолството ни в Джакарта, Индонезия, за освобождаване от функциите му на нещатно консулско лице поради намерение да промени работните си ангажименти.Интересите на българските граждани, пребиваващи временно или постоянно в Сингапур, се представляват от посолството ни в Джакарта.", "date": "2018.04.04", "title": "България закрива почетното консулство в Сингапур"}
{"url": "https://news.bg/regions/predstaviha-kartata-za-noshtniya-gradski-transport.html", "text": "Нощен градски транспорт, зелен и бял билет, намаляване на глобата, плащана на кондукторите на място на 30 лева, възможности за оборудване с велогардероби на автобусите. Това са част от промените в Наредбата за реда и условията за пътуване в обществения градски транспорт, които ще бъдат предложени за гласуване от Столичния общински съвет.Християн Петров, директор на Центъра за градска мобилност представи картата, която ще се продава в четирите линии на нощния градски транспорт, който ще тръгне от 7-ми април. Конкретизират се всички текстове, свързани с нощния транспорт.\"Това е нова услуга, която тръгва на 7-ми април\", заяви Елен Герджиков, председател на Столичния общински съвет. Покриват се около 50 спирки по всяка линия.Цената на картата за ползването на този вид услуга е 2 лв. Всеки автобус ще бъде оборудван с технически средства и контрольор, който ще продава картата.\"В момента се оборудват спирките, които ще се ползват за нощния транспорт\", каза още Герджиков. \"Услугата стартира. Силно се надяваме, че тя ще бъде припозната като полезна от софиянци. Ако има нужда, може да се мисли за въвеждането на допълнителни линии и допълнителни подобрения\", коментира още той.С промените в наредбата се слага край на санкционирането на пътници, които ползват карта за една линия, но пътуват със същата карта с друго превозно средство, чиито спирки не съвпадат с тези за линията, за която имат карта.Така например пътниците ще могат да ползват автобус и трамвай, които имат различни спирки, но се движат по един маршрут. Сега единственото изискване, за да се ползва тази карта, е тези трасета да съвпадат.Герджиков информира, че глобата за нередовен пътник става 50 лв., а глобата, която се плаща на място на контрольор става 30 лв. вместо досегашните 40 лв. Целта на промяната е глобата, която се плаща на място, да е с достатъчно голяма отстъпка, за да се стимулира събираемостта.\"При въвеждането на тикет системата - очакваме силно покачване на контролирането на пътници и силно намаляване на гратиса\", каза още Герджиков.Възприето е и едно от предложенията на инициативния комитет в Княжево за въвеждане на автобуси с велогардероби. Градският транспорт трябва да предложи дадени автобусни линии, които да бъдат оборудвани с велогардероби.Друга промяна са т. нар. буферни паркинги на метрото. Досега условието за ползването им е било притежаването на карта за метро. Сега това условие не е достатъчно. Към него се прибавя и задължително ползване на метрото.Герджиков отбеляза, че електронната система дава възможност за контрол дали тази карта в този ден се използва. \"Нашата цел е да се използват тези паркинги от хора, които след това ползват градския транспорт\", категоричен бе председателят на СОС. В наредбата се определят и реда и условията за ползване на така наречените зелен и бял билет.Зеленият билет е на стойност един лев, а белият е напълно безплатен - при силно замърсен въздух.", "date": "2018.04.04", "title": "Представиха картата за нощния градски транспорт"}
{"url": "https://news.bg/politics/ms-utvardi-komandirovachnite-na-ministrite-za-2017-g.html", "text": "Разходите за командировки в страната на министрите и зам.-министрите за последното тримесечие на 2017 г. бяха утвърдени на заседание на Министерски съвет.Освен парите за командировки на министрите, бяха приети и сумите за командировките в страната на областните управители, на председателите на държавни комисии, агенции и институции.Общо 10 728,70 лв. са изразходени за командировки на министрите и заместник-министрите в страната, за командировки на председателите на държавни агенции и техните заместници - 2588,07 лв., за командировки на председатели и членове на държавни комисии - 355 лв., за командировки на ръководителите на държавни институции - 110 лв., и за командировки на областни управители - 8348,49 лв.", "date": "2018.04.04", "title": "МС утвърди командировъчните на министрите за 2017 г."}
{"url": "https://news.bg/crime/dvama-otkradnaha-40-hil-leva-ot-zhena-v-blagoevgrad.html", "text": "Двама мъже са откраднали 40 хиляди лева от 69-годишна жена в Благоевград, съобщава БНР.Грабежът е станал късно снощи в района на градския стадион. Работата по случая продължава и полицията ги издирва. ", "date": "2018.04.04", "title": "Двама откраднаха 40 хил. лева от жена в Благоевград"}
{"url": "https://news.bg/world/v-italiya-zapochnaha-konsultatsii-za-sastavyane-na-kabinet.html", "text": "Италианският президент Серджо Матарела откри официалните консултации за сформиране на правителство след парламентарните избори на 4 март, информира АП.Консултациите са с председателите на двете камари на парламента и партиите с най-малко спечелени гласове, а утре ще продължат с най-силните политически партии.Движение \"5 звезди\" получи най-голяма подкрепа, докато дясноцентристката коалиция, водена от \"Лига\", контролира най-много парламентарна места, но нямат достатъчно за мнозинство.Лидерът на движението Луиджи ди Майо заяви, че е готов да състави кабинет с \"Лигата\" или Демократическата партия, която най-много изгуби на вота. Но Майо изключи възможността за коалиция с \"Форца Италия\" на бившия премиер Силвио Берлускони, тъй като е съден за данъчни измами.", "date": "2018.04.04", "title": "В Италия започнаха консултации за съставяне на кабинет"}
{"url": "https://news.bg/int-politics/venetsuela-se-razplashta-v-kriptovaluta-s-rusiya-za-avtomobilni-chasti.html", "text": "Венецуела възнамерява да плати за руски автомобилни резервни части с помощта на собствената си криптовалута \"петро\". Това обяви министърът на външната търговия на страната Хосе Виелма Мора, цитира от агенция AVN.По думите му, по време на заседанието на двустранната междуправителствена комисия на високо равнище в Каракас е бил обсъден алианс с руската компания \"Камаз\".\"Това се отнася за покупки на компоненти, резервни части, гуми и акумулатори, а също така събирането на тези машини в нашата страна и начините на разплащане, в които включваме разплащания чрез \"петро\", нашата криптовалута\", изтъква Мора.Министърът също така отбеляза, че Русия е изразила интерес за закупуването на стомана, алуминий, цветя, кафе, какао, изделия на текстилната и обувната промишленост. Мора не изключи, че тези доставки могат да бъдат освободени от мита.В края на февруари Венецуела пусна в обращение обезпечената с нефт криптовалута \"петро\". Тогава президентът на страната Николас Мадуро заяви, че обемът на предварителните продажби на \"Петро\" е достигнал 735 млн. долара. По този начин Венецуела стана първата страна със собствена криптовалута.По думите на Мадуро, Централната банка на Венецуела сега може да купува злато с \"петро\", всички държавни институции ще трябва сключват договори за валута в \"петро\", а от 20 април в страната ще започне продажбата на жилища срещу тази криптовалута.", "date": "2018.04.04", "title": "Венецуела се разплаща в криптовалута с Русия за автомобилни части"}
{"url": "https://news.bg/politics/prisaedinyavame-se-kam-savmestniya-tsentar-na-nato-za-kiberzashtita.html", "text": "Министрите от кабинета \"Борисов-3\" одобриха присъединяването ни към Съвместния център на НАТО за киберзащита, съобщиха от МС.Нашето военно министерство се присъединява на основание на два меморандума, подписани през 2008 г. Документите се отнасят за създаването, организацията и функционирането и за функционалните връзки на Съвместния център на НАТО за изследване, изграждане и усъвършенстване на способности за киберзащита.Центърът е със седалище в Талин, Естония. В него сега са представени 18 държави, а други четири - България, Румъния, Норвегия и Швейцария, са в процедура по присъединяване.Основна задача на центъра е подобряване на капацитета, сътрудничеството и обмена на информация между НАТО, страните-членки и страните партньори в областта на киберотбраната. Това става чрез образование, научноизследователска и развойна дейност, анализи и консултации.Присъединяването на България ще помогне изграждането и развитието на национални оперативни способности.Създава се възможност за изграждане и усъвършенстване на експертния капацитет в областта на киберсигурността. Това става като изпратим наш офицер в центъра и възможост за участие на национални експерти в специализирани курсове и инициативи, които центърът провежда целогодишно.", "date": "2018.04.04", "title": "Присъединяваме се към съвместния център на НАТО за киберзащита"}
{"url": "https://news.bg/world/blizo-80-000-dushi-sa-zaplaha-za-sigurnostta-na-frantsiya.html", "text": "Франция е включила в списък повече от 78 000 души, които се възприемат като заплаха за националната сигурност, според анализ на АП.Базата данни има за цел да помогне на европейската полиция да споделя информация на континента за най-опасните хора.Германски депутат първи изрази безпокойство относно потенциално заобикаляне на базата данни към Шенгенската информационна система с въпрос към вътрешното министерство. Андрей Хунко пита ведомството дали и защо държавите покриват много различни критерии.Според Крум Гърков, главен директор на Агенцията на Европейския съюз за широкомащабни информационни системи (eu-LISA), базата данни е проверена 5 милиарда пъти само през 2017 г.През 2017 г. Франция е посочила 78 619 души като заплаха, докато Великобритания и Германия съответно по 16 991 и 4 285 души.Във Франция 18 000 са регистрирани като заподозрени екстремисти, а 4 000 се възприемат като изключително опасни.", "date": "2018.04.04", "title": "Близо 80 000 души са заплаха за сигурността на Франция"}
{"url": "https://news.bg/int-politics/shefat-na-ruskoto-razuznavane-obvini-tsru-i-mi-5-za-otravyaneto-na-skripal.html", "text": "Началникът на външното разузнаване на Русия Сергей Наришкин заяви, че отравянето на бившия двоен агент Сергей Скрипал във Великобритания било акт на провокация на американските и британските специални служби, съобщава \"Ройтерс\".\"Дори в случая със Скрипал, гротескна провокация, грубо скалъпена от американските и британските служби за сигурност, някои европейски правителства не следват сляпо Лондон и Вашингтон, а вместо това избират внимателно да разберат какво точно се е случило\", изтъкна Наришкин.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала бойното нервнопаралитично вещество новичок.Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.България беше сред малкото страни в Европейския съюз, които решиха да не гонят руски дипломати заради случая \"Скрипал\". ", "date": "2018.04.04", "title": "Шефът на руското разузнаване обвини ЦРУ и МИ-5 за отравянето на Скрипал"}
{"url": "https://news.bg/crime/zadarzhaha-sina-na-begletsa-vladimir-pelov.html", "text": "Синът на единия от  Владимир Пелов Стефанов - е задържан в полицията в Ботевград, съобщи БНР. Синът на избягалия рецидивист - Владимир Стефанов - беше откаран в полицията за разпит по обед. Той е привикан заедно с майка си.Още снощи те са били привикани в полицията заедно с още 7 души от обкръжението на беглеца.Всички разпитани освен сина на Стефанов са пуснати. Владимир Стефанов, синът на Владимир Пелов Стефанов, бе изведен с белезници днес от полицейското управление в Ботевград. Младият мъж бе привикан в полицията още вчера към 18:00 часа. Той е студент. Владимир Стефанов - младши пристигнал в районното полицейско управление със собствения си автомобил.По неофициална информация БНР съобщи, че Владимир - младши е отказал да сътрудничи на органите на реда.\"Засега нямаме информация за съпричастност към който и да било за неговото бягство в управлението. Всички служители са на работа. Активно продължават мероприятията по издирването на двамата затворници\", заяви Николай Симеонов - началник на РУ - Ботевград.Полицията отново се обръща с призив към гражданите, ако забележат някой от издирваните, да сигнализират бързо.", "date": "2018.04.04", "title": "Задържаха сина на беглеца Владимир Пелов"}
{"url": "https://news.bg/crime/zhena-zagina-v-tezhka-katastrofa-na-patya-plovdiv-haskovo.html", "text": "Тежка катастрофа е станала на пътя Пловдив - Хасково, съобщи МВР. Сигнал за инцидентът е получен около 11:00 часа днес.Сблъсъкът е станал приблизително на 2 км преди Сидово. Незабавно към мястото са насочени екипи на полицията, пожарната и Спешна помощ.По първоначална информация е загинала една жена, а други двама души са тежко ранени.Пътят е затворен и в двете посоки. От пътна полиция пренасочват движението.Информацията на полицията към момента е, че сблъсъкът е станал между три автомобила.Движението ще бъде затворено до приключване на процесуално-следствените действия.", "date": "2018.04.04", "title": "Жена загина в тежка катастрофа на пътя Пловдив - Хасково"}
{"url": "https://news.bg/int-politics/tramp-smyata-da-razpolozhi-voenni-po-meksikanskata-granitsa.html", "text": "Президентът на САЩ Доналд Тръмп заяви, че е обсъдил с Пентагона възможността американски военни да охраняват онези участъци на мексиканската граница, където се планира изграждането на стена, предаде Би Би Си.По думите му, военните трябва да останат там докато стената не бъде завършена.Според информация на CNN и \"Politico\", член на ръководството на Пентагона е потвърдил, че действително е обсъждано изпращането на части от армията по границата с Мексико, но не е коментирана конкретна дата. Двете издания съобщават, че шефът на Пентагона не ген. Джеймс Матис не одобрява идеята. Няма официален коментар по темата от страна на военното министерство.Тръмп нееднократно декларира, че не е доволен от сигурността на американско-мексиканската граница.По време не изборната си кампания той обеща, че за да се спре нелегалната имиграция, ще бъде изградена стена, за която ще плати Мексико. През последните часове той публикува поредния си коментар в Twitter, изразяващ недоволство срещу \"кервана\" от имигранти, идващи от Централна Америка. По думите му, той трябва да бъде спрян преди да е достигнал САЩ.", "date": "2018.04.04", "title": "Тръмп смята да разположи военни по мексиканската граница  "}
{"url": "https://news.bg/world/feysbuk-premahna-270-stranitsi-na-ruskata-ferma-za-trolove.html", "text": "Фейсбук премахна над 270 страници и акаунти, управлявани от руската Агенция на интернет изследвания (IRA), съобщи основателят на социалната мрежа Марк Цукърбърг.Мярката е предприета, за да бъдат защитени от намеса изборите, които се провеждат по света.IRA, известна още като \"ферма за тролове\", е свързана с приближения до руския президент Евгений Пригожин, известен още като \"готвача на Путин. Тя е базирана в Санкт Петербург.Премахнатите страници са били използвани, за да се упражнява влияние върху изборния процес в Русия и съседните ѝ страни, в които има рускоезично население.\"Тази руска агенция постоянно действаше с измама и се опитваше да манипулира хората в САЩ, Европа и Русия - ние не ги искаме във Фейсбук\", коментира Зукърбърг.Той напомня, че през 2016 г. компанията му е установила, че IRA е създала мрежа със стотици акаунти, разпространяващи информация, насочена към насаждане на разделение в американското общество и манипулиране на президентските избори. Създателят на Фейсбук допълва, че оттогава са разработени подобрени инструменти за противодействие срещу намесата в избори и отстраняване на страници и профили, замесени в кампании за манипулиране на общественото мнение.Като илюстрация на мащабите на влиянието на фермата за тролове Марк Зукърбърг посочва, че една от премахнатите страници е била четена от около милион потребители, а един от профилите в Инстаграм е имал половин милион последователи.През следващите няколко седмици Фейсбук ще пусне инструмент, с който потребителите ще могат да проверяват дали някои от страниците, които са харесали или последвали, не се контролират от IRA.", "date": "2018.04.04", "title": "Фейсбук премахна 270 страници на руската ферма за тролове"}
{"url": "https://news.bg/crime/prodalzhava-izdirvaneto-na-dvamata-zatvornitsi.html", "text": "Полицията в цялата страна е на крак за издирването на двамата избягали затворници, предаде БНТ.Малко преди 16 часа вчера Владимир Стефанов и Радослав Колев избягаха през централния вход на Софийския затвор. Престъпниците са били въоръжени с нож и пистолет. Произвели са три изстрела.Бягството е осъществено при предаване на багаж от техни роднини. В улицата срещу затвора ги е чакала кола.МВР предупреждава, че бегълците са въоръжени и много опасни. На страницата си във фейсбук още вчера Столичната полиция написа: \"Лицата са агресивни, много опасни, и вероятно въоръжени! При евентуалното им забелязване запазете хладнокръвие и спокойствие! Веднага позвънете на тел. 112! Не предприемайте никакви други действия спрямо тях!!!\"Главният секретар на МВР главен комисар Младен Маринов коментира ситуацията с бегълците.\"В Централен затвор има система за видеонаблюдение. Иска ми се системите за защита да е на 100%, но знаете, че и в най-сигурните затвори има присъди. Най-вероятно има пропуски в системата за сигурност, за да се получи такъв инцидент. За сигурността в затворите отговаря служба, подчинена в министерството на правосъдието. До този момент нямаме информация в МВР да е сигнализирано за такъв случай\", заяви той. Главният комисар Маринов обясни, че са имали случаи, когато предварително са долавяли подготовка на бягство.\"Не бих искал да правя извод преди да имам всички механизми за сдобиване с оръжието. Тепърва ще се проверява дали са спазени всички процедури\", изтъкна главсекът.В ефира на bTV стана ясно, че избягалите са изключително тежко провинени рецидивисти.Владимир Стефанов става познайник на полицията след като убива двама души в бюро за обмен на валута в Пловдив. Той застрелял двамата за 300 евро.Друго провинение на двамата е на Хелоуин, когато слагат маски влизат в златарско ателие, крадат 1 кг злато и убиват човека в магазина. Тогава полицията тръгва подир тях, Стефанов заварва семейство, което се качва в автомобила си на паркинг.Той ги взима като заложници и кара до гората. По пътя ги изхвърля, зарязва колата и се укрива в гората. Когато е обявен за издирване, полицаи го спират за проверка, той вади пистолет заплашва ги, обезоръжава ги и успява да избяга с полицейската кола. През 2016 г. апелативният съд му изменя мярката, защото има проблеми с очите и му поставя мярка \"домашен арест\", за да се лекува. След това обаче Стефанов вижда двама братя роми на площад в Ботевград. Той се сбива с тях, а в последствие ги убива. За всичките си престъпления той е получил 32 години затвор.", "date": "2018.04.04", "title": "Продължава издирването на двамата затворници "}
{"url": "https://news.bg/bulgaria/predi-velikden-ne-kupuvayte-hrani-s-tvarde-dalag-srok-na-godnost.html", "text": "Агенцията по храните започна засилени проверки в магазините за качеството на агнешкото месо, яйцата, козунаците и всички продукти, които купуват потребителите преди великденските празници, предаде БНТ.Консумирането на различни продукти и по-голямо количество води до натрупването на т. нар. Е-та в организма и носи риск за здравето.Трябва да се притесняваме от всеки продукт, който има прекалено дълъг срок на годност, предупреди д-р Цветанка Терзиева.\"Въпросът е какво разбираме под некачествена храна. Това, което беше известно в миналото, в днешно време отстъпва на заден план, защото има много строги контролни органи и дори да се случва е много рядко.\" - увери тя.\"Това, което в момента ни застрашава, е качеството по отношение на допълнителни химически вещества, които се съдържат в храните или т.нар известни като Е-та. Те представляват емулгатори, овкусители, оцветители - всичко, което би могло да удължи живота на един продукт и да го остави в едно такова състояние, че да привлича купувача и да придаде вкус, който ни харесва и въпреки това продуктът да не е полезен и да е вреден в определени случаи. Трябва да се притесняваме от всеки продукт, който има прекалено дълга годност. Минимални количества консерванти в този продукт не са вредни, но когато консумираме различни продукти и голямо количество с тези Е-та, те се натрупват в организма и стават вече вредни.\" - коментира д-р Терзиева.По думите й, ако става дума за една филийка козунак, няма никакъв риск, но в масовия случай консумацията не се ограничава с такова количество.", "date": "2018.04.04", "title": "Преди Великден: Не купувайте храни с твърде дълъг срок на годност"}
{"url": "https://news.bg/regions/za-tsafnalite-proletni-dupki-po-sofiyskite-ulitsi.html", "text": "Пролетта дойде, кокичетата отдавна прецъфтяха, а заедно с игликите и лалетата цъфнаха и дупките по софийските улици. А и не само по софийските. Така де, пролетни красоти има в цялата страна.Това отдавна не е новина, както не е новина и фактът, че ежегодно се харчат десетки милиони за кърпежи със спорно качество и количество на свършената работа.Този път обаче интереса към това явление насочва читател на news.bg, който ни пише, че за пътя в района на Бизнес парк София в непосредствена близост до парк \"Камбаните\".Там дупките не просто са се отворили в асфалта, а са толкова големи, че са станали преобладаващи спрямо пътната настилка. А при всеки един дъжд, за тяхната дълбочина може само да се гадае, а шофьорите и да се молят да не потънат и да останат в дупката.Маршрутът е един от подходите за включване в околовръстен път за жителите на \"Младост\" 4 и \"Резиденшъл парк\", както и за достъп до централата на една от големите банки и други десетки офиси в непосредствено разположение, като по него минават хиляди автомобили ежедневно.Освен естествените флувиални процеси, тук очевидно действат и гумите на камионите и тежката техника на строящите се в района десетки хиляди квадратни метри офис площи.Положителното, ако може да се търси положително в подобна \"инфраструктурна трагедия\" е, че видно от електронната , гражданите вече активно използват този подход за подаване на информация към администрацията, като изброихме 10 официални сигнала за проблема.Интересно би било след толкова сигнали на граждани и при намерението районът да се утвърди като Бизнес парк каква би била скоростта, с която общината ще отдели пари, за да закърпи тези дупки. До следващата пролет, естествено. ", "date": "2018.04.04", "title": "За \"цъфналите\" пролетни дупки по софийските улици"}
{"url": "https://news.bg/disasters/yasno-e-koy-e-streletsat-v-tsentralata-na-youtube.html", "text": "Властите идентифицираха предполагаемия стрелец в центарлата на Youtube в Калифорния. Това е 39-годишната като Насим Агдам, предаде LA Times.Жената откри огън в седалището на YouTube в Сан Бруно, ранявайки трима души, преди да отнеме собствения си живот, съобщиха властите, предаде LA Times.По думите на шефа на полицията на Сан Бруно трима души са ранени при престрелката. 36-годишен мъж е в критично състояние, а 32-годишна жена в тежко състояние, друга 27-годишна жена е в стабилна. И тримата пациенти са лекувани в Централната Болница и Травматичен център \"Зукърбърг\" в Сан Франциско.Смята се, че 36-годишният мъж е приятелят на нападателката. Към момента властите са категорични, че това не е терористичен акт. Предполага се домашно насилие или насилие на работното място. Полицията търси мотив за престрелката. Оръжието на престъплението е пистолет, обясни Ед Барберини, шеф на полицията в Сан Бруно.Ръководството на Google и YouTube изказаха благодарности към полицейските служители, които са отреагирали веднага. \"Нямам думи, с които да опиша колко ужасно беше да има стрелец в YouTube днес\", заяви Сюзън Уоджкики. Тя изказа благодарности към властите и охранителите, които са отрегирали моментално.Главният изпълнителен директор на Google Сундар Пичай изпрати писмо до всички абонати на компанията. В него той обяснява ситуацията и приканва всички да проявят подкрепата си към екипа на Youtube. Пичай уверява, че корпорацията прави всичко възможно за ранените и за всички свои служители, за да се справят със ситуацията. ", "date": "2018.04.04", "title": "Ясно е кой е стрелецът в централата на YouTube"}
{"url": "https://news.bg/world/4-dushi-sa-zaginali-v-katastrofa-na-voenen-helikopter-v-sasht.html", "text": "Четирима членове на екипажа на борда на хеликоптер на американската морска пехота, са загинали в катастрофа близо до Ел Сентро, Калифорния, съобщават от морският корпус на САЩ.Морският корпус допълва, че хеликоптер CH-53E \"Супер Сталион\" от 3-то морско крило на MCAS Мирамар се е разбил.Няма информация за причината на катастрофата, но тя е по време на рутинна тренировъчна мисия. Военните не съобщават имената на загиналите преди да бъдат известени техните семейства. Няма потвърждение от кое подразделение са загиналите и дали всички са от морската пехота.Местният шеф на федералната авиационна администрация Ян Грегор потвърждава, че хеликоптерът е военни. Хеликоптерът е способен да превозва до 55 души.", "date": "2018.04.04", "title": "4 души са загинали в катастрофа на военен хеликоптер в САЩ"}
{"url": "https://news.bg/politics/mikov-vizhda-balans-v-pozitsiyata-ni-spryamo-skripal.html", "text": "БСП опита по-балансирана позиция спрямо случая \"Скрипал\". Това заяви бившият соцлидер Михаил Миков в ефира на BTV. Според него Лондон търси широк фронт, за да се упражни натиск върху Русия.Позицията на България е балансирана и това е добре според Миков.Миков смята, че предстоят ответни мерки заради прибързаната солидарност. Координирани действия срещу Москва вижда Миков.Държавата трябва да има участие в естествените монополи, категоричен беше Миков по повод сделката с ЧЕЗ. Той бил силно изненадан, когато станало ясно, че министър-председателят и ГЕРБ съобщили, че държавата ще участва в сделката. Тези действия били, за да се успокои публиката.Правосъдното министерство и дирекцията, която отговаря за изтърпяване на наказанията, трябва публично да отговарят на всички въпроси, заяви Миков.", "date": "2018.04.04", "title": "Миков вижда баланс в позицията ни спрямо \"Скрипал\""}
{"url": "https://news.bg/energy/za-velev-e-ochevidno-che-kupuvacha-na-chez-nyama-ekspertizata-i-kapatsiteta.html", "text": "Избраният купувач няма експертизата и капацитета да управлява едно такова дружество, каквото е ЧЕЗ. Това е очевидно, коментира пред БНТ председателят на управителния съвет на Асоциацията на индустриалния капитал Васил Велев.\"Когато държавата по препоръки на Световната банка продаваше ЕРП-та, имаше изисквания към купувачите - отново по препоръки на Световната банка. На тези изисквания този купувач не отговаря\", обясни той.Според енергийният експерт проф. Атанас Тасев, участието на държавата в сделката за ЧЕЗ е обречено още в началото. Това е неговият коментар във връзка с вчерашното изказване на финансовия министър Владислав Горанов, че държавата се оттегля от сделката за придобиване на активите на ЧЕЗ Груп.\"Още от първия ден стана ясно, че държавата не може да участва, не трябва да участва и не е целесъобразно, защото възникват много противоречия с действащото законодателство и от формална гледна точка, държавата срещу държавата в арбитражно дело във Вашингтон и държавата срещу държавата върху административен съд. Не е необходимо и Слава Богу, че вчера официално беше заявено, че държавата няма да участва\", допълни проф. Тасев.Припомняме, на 14 март, повече от две седмици след избухването на скандала с продажбата на ЧЕЗ, депутатите единодушно гласуваха създаването на , която. Предложението бе на левицата. Комисията се състави на паритетен принцип с по двама депутати от парламентарна група (ПГ).Развитие по сделката и дали държавата ще може отново да се включи в дружеството се очакваше в края на март. Управителят на дружеството, определено за купувач - Гинка Върбакова, проведе разговори с ЧЕЗ в Прага. От , че процедурите по вече сключения с \"Инерком\" договор продължават.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.", "date": "2018.04.04", "title": "За Велев е очевидно, че купувача на ЧЕЗ няма експертизата и капацитета"}
{"url": "https://news.bg/crime/tsacheva-i-radev-dokladvat-za-byagstvoto-ot-sofiyskiya-zatvor.html", "text": "БСП поиска в НС да дойдат правосъдният министър Цецка Цачева и силовият министър Валентин Радев заради вчерашното бягство от софийския затвор на двама осъдени.На свобода са двама опасни убийци, заяви социалистът Иван Иванов.По думите му като уестърн от 60-те Това поставяло редица въпроси пред обществото. Затова министрите трябвало да дойдат и да успокоят хората.Очевидно у нас , както се заяде червеният депутат и посочи, че се оказва, че свободно може да се напускат затворите при това престъпниците да са въоръжени до зъби. Предложението бе прието за изслушване на двамата министри.Припомняме, двама затворници избягаха на 3 април следобед от Централния софийски затвор. Владимир Стефанов и Радослав Колев избягаха пи предаване на багаж от техни роднини. Кола чакаше осъдените в улицата срещу затвора. Главсекът на МВР Младен Маринов обясни, че охраната на затворите е отговорност на министерството на правосъдието.Стана ясно, че зад гърба си Владимир Стефанов има няколко убийства, бил е многократно издирван. Апелативният съд го пуснал, за да лекува очите си. Впоследствие отново е задържан след престъпление и бягство. Мъжете са обявени за международно издирване. От СДВР съобщиха, че са много опасни.", "date": "2018.04.04", "title": "Цачева и Радев докладват за бягството от Софийския затвор"}
{"url": "https://news.bg/society/gradinkite-i-mezhdublokovite-prostranstva-na-sofiya-sa-zashtiteni.html", "text": "Приетите промени в Закона за устройството и застрояването на Столичната община създават конкретни правила, над Околовръстния път е дадена кота 15 метра за строителство, а на север от Околовръстното - до 75 метра. В историческия център е 50 метра максималната височина, коментира пред БНТ главният архитект на София Здравко Здравков.\"Защитихме междублоковите пространства, т. нар. \"градинки\", те попадат под специална защита и не могат да бъдат заменяни за нищо друго\", допълни той. С промяна в Общия устройствен план ще бъдат дефинирани зоните, в които ще бъде разрешено високото строителство. Най-важните условия за създаване на такива зони е транспортният достъп, инфраструктура и магистрален достъп. Иначе тези зони са обречени да се превърнат в едни модерни гета.По думите на арх. Здравков една от зоните, която е добра за високо строителство, е на западния изход на София в посока Сърбия.За облагородяването на новата пешеходна отсечка от бул. Витоша, между ул. Алабин и бул. \"Ал. Стамболийски\" ще бъде обявен международен конкурс.Припомняме, миналата седмица общинските съветници Войслав Тодоров и Георги Кадиев предупредиха за опасност да се застроят 90% от междублоковите пространства в София, което се съдържа във финалните текстове на Закона за устройство и застрояване на Столична община, гласувани в парламента.Целта на закона, предложен от Столична община, бе да се спре безконтролното изникване на небостъргачи в столицата. Окончателните текстове, обаче, дават възможност да се преотреждат (променя предназначението - б.р.) на терени за озеленяване в кварталите на София. Условието е да не са заложени за зелени площи в Общия устройствен план.Приетите изменения в закона няма да постигат и широко прокламираната си цел за спиране на много високото строителство в София, категорични са общинските съветници.Те обясняват твърдението си, че след промените се позволява изкуствено разделяне на парцели с цел надвишаване на максималното застрояване до два пъти. Сложените тавани на височините са нехарактерно високи за град като София. В идеалния център се позволяват сгради до 17 етажа (50м), в останалата част на града - до 25 етажа (75м).В документа се позволява около метростанциите в Дружба, Лагера, Хиподрума, Бели Брези, Възраждане и всички северни квартали в метро - до 34 етажа (100м).", "date": "2018.04.04", "title": "Градинките и междублоковите пространства на София са защитени"}
{"url": "https://news.bg/economics/na-30-april-izticha-srokat-za-podavane-na-deklaratsiite-za-usloviyata-na-trud.html", "text": "На 30 април изтича срокът за подаване на годишната декларация по чл. 15 от Закона за здравословните и безопасни условия на труд, а за три месеца в Инспекцията по труда са подадени едва 6000 бр. Годишно се подават около 50 000 бр. декларации. Това означава, че за оставащия един месец от срока трябва да бъдат подадени почти 90% от очакваните документи. За сравнение до 31 март 2017 г. са били подадени около 10 000 бр. декларации.Задължение да подават декларации имат новосъздадени предприятия, както и такива, при които към 31 декември на предходната година има промяна в обстоятелствата, подлежащи на деклариране. Подаването на голям брой декларации в последния момент може да доведе до затруднения при използването на софтуера за приемането и обработването им.На сайта на Изпълнителна агенция \"Главна инспекция по труда\", в рубриката \"Административно обслужване\", са публикувани подробни указания относно попълването и подаването на декларацията, включително и по електронен път. За улеснение на потребителите е публикувано и видео за конфигуриране на Java за работа в портала за електронни административни услуги на ИА ГИТ.С цел намаляване на административната тежест от началото на 2018 г. не се подават уведомления за неподаване на годишна декларация за условията на труд, когато няма промени в подлежащите на деклариране обстоятелства. Заличена е и и административната услуга на ИА ГИТ за подаване на уведомленията, поради което подадените такива през 2018 г. ще бъдат приемани само за сведение.", "date": "2018.04.04", "title": "На 30 април изтича срокът за подаване на декларациите за условията на труд"}
{"url": "https://news.bg/regions/bus-se-obarna-na-am-trakiya-1.html", "text": "Туристически бус се е обърнал по таван на АМ \"Тракия\", съобщиха от пловдивската полиция, цитирани от \"\".Десетина души са леко ранени. Инцидентът е станал около 7.20 часа тази сутрин в района на 149 км, в посока Бургас. Шофьорът е 50-годишен. Няма данни да е употребил алкохол.Все още не е ясна причината за произшествието. Една от възможните версии е, че е загубил контрол над превозното средство заради повишена скорост.Движението по АМ \"Тракия\" не е затруднено.", "date": "2018.04.04", "title": "Бус се обърна на АМ \"Тракия\" "}
{"url": "https://news.bg/crime/bsp-bori-domashnoto-nasilie.html", "text": "БСП бори домашното насилие с изменения в НК. Със законопроекта им се предлага промяна на характера на умишлено причинена средна телесна повреда на близък роднина или съпруг - от престъпление от частен в престъпление от общ характер, от категорията на т. нар. \"частно-публично обвинение\".В тези случаи наказателното производство от общ характер ще се образува по тъжба на пострадалия подадена до прокуратурата, а не до съда, като тъжбата няма да може да бъде оттеглена по искане на подалото я лице.Мотивите за предложената промяна са свързани със затруднения на пострадалия в ефективното събиране и представяне на доказателства, релевантни към доказването на престъплението, от една страна, а от друга - практическа невъзможност за организиране на обвинението от пострадалия, поради наличието на близост с извършителя, зависимост, страх и други подобни причини.Предвижда се и създаването на квалифициран, по-тежко наказуем, състав на престъплението по чл. 296 от НК при осуетяване на изпълнението на съдебно решение или заповед за защита от домашно насилие, като се въвежда хипотеза на повторност.Според левицата със законопроекта се решава в голяма степен единият от съществените въпроси, предвидени в Истанбулската конвенция, а именно в частта с промяна и увеличаване на някои наказания.Според Филип Попов този проект е правилна стъпка в защитата на жените и децата от домашно насилие. Всяка четвърта българка е жертва на домашно насилие, каза и Георги Гьоков. Законопроектът мина на първа четене.", "date": "2018.04.04", "title": "БСП бори домашното насилие"}
{"url": "https://news.bg/crime/i-graf-monte-kristo-izbyaga-ot-zatvora-uspokoyavat-gerb.html", "text": "Всеки ден губим усещането за държава, заяви Драгомир Стойнев в началото на изслушването на министрите Цецка Цачева и Валентин Радев за избягалите затворници. Суверенът е народът, изтъкна той. Примерът за  показва, че държавата не е на мястото си, подчерта червеният депутат.Суверенът иска сигурност, настоя Стойнев. Не било нормално опасни затворници да бягат през парадния вход на затвора. Не е нормално чистачката единствена да има смелостта да гони затворниците, захапа социалистът.Настояваме за конкретни отговори, поиска Драгомир Стойнев. Според Димитър Лазаров от ГЕРБ подобни случаи се случвали и в други държави. Правосъдният министър Цецка Цачева определи вчерашния случай като тежък инцидент.Става дума за човешки грешки, призна тя. Причина е и техническото недоокомплектоване в затвора. Комисия в затвора извършва щателна проверка на случая. Цачева обеща максимално да бъде събрана информация за случая. Всичко се е развило много бързо, в рамките на минути, обясни тя.Колегата й от МВР Валентин Радев хвърли бомба - още преди година силовото ведомство имало информация, че Валентин Пелов готви бягство. Информацията е дадена на МП. Взети са мерки. Така се случи, че той избяга, каза МВР-шефът. Червеният Славчо Велков е смутен, че чутото от министрите е с висока степен на обществена опасност. Той припомни протестите на надзирателите и удовлетворението на исканията им.Припомняме, надзирателите протестираха многократно и заплашиха с . Те прекратиха протестите след като стана ясно, че с  им за поетапно увеличаване и изравняване на заплатите на надзирателите с тези на колегите им в МВР и за решение на проблема с липсата на кадри.Как е вкарано огнестрелно оръжие в затвора, пита Велков. Освен това как е стигнало то до затворник, който излежава присъда при строг режим. Цачева призна, че е имало данни за готвено бягство от единия затворник. Затова ръководството на затвора го е спряло от работа. Правосъдният министър посочи, че за вчерашното бягство не е имало предварителна информация.Всички издирвачи работят, успокои Валентин Радев. Престъпниците се търсят в ботевградския и тетвенския балкан. И двамата министри бяха лаконични в отговорите си. Не мога да ви кажа какво правим, поясни МВР-шефът. Бягство от затворите е имало още от времето на граф Монте Кристо, защити властта Данаил Кирилов от ГЕРБ. Бягства има и от Алкатраз.Самата Цецка Цачева обеща да е безкомпромисна, ако се установи съучастие на служител на затвора в бягството на опасните престъпници. Вътрешният министър пък я захапа, завявайки, че в случая според него не става въпрос за никаква човешка грешка, а за грубо нарушение. Този инцидент е изключително тежък и безпокойство за тези, които управляват страната и за тези, които сме народни представители, включи се и Цветан Цветанов. Според него в подобен случай не трябва да се вкарва политика. Но пък защити \"историческият преглед, направен от Дани Кирилов\", който показал, че бягства от затворите има навсякъде по света.В кулоарите на парламента продължиха обсъжданията по бягството. Този път между министри и журналисти. На въпрос възможно ли е бегълците да са напуснали пределите на страната, МВР-шефът подчерта: \" Те от затвора избягаха...\".Целият ресурс на МВР е ангажиран. Те са много опасни, въоръжени, не знаем какво са взели отвън, те няма какво да губят, заяви Валентин Радев. Правим и невъзможното, за да ги хванем, увери той. Опозицията беше много смирена, аз очаквах тука да ни разкъсат, сподели още МВР шефът. В годините никой не е предприемал мерки за сигурността в затворите.Правосъдният министър Цецка Цачева отново посочи, че има грубо нарушение на правилата. До 12 април трябва да е готова проверката. На въпроса на News.bg кой проверява багажа на посетителите и няма ли металдетектори, министърът отговори, че два са факторите, довели до бягството-човешкият фактор и боравенето с технически средства.Нямам информация в момента дали е задействан СОТ, разказа още тя. В чисто човешки план, тогава, когато ме информираха аз казах само :\"Това не може да бъде\", подчерта Цецка Цачева.Иначе се оказа, че не само чистачката е опитала да спре бегълците. Служител е хванал единият за ръкава. Даже излязъл с него на улицата. Заради трафика и хората е преценил, че е опасно да използва сила срещу беглеца. ", "date": "2018.04.04", "title": " И Граф Монте Кристо избяга от затвора, успокояват ГЕРБ"}
{"url": "https://news.bg/health/babh-martviyat-gligan-v-silistrensko-nyama-afrikanska-chuma.html", "text": "От БАБХ провериха проби, взети от открит мъртъв глиган в Силистренско. Лабораторният анализ отхвърля съмнението за африканска чума при мъртвото диво прасе, съобщиха от Българската агенция за безопасност на храните (БАБХ).Взетите и изпратени проби бяха изследвани в Националния диагностичен научноизследователски ветеринарномедицински институт в София. В резултат на изследването категорично се доказа, че смъртта на прасето не е причинена от заразна болест.Трупът е намерен в близост до румънската граница. Усилията на агенцията бяха насочени към проверка, за да се отхвърли или потвърди съмнението за евентуална зараза от класическа или африканска чума по свинете.При извършените на място оглед и аутопсия служителите на Областната дирекция по безопасност на храните в Силистра не констатираха симптоми на заразно заболяване.След аутопсията и вземането на пробите превантивно трупът на прасето беше загробен, а мястото е обработено с дезинфектанти, допълниха от агенцията.", "date": "2018.04.04", "title": "БАБХ: Мъртвият глиган в Силистренско няма африканска чума"}
{"url": "https://news.bg/world/svetat-otbelyazva-90-g-ot-rozhdenieto-na-d-r-maya-andzhelou.html", "text": "Днес светът отбелязва 90 години от рождението на д-р Мая Анджелоу - е американска поетеса, писателка, актриса и общественичка.Тя е родена през г. 1928 г. в Сейнт Луис, Мисури, в семейството на диетолог и медицинска сестра. Рожденото ѝ име е Маргарит Джонсън.Творчеството й се простира в различни жанрове: поезия, проза, драматургия, детска литература, песни.Тя оставя следа в киното, театъра и телевизията като актриса, продуцент на филми и спектакли. През 1954 и 1955 г. играе в постановката \"Порги и Бес\", с която пътува в 22 страни. Мая Анджелоу е първата афроамериканка в Холивуд, която режисира филми.Животът й обаче не преминава само в светлината на прожекторите. Работила е като трамваен кондуктор, готвачка, барманка, танцьорка в нощен клуб.Заедно с всичко това тя е и активистка за граждански права. Д-р Анджелоу е близка приятелка и сподвижничка на Малкълм Екс и Мартин Лутър Кинг, както и на писателя Джеймз Болдуин.Живяла е в Стампс, Арканзаз, Ню Йорк, Сан Франциско, Лос Анджелис, както и в Африка - Египет и Гана.Носителка е на десетки награди и над 30 почетни степени. Тя е и пожизнен професор по филология в университета в Уейк Форест, Северна Каролина.", "date": "2018.04.04", "title": "Светът отбелязва 90 г. от рождението на д-р Мая Анджелоу"}
{"url": "https://news.bg/weather/toplo-slanchevo-pochti-tiho-vreme.html", "text": "Пролетта все повече влиза в законните си права, затоплянето продължава, а времето ще бъде ведро и почти тихо.Денят ще бъде слънчев, с разкъсана висока облачност.Възможен е слаб южен вятър.В по-голямата част от страната максималните температури са в интервала 20-25 градуса, по Черноморието между 11 и 16.Минималните температури също са положителни: между 4 и 7 градуса.", "date": "2018.04.04", "title": "Топло, слънчево, почти тихо време"}
{"url": "https://news.bg/press/darzhavata-veche-ne-iska-uchastie-v-chez-izbyagaha-dvama-zatvornitsi-komisiyata-po-dosietata-ostava.html", "text": "Обратът по сделката с ЧЕЗ е сред водещите теми на вестниците в сряда.\"Българската държава няма каквото и да е намерение да участва частично или изцяло в сделката за продажбата ма ЧЕЗ\", заяви финансовият министър Владислав Горанов, който взе участие в заседанието на временната парламентарна комисия за продажбата на предприятието. Той направи уточнението, че представя позиция на финансовото ведомство, която е съгласувана с министър-председателя. \"Това е консолидирана позиция на всички участници в тогавашната среща (с фирмата \"Инерком\", която беше избрана за купувач на ЧЕЗ, и министър-председателя Бойко Борисов - бел.ред.), че ние не смятаме въпреки обществения интерес, че това е методът за защита интересите на българските граждани, т.е. включването на държавата в една подобна сделка. Подобна позиция е валидна и консолидирана с министър-председателя\", заяви още финансовият министър. От думите на Горанов се разбра, че е било решено, че за защита на интересите на българските граждани, са достатъчни наличните регулаторни механизми. Това решение е напълно противоположно на първоначално обявеното при срещата в Министерския съвет с Гинка Върбакова, собственик на купувача \"Инерком България\", на 1 март. Тогава тъкмо финансовият министър обяви, че държавата е поставила въпроса да придобие поне контролен дял при покупката на българския бизнес на ЧЕЗ. По-късно бе уточнено, че това може да стане чрез покупка на дялове в самата \"Инерком\". В същото време, макар и говорител след срещата при Борисов, самият Горанов изрази лично мнение, че държавата не трябва да купува дял, такава бе позицията и на министъра на икономиката Емил Караниколов. \"Оставаме с разбирането, че имаме достатъчно механизми от гледна точка на законодателно равнище, от гледна точка на регулаторни и съществуващите държавни органи, които регулират конкуренцията и енергийния пазар, и не е необходимо, освен ако народното представителство не реши, че трябва да се промени регулаторната рамка\", заяви Горанов. По думите на Горанов участието на българската държава в подобна сделка би било нецелесъобразно. Той заяви, че все още няма официален отговор от страна на чешката държава дали би допуснала подобно участие. \"Дали сделката ще се реализира или не, е извън регулаторните функции на държавата. Нямаме намерение като изпълнителна власт да се намесваме в частноправни отношения\", заяви още министърът. На заседанието на комисията е бил поканен и премиерът Бойко Борисов, но депутатът от БСП Жельо Бойчев обяви, че е постъпило писмо от него, в което той казва, че не може да коментира детайлите по сделката, защото изявленията му може да окажат отражения върху делото срещу България, което чешката държава води. След като приключи участието му в заседанието, Горанов заяви пред журналисти, че неофициално е известно, че сделката за продажбата на ЧЕЗ трябва да приключи до девет месеца. Той обясни първоначално заявеното намерение на българската държава да участва в сделката, като опит да се отговори на създалото се обществено \"огромно напрежение, с политически внушения, че нещо много страшно се случва\". \"Проведохме разговори и към онзи етап бяхме готови да отговорим на обществените очаквания, че държавата трябва да е на мястото си. Днес не сме на различно мнение, че държавата трябва да е на мястото си, тя има изградени органи, които да регулират този бизнес. След много разговори в рамките на правителството надделя поддържаната винаги от Министерство на финансите теза, че ролята на държавата в икономиката трябва да бъде само като регулатор, а не като собственик\", заяви още Владислав Горанов.\" - в. \"Дневник\".\"Какво се случи между 01.03. 2018 и днес. Дължите отговори и истината, г-н Борисов, на 3 млн. българи.\" Това заяви в Черна гора лидерът на БСП Корнелия Нинова, която участва в Балканската конференция \"Пътят към европейска балканска среща\". Нинова припомни, че на 01.03. 2018г. министър Горанов заяви, стоейки до Гинка Върбакова, след среща при Борисов. \"Заявихме ясно желанието си да участваме в тази сделка по един или друг начин. Ако продавачът се съгласи, държавата има възможността, през средства от бюджета или частно придобиване - чрез някоя от енергийните компании, да влезе в подобна сделка. Ако държавата придобие дял от дружеството, този дял трябва да бъде най-малко контролен.\" \"Как така, тогава беше целесъобразно, а днес вече не е? Какво се промени? Нещо се случва зад гърба на хората. Или тогава ги излъгахте, за да приспите гнева им от задкулисието? Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на електрическа енергия. Кой взе решение държавата да не участва? Правителството или Борисов еднолично?\"- попита лидерът на БСП. Нинова изтъкна, че правителството не е обсъждало това решение и попита дали патриотите са съгласни с него. \"Каква е тази метаморфоза- от разваляне на всички концесии до ненамеса на държавата в сделка, която засяга националната сигурност и живота на 3 млн. българи. Ясно е, че Борисов си променя позицията по три пъти на ден, но вие къде сте в това правителство? И още един въпрос - вярно ли е, че ЧЕЗ са внесли искане в КЕВР за увеличаване цената на тока, с колко и откога. Излезте и обяснете на българите- кой си играе със съдбата им! \"- призова Корнелия Нинова. Тя каза, че БСП продължава да настоява държавата да защити националната сигурност и интересите на гражданите и да изкупи ЧЕЗ България.\"С отказа си от ЧЕЗ правителството се отказва да защити националния интерес\"- заключи Нинова.\" - в. \"Труд\".\"Само месец след като премиерът Бойко Борисов настоя за пълен контрол на сделката за ЧЕЗ, правителството се завъртя на 180 градуса и вече не смята да участва в придобиването на компанията. \"Все още нямаме отговор от ЧЕЗ и \"Инерком\" дали държавата може да участва в сделката. Ние не смятаме, че това е методът за защита интересите на българската държава\", обяви финансовият министър Владислав Горанов пред депутатите от временната комисия за ЧЕЗ в парламента. Той определи подобен ход като нецелесъобразен и заяви, че България няма намерение да участва - частично или изцяло в придобиването на активите на ЧЕЗ. Позицията е консултирана с премиера Борисов... На заседанието на парламентарната комисия главният прокурор Сотир Цацаров обяви, че нито срещу \"Инерком\", нито срещу Гинка Върбакова и съпруга й Славчо се водят преписки и дела. Такава информация е била поискана от ДАНС и от президента и е била изготвена от прокуратурата на 1 март. Справката е на база данните от електронната система на прокуратурата. От там е станало ясно, че името на Славчо Върбаков се появява в няколко досъдебни производства, а на съпругата му Гинка - в едно. Върбаков дори е бил обвиняем за участие в организирана престъпна група за данъчни престъпления. През 2014 г. обаче обвиненията срещу него били свалени. Останалите 7 души са били предадени на съд. Другите досъдебни производства срещу Върбаков са свързани с безстопанственост, данъчни престъпления и измами, извършвани от мениджмънта на фирмата \"Хипо Алпе Адриа Лизинг\" по предоставени финансови лизинги. Гинка Върбакова също излиза при разследването на тази фирма, но покрай предоставен й автомобил \"Ферари\", стана ясно от думите на Сотир Цацаров...\" - в. \"Сега\".Вестниците отделят място и на бягството на двама затворници от Софийския затвор.\"Двама затворници са нападнали служители на Софийския затвор и са избягали. Това съобщиха от пресцентъра на Министерството на правосъдието. Единият от тях е рецидивистът Владимир Пелов, другият - Радослав Колев, също е рецидивист. Охраната на затвора е стреляла по бегълците. По непотвърдена засега официално информация става въпрос за двама осъдени с присъда доживотен затвор. Сигналът за бягството е подаден около 15.45 часа днес. В момента се извършват необходимите процесуално-следствени действия и издирвателни мероприятия.\" - в. \"Стандарт\".\"Истински екшън като от холивудски филм се разигра вчера в Централния софийски затвор, когато двама опасни рецидивисти, въоръжени с огнестрелно оръжие, заплашиха надзирателите и успяха да избягат. Не е ясно как те са се сдобили с оръжие. Бягството е станало, докато техни близки са им били на свиждане и са им предавали телевизор. Един след друг са нападнати трима надзиратели. Ранени за щастие няма. Служителите на затвора са подгонили бегълците, но не са ги настигнали, обясни зам.-министърът на правосъдието Николай Проданов, който отговаря за местата за лишаване от свобода. Една от опиталите се неуспешно да ги спре е чистачката на затвора. В крайна сметка бегълците са излезли през врата, която по принцип е била държана отворена, обясни Проданов. Според прокуратурата те са преминали през няколко постови в корпуса, в който са били затворени, преди да се доберат до улицата. Отвън най-вероятно са ги чакали помагачи. Надзирателите не са стреляли, тъй като на улицата е имало много коли и пешеходци. И двамата бегълци са осъждани за тежки престъпления - убийство, опит за убийство на полицаи, грабеж и отвличане. Единият е известният кримигерой от Ботевград Владимир Пелов Стефанов. Той излежаваше присъда за грабеж и опит за убийство на полицаи. Преди това бе осъден на 15 години за убийство на сараф. Пелов бе заподозрян и за убийството на двама братя от Ботевград през 2016 г. Тогава лично премиерът Бойко Борисов твърдеше, че има заподозрян рецидивист. Другият избягал - Радослав Ангелов Колев - има 26-годишна присъда за убийство на 15-годишно момиче на автобусна спирка в Перник преди две години. По-рано има и други присъди - за хулиганство и повреждане на имущество. Окончателната присъда на Пелов бе произнесена през май 2016 г. Колев пък бе осъден на първа инстанция в началото на миналата година. От МВР призоваха гражданите, които имат информация, да подадат сигнали. От полицията предупредиха, че бегълците са опасни и агресивни. Това е поредното бягство от Софийския затвор. През 2014 г. оттам избягаха Николай Николов-Шатката и гватемалецът Хосе Мартинез. Николов бе осъден на 20 години за убийството на сочения за наркодилър Николай Христов-Хайо в Перник. Мартинез пък излежаваше присъда за въоръжен грабеж. Двамата избягаха със светлосив опел \"Астра\" със синя лампа и затъмнени стъкла, който бе допуснат безпрепятствено в сградата от служителя на пост. Впоследствие Мартинез бе арестуван в Лисабон, а от прокуратурата обявиха, че са задържали 9 души, които превели през канал за Гърция двамата избягали от затвора. От Николов обаче няма следа и до днес.\" - в. \"Сега\".\"Да се обърнем към гражданите с призив, от една страна да бъдат внимателни, защото се касае за затворници с присъди лишаване от свобода за дълъг срок, от друга страна да подадат веднага информация в най-близкото районно управление на МВР или тел. 112, ако бъдат забелязани лицата\". Това каза в ефира на Канал 3 заместник-министърът на вътрешните работи Красимир Ципов във връзка с двамата избягали затворници от Софийския затвор. Зам.-министър Красимир Ципов подчерта, че МВР по никакъв начин не е ангажирано с охраната на затвора, но ще бъде ангажирано с издирването на двамата бегълци. \"Има данни, че са ги чакали лица, които са били маскирани. Всичко е въпрос на доказване и установяване на тези факти и обстоятелства\", поясни Ципов. На въпрос защо служителите на ГД \"Изпълнение на наказанията\" не са употребили оръжие, той отговори: \"Може би тогава преценка е била такава, че застрашават живота и здравето на техни колеги, както и че използването на оръжие би увредило тези колеги. Има и информация, че тези техни колеги са били използвани за жив щит\". Зам.-министър Ципов увери, че СДВР е предприела всички необходими мерки и призова, ако граждани забележат издирваните лица, да не влизат в контакт с тях, а веднага да съобщят на компетентните органи.\" - в. \"24 часа\".Бъдещето на комисията по досиетата също е сред темите на всекидневниците.\"Комисията по досиетата няма да бъде закрита, защото времето за това не е дошло. Това се ангажира лидерът на парламентарната група на ГЕРБ Цветан Цветанов по време на дискусия в Народното събрание, организирана от оглавяваната от него парламентарна комисия по сигурност и от фондация \"Конрад Аденауер\". Ние дори успяхме да разширим обхвата на проверяваните лица. В Германия от 1991 г. са предприети действия, за да бъде достъпна тази информация. Там комисията продължава да функционира и до ден-днешен, но те не загубиха 20 г., а тук нямаше политическа воля, напомни Цветанов. И поздрави, че на срещата са се отзовали представители на БСП, ДПС и \"Воля\". А също - Министерството на образованието и науката, че комунистическият режим ще се изучава в X клас. \"Под общ знаменател бяха сложени всички сътрудници, бяха осветени и тези, които работят за държавата, както колегите си от всяка друга служба по света, с което тяхната сигурност бе застрашена\", изказа се депутатът от БСП Красимир Янков. Той призова комисията вече да се трансформира в Институт за националната памет. И да се иска съгласие от проверяваните. \"Ние все още не сме прочели тази страница. Преди да я затворим, да я прочетем\", възпротиви се проф. Михаил Неделчев, чието досие било 1000 страници, пълни с отвратителни за него неща. На него му е проблем кой го е \"клепал\" в продължение на 20 г. Шефът на Съюза на писателите в България Георги Джагаров обаче със сигурност не можел да търпи ДС. \"Цял разказ\" - 30 страници, бил написан по това как той и още трима приятели вечеряли. \"Пълно бездарие и глупост струи от моето досие\", разби на пух и прах професионализма на бившата ДС Неделчев. И настоя: \"Който мисли, че тази втора, срамна действителност не го засяга, се лъже. Всички ни засяга.\" \"Големият ми син, който е на 51 г., е путинист, иска да възстановява Романовата държава. Вчера му се карах. Дъщеря ми е на 17 и ходи с мен по всички протести\", даде Неделчев пример за различно отношение в рамките на едно и също семейство.\" - в. \"24 часа\".\"Комисията за разкриване на архивите и принадлежност към ДС няма да бъде преформатирана, а ще продължи да работи по осветяване на миналото. ГЕРБ няма да влиза в манипулативните схеми на БСП и ще отхвърли проекта й за превръщане на комисията в Институт за национална памет, тъй като тя си върши много добре работата. Освен това имало още архив за предаване. Това обобщение направи председателят на ПГ на ГЕРБ Цветан Цветанов на кръглата маса на тема \"Комисия по досиетата - настояще и бъдеще\" с участието на политици, анализатори, журналисти, граждански организации. Нещо повече - поради приключилия още миналата година втори мандат на комисията и на председателя й Евтим Костадинов е възможно да се направят законодателни промени, за да остане и съставът, и председателят същият, обясни Цветанов в кулоарите в отговор на въпрос. Според закона комисията, която бе създадена през 2007 г., и председателят имат право на два мандата.Ще се търси и финансов ресурс, за да бъде още по-ефективна работата. В изказванията преобладаваше мнението, че комисията не трябва да се заменя или преструктурира от друг орган, нито да променя методиката си на работа. Чуха се и мнения на наблюдатели и литератори - Георги Лозанов, Михаил Неделчев, които смятат, че информацията, която излиза от комисията, не е достатъчна за морална оценка и че процесът се нуждае от законова ревизия. Нашумелият случай с Юлия Кръстева - учен и философ с международна известност, за която комисията съобщи, че е била сътрудник на Първо главно управление /разузнаването/, беше споменат мимоходом единствено от Тома Биков. Той коментира, че частен пример с доказано безсъмнено сътрудничество не може да постави под въпрос работата на комисията...\" - в. \"Дневник\".В. \"Стандарт\" публикува коментар на изследователя Момчил Методиев по темата: \"Колкото и да се крием, миналото ни застига Темата за досиетата на бившата Държавна сигурност от време на време се връща във фокуса на общественото внимание. Много често решенията на Комисията по досиетата и това, което тя оповестява, минават сравнително незабелязано за обществото. Това е същинският проблем - че въпросът за досиетата не беше поставен на масата в началото на прехода, когато действително щеше да има някакъв оздравителен ефект. Вторият проблем е, че ние очакваме от Комисията по досиетата да решава обществените проблеми - да издава \"присъди\" кой е бил добър и кой лош, а нейната работа е да обявява кой има има досие в архива на ДС. Оттам нататък е проблем на всяка общност да вземе решение какво да е отношението към хората, които са обявени като агенти. Трудността идва от факта, че никоя от тези общности, била тя професионална или друга, не иска да вземе отношение по този въпрос. Когато някой бъде разкрит като сътрудник на ДС като цяло обществото предпочита да замълчи, вместо да се вземе отношение и решение по всеки отделен казус. Желанието да бъде прехвърлена моралната отговорност върху Комисията по досиетата е симптом за проблем в обществото. През изминалата седмица темата за досиетата отново се появи заради случая с известната интелектуалка Юлия Кръстева, която според Комисията е сътрудничила на Държавна сигурност под псевдонима \"Сабина\". Това разкритие идва 30 години след края на комунизма и 10 години след сформирането на Комисията по досиетата. Всеки, който предполага, че по някакъв начин е бил наблюдаван или е сътрудничил на ДС, е имал възможността да отиде и да си вземе досието. Много хора го направиха, а фактът, че някои отказват да го направят, за мен е симптоматичен. Иначе, по конкретния случай с Юлия Кръстева мисля, че има едно заиграване между нея и ДС. Нямам съмнение, че Кръстева не е правила доноси в класическия смисъл на думата, както и че вероятно нейните мотиви са били свързани с това, че семейството й е било в София и че то може да пострада. Проблемът е, че видни интелектуалци не са се изказали в толкова продължителен период от време за проблема с комунизма, и че в крайна сметка миналото ни връхлита. Ако се опитваме да се крием от миналото, то един ден застига всички нас. През всичките тези години Комисията по досиетата се утвърди като практически единственият орган, който се занимава с миналото и то с неговата най-проблематична част. Тя беше създадена с идеята да отваря достъпа до архивите на ДС и да събере архивите. До голяма степен успя да се справи с тези задачи, но все още има архиви, които не са предадени, т.е. тази работа трябва да бъде довършена. Смятам, че дейността на Комисията трябва да бъде популяризирана като знания. Т.е. когато говорим комунизма да се изучава в училищата, а съществува комисия, която се занимава с този въпрос, би трябвало предложени от нея хора и ако някое училище иска, да ги покани да разказват. Това трябва да бъде доброволно, а не принудително. Смятам, че знанието, което се намира в Комисията по досиетата, което е достъпно за изследователите, трябва да стане по-достъпно за цялото общество, за да може то да не повтаря грешките от миналото. Толкова много неща ни връхлитат исторически - например дебатите около спасяването на евреите, около това какъв е бил режимът в България, около комунизма, че би било добре да има такъв орган, който образова обществото за най-травматичната част от неговото минало.\"", "date": "2018.04.04", "title": "Държавата вече не иска участие в ЧЕЗ, избягаха двама затворници, комисията по досиетата остава…"}
{"url": "https://news.bg/int-politics/mozhe-li-aferata-skripal-da-predotvrati-brekzita.html", "text": "Политологът Антъни Глийс следи пресата от родината на своя баща - Германия. Там един политик отново изрази надежда, че британците ще се откажат от в последния момент. Волфган Шойбле изрази това желание в интервю за медийната група Функе по време на великденските празници. След покушението срещу руския двоен агент Сергей Скрипал, заяви Шойбле, британците видяха, \"колко е хубаво да не си сам на този свят\". Те се радват на огромна солидарност и виждат, че \"Европа функционира\". Последните социологически проучвания като че ли дават право на председателя на германския Бундестаг. Малко преди покушението над Сергей Скрипал и дъщеря му 47 процента от британците изразиха мнение, че страната им прави грешка с Брекзита. Само 42 на сто от анкетираните смятат, че решението от юни 2016 г. е правилно.Ситуация като преди Втората световна война?Полическата класа във Великобритания изпитва огромно уважение към Волфганг Шойбле, но в това отношение той се заблуждава, казва Антъни Глийс. \"Дори мнозинството британци, които искат да останат в ЕС, са твърдо убедени, че Брекзитът ще дойде и срещу това не можеш да направиш нищо, ако си демократ\", казва Глийс. Придържането към решението за Брекзит е едно нещо, съвсем друго е сегашното настроение във Великобритания. \"Настроението е толкова мрачно, колкото е и зимата. А тази година зимата беше сурова, със сибирски студове. Този студ пронизва и политическия ландшафт\", споделя политологът.Британците са наясно, че скоро им предстои нещо голямо и вероятно лошо, но те нямат сили да се съпротивляват срещу него. \"Мисля, че един ден историците ще сравняват положението с настроенията през 1939/1940 година, преди началото на Втората световна война, тоест преди войната да дойде в Англия\", казва Антъни Глийс.Партньорство за сигурностОт един месец насам британската политика се занимава с Русия и аферата Скрипал. Бившият двоен агент все още е в кома, а състоянието на дъщеря му Юлия се подобрява. Покушението с нервнопаралитично вещество, за което Лондон обвинява Русия, доведе до масово взаимно експулсиране на дипломати. Над 70 британски дипломатически служители трябва да напуснат Русия, след като Лондон първи обяви руски дипломати за персона нон грата. Редица европейски държави също експулсираха руски дипломати. \"Това показва, че съдбата на Великобритания няма да се решава в центъра на Атлантика, а посредством много тясно сътрудничество с Европа\", казва Глийс. Според него, аферата Скрипал няма да предотврати Брекзита, но ще окаже влияние върху сътрудничеството с Европа след излизането на страната от ЕС.По време на конференцията за сигурността британската правителствена ръководителка очерта посоките на това сътрудничество. Тя апелира за нов пакт за сигурност с 27-те страни от ЕС и заяви, че Великобритания ще продължи сътрудничеството си с Европол, ще продължи да обменя данни за пасажерите в самолетите и ще сътрудничи в много други сфери на сигурност. Тереза Мей заяви, че европейската заповед за арест е довела до екстрадирането на 5000 души към днешна дата. Антъни Глийс също смята, че темата за сигурността си остава цетрална. Той не изключва възможността след Брекзит британците дори да засилят сътруничеството си с Европа в сферата на сигурността.Тереза Мей с укрепнали позицииВеликобритания ще напусне ЕС на 29 март 2019 година в полунощ. Освен в сферата на сигурността, има първи указания и в каква посока ще се развиват отношенията между Обединеното кралство и ЕС след Брекзита. Вероятно ще има по-малко радикални промени, както се надяват много от поддръжниците на Брекзита. Има обаче и много неизяснени въпроси. Тази политическа бъркотия, така често критикувана от ЕС, дълго време оказваше влияние върху одобрението за политиката на Тереза Мей. Месеци наред нейният рейтинг беше много нисък. \"Аз също си мислех, че тя няма да се задържи дълго на власт. Но съм се заблуждавал. Тереза Мей имаше невероятен късмет\", споделя Антъни Глийс.Аферата Скрипал осезаемо укрепи позицията на британската правителствена ръководителка. \"Днес много британци са убедени, че Путин спекулира с Брекзит и с разединението на ЕС. И това убеждение укрепва позициите на Тереза Мей. \"Тя ясно заяви, че Путин не само се меси в \"нашата британска политика, а е готов и да убие британски граждани в Солсбъри, за да засили господството си\".Антируските нагласи в кабинета на Мей също се засилват. Министърът на отбраната Гевин Уилямсън обвини Кремъл, че иска да подкопае и други държави, между другото и с кибератаки. В коментар за \"Сънди Телеграф\" той пише, че Путин е \"злонамерен\". Тоест отношенията с Москва ще останат още дълго време мразовити. ЕС пък се надява на разведряване, дори и Брекзитът да е неизбежен.", "date": "2018.04.04", "title": "Може ли аферата Скрипал да предотврати Брекзита?"}
{"url": "https://news.bg/energy/rabotodatelite-sa-dovolni-ot-liberalizatsiyata-na-pazara-na-elektroenergiya.html", "text": "Асоциацията на организациите на българските работодатели - АОБР, по поръчение на АИКБ, БСК, БТПП и КРИБ публикуват становище, с което изразяват задоволство от стъпките за довършване на либерализацията на пазара на електроенергия.Приветстват подготвените изменения на Закона за енергетика за ускоряване на пълната либерализация, като резултат от активната позиция на национално представителните работодатели, изразена в началото на 2018 г. на няколко срещи при премиера, Бойко Борисов, с участието на вицепремиера Томислав Дончев, финансовия министър Владимир Горанов, енергийния министър Теменужка Петкова, директори на енергийни дружества и Делян Добрев.Работодателите допълват, че промените в законодателството отразяват част от предложенията на Световната банка, представени публично през юли 2017 година. Световната банка е представила проучването си върху електроенергийния сектор в страната и са направени редица препоръки за неговото реформиране във връзка с въвеждането на пълна либерализация на пазара.В анализа са посочени основните проблеми пред отрасъла и мерките за тяхното преодоляване. Ценовите рискове при колебанията в доставките са изведени като част от най-сериозните негативи в развитието на енергийния сектор, което според работодателите се е случило на практика през 2017 г. и е предизвикало протестите на работодателите и инициирането на срещите при министър-председателя.Новите текстове, разписани в ЗИД на ЗЕ, са решителна крачка напред в посока повишаване на конкуренцията между производители, оптимизация на технологичните разходи, повече предлагане на продукти и количества, и пазарна интеграция на производителите с преференциални цени, допълват АИКБ, БСК, БТПП и КРИБ.Във връзка с проекта на ЗИД на ЗЕ, АОБР предлагат допълнителна промяна в начина на финансиране на Комисията за енергийно и водно регулиране - КЕВР: ", "date": "2018.04.04", "title": "Работодателите са доволни от либерализацията на пазара на електроенергия"}
{"url": "https://news.bg/int-politics/daesh-sa-razgromeni-no-vse-oshte-sa-zaplaha-za-sveta-obyavi-putin.html", "text": "Терористичната групировка ДАЕШ (\"Ислямска държава\") е напълно разгромена в Сирия, но все още остава заплаха в други страни и региони по целия свят. Това обяви руският президент Владимир Путин, цитиран от руски медии.\"Въпреки нейното военно поражение, терористичната групировка ДАЕШ запазва значителен разрушителен потенциал, способността бързо да променя тактиката си и да извършва удари в различни страни и региони по целия свят\", изтъква Путин пред Московската конференция за международна сигурност в изявление, прочетено от секретаря на Съвета за сигурност на Русия Николай Патрушев.С оглед на това Путин подчертал, че международното сътрудничество в борбата срещу екстремизма е от изключителна важност, за да се запазят постиженията, постигнати срещу ДАЕШ.", "date": "2018.04.04", "title": "ДАЕШ са разгромени, но все още са заплаха за света, обяви Путин"}
{"url": "https://news.bg/world/globi-do-1020-evro-za-narusheniya-po-srabskite-patishta-preduprezhdava-mvnr.html", "text": "По информация на посолството на Република България в Белград от 3 април в Сърбия действа нов закон за движение по пътищата. С него се увеличават рестриктивните мерки за водачите на моторни превозни средства (МПС), съобщава Министерство на външните работи на Република България - МВнРГлобите за някои нарушения се увеличават неколкократно, а допустимото количество алкохол при управление на МПС се намалява от 0,3 до 0,2 промила.Занапред управление без включени светлини в светлата част на деня, возене на дете с ръст под 135 см на седалка, която не е предназначена за целта и шофиране на автомагистрала със скорост, надвишаваща с 81 до 100 км/ч позволените 120 км/ч и други носят глоба между 850 и 1020 евро, отнемане на 14 контролни точки и осеммесечна забрана за управление. Списъкът с по-важните промени в закона може да бъде намерен по-долу.Финансова глоба в размер на 10 000 динара (около 85 евро) се налага в следните случаи:- при управление на МПС в Зони с обозначителен знак 30 км/ч, със скорост от 20 до 30 км/ч над разрешената;- при управление на МПС със замърсени регистрационни табели, не позволяващи разчитането на съответните символи;- при управление на МПС без поставен предпазен колан;- при шофиране в населени места със скорост, по-висока с 20 до 30 км/ч от разрешената;- когато се използва мобилен телефон или други уреди за комуникация без помощни средства (hands free).Финансова глоба от 100 000 (приблизително 846 евро) до 120 000 хиляди сръбски динара (приблизително 1016 евро), отнемане на 14 контролни точки и осем месеца забрана за управление на МПС се налага:- при управление на МПС под въздействие на алкохол в кръвта от 1,21 до 2,0 промила. В случай, че количеството е от 1,21 до 1,6 промила, се отнемат девет точки;- при управление на МПС в населено място със скорост от 71 до 90 км./ч над максимално разрешената (т.е., реално шофиране със скорост от 121 до 140 км./ч);- при шофиране на автомагистрала със скорост, надвишаваща максимално позволената с 81 до 100 км. в час (реално 201 до 220 км/ч);- при возене на дете под 12 г. на шофьорската седалка или на непредвидените за тази цел места;- при превоз на дете с ръст под 135 см. на седалка, която не е специално предназначена за тази цел;- при бягство на водач от мястото на ПТП;- при управление на МПС без включени светлини в тъмната част на деня;- при управление на МПС с липсваща в СУМПС категория или без наличието на СУМПС;- при изпреварване на МПС, което е спряло на пешеходна пътека за пропускане на преминаващите граждани;- при изпреварване на колона от автомобили, придвижващи се с полицейски ескорт;- при управление на МПС през времетраенето на наложено наказание за управление и/или с отнето СУМПС;- при случай, в който водачът на МПС откаже да бъде подложен на тест за алкохол или наличие на психоактивни вещества в кръвта;- при скриване на самоличността на водача на МПС. При тази хипотеза се има предвид управление на автомобил от лице, което не е негов собственик, но е нарушило правилата за движение, което е документирано с технически средства от органите на Пътна полиция. В случай, че собственикът на автомобила направи опит за умишлено скриване самоличността на лицето, управлявало автомобила, същият се наказва само с финансова глоба, без да му се отнемат контролни точки и да му бъде налагана санкция за управление на МПС.", "date": "2018.04.04", "title": "Глоби до 1020 евро за нарушения по сръбските пътища, предупреждава МВнР"}
{"url": "https://news.bg/int-politics/razsledvashtiyat-namesata-na-rusiya-prokuror-ne-razglezhda-tramp-kato-prestapnik.html", "text": "Специалният прокурор на САЩ Робърт Мюлър обяви, че ще продължи да разследва американския президент Доналд Тръмп по време на разследването си за намесата на Русия в президентските избори през 2016 година, но не го разглежда като криминална цел към този момент. Това съобщава американският в. \"Вашингтон поуст\", позовавайки се на запознати с въпроса.Мюлър информира адвокатите на Тръмп в началото на март, че разглежда Тръмп като обект на своето разследване на руската намеса, което означава, че няма достатъчно доказателства, за да повдигне обвинения срещу американския държавен глава.Специалният прокурор също така информира адвокатите на Тръмп, че подготвя доклад за потенциалното възпрепятстване на правосъдието от страна на Тръмп. Той също така заяви, че трябва да интервюира Тръмп.", "date": "2018.04.04", "title": "Разследващият намесата на Русия прокурор не разглежда Тръмп като престъпник"}
{"url": "https://news.bg/crime/ochakvame-ispaniya-da-ni-varne-izbyagal-prez-2014-g-zatvornik.html", "text": "Прокуратурата очаква от Лисабон да ни върнат един от избягалите от Софийския затвор през 2014 г. - Хосе Луис Гевара Мартинез. През 2014 г. Хосе Луис Гевара Мартинез и Николай Николов са избягали от затвора като разрушили стена.Към Мартинез е издадена европейска заповед за арест, в изпълнение на която е получена информация от Дирекция \"Международно оперативно сътрудничество\" към МВР. Според информацията, той се намира на територията на Република Португалия, град Лисабон, където е задържан. Предстои предаването му на българските власти.Обвинителният акт срещу двамата избягали затворници е внесен на 31 май 2016 година. Той е за това, че на 30 април 2014 г. между 17:10 и 20:30 часа двамата осъдени избягали от затвора като съборили стена.Спрямо Николов също е издадена заповед за арест. Има данни, че той се намира на територията на Великобритания, но те са проверяват. При потвърждаване на тези сведения, предстои предаването му на компетентните органи на Република България, допълват от прокуратурата.Припомняме, в понеделник - 03 април 2018 г. двама осъдени избягаха през парадния вход на Софийския затвор. Те са били въоръжени. Единствено чистачката е тръгнала след тях.", "date": "2018.04.04", "title": "Очакваме Испания да ни върне избягал през 2014 г. затворник "}
{"url": "https://news.bg/politics/opredeliha-kontsesionerite-na-tri-nahodishta-na-podzemni-bogatstva.html", "text": "Правителството определи концесионери за добив на подземни богатства от три находища.\"Пътперфект-Т\" ЕАД ще добива варовици от находище \"Правда\", разположено в землището на с. Правда, община Дулово. На база количествата на утвърдените запаси и предвидения средногодишен добив на строителни материали, концесията се предоставя за срок от 35 години. За осигуряване на производствената дейност дружеството ще направи инвестиции в размер над 1,3 млн. лв. За срока на действие на концесията се очаква постъпленията от концесионни плащания да надхвърлят 2 млн. лв. с ДДС.\"Кралтрейс\" ООД ще добива варовици от находище \"Касибо\" край с. Костелево, община Враца. Концесията се предоставя за срок от 35 години, като през този период концесионерът ще вложи повече от 360 хил. лв. за добива. Очакваните концесионни плащания за целия период надхвърлят 1 млн. лв.\"Базалт България\" ЕООД ще добива варовици и базалтоиди от участъци \"Северен\" и \"Южен\" на находище \"Станчова могила\". Кариерата се намира в землищата на Сухиндол и на селата Димча и Върбовка в община Павликени. Концесията се предоставя за срок от 25 години, като през този период дружеството ще инвестира над 5,5 млн. лв. за обезпечаване на дейностите. Очакваните концесионни плащания за целия период надхвърлят 2,8 млн. лв.И при трите концесии концесионните плащания се разпределят между държавния бюджет и бюджета на общините, в които са разположени концесионните площи.Одобрено е и издаването на разрешение \"Еко-Тех\" ЕООД да проучва възможностите за добив на неметални полезни изкопаеми - индустриални минерали, в площта \"Хриси\". Тя се намира в землището на село Мост, община Кърджали. Разрешението се предоставя за срок от три години. През този период дружеството ще вложи 43 хил. лв. в търсещо-проучвателните дейности, които ще се осъществят при спазване на ограниченията на законодателството и заплащане на нормативно определените такси и банкови гаранции.Правителството прие и постановление за промяна в нормативни актове, с което на държавното дружество \"Еко Антрацит\" ЕАД се дава възможност да участва в преодоляването на екологичните последствия от рудодобива и въгледобива и със собствени средства. До момента то ползва целево бюджетно финансиране, което е недостатъчно за цялостно изпълнение на проектите.Създадената нормативна възможност ще позволи на дружеството да работи ускорено по много проекти, насочени към предотвратяване на потенциални екологични опасности. Такива са мониторингът и поддръжката на хвостохранилищата \"Радка\", \"Елшица\", \"Медет\" и \"Елисейна\", изграждането на хидротехническо съоръжение за отвеждане на високите води от язовир \"Жеков вир\", управлението и мониторингът на водите на рудниците \"Медет\" и \"Елшица\", рехабилитацията на корекцията на река Медетска, проектирането и изграждането на пречиствателна станция за замърсени води от рудник \"Медет\", техническата рекултивация на нарушени терени при \"Мини Маришки басейн\", шламохранилището на мина \"Антра\" и на терени в с. Бял извор, община Опан.Част от предвидените дейности ще са насочени и към обекти в критично състояние, обусловено от свлачищни процеси, липса на преливни съоръжения, разрушена инфраструктура.Всички проекти са с висока обществена значимост и засягат трайно обширни територии, както и населението в районите. Реализирането им гарантира както екологичните норми, така и изготвянето на оценка на рискове, свързани с управлението на съоръженията.", "date": "2018.04.04", "title": "Определиха концесионерите на три находища на подземни богатства"}
{"url": "https://news.bg/int-politics/izrael-osuetil-napadenie-na-palestintsi-sreshtu-voenen-korab.html", "text": "Израелската служба за вътрешна сигурност Шин Бет обяви, че е арестувала 10 палестинци, заподозрени в планирането на нападение срещу кораб на израелските военноморски сили край крайбрежието на Ивицата Газа, съобщава \"Асошиейтед прес\".Днес е било повдигнато обвинение на предполагаемия лидер на палестинската клетка. От Шин Бет уточниха, че разпитът на Амин Джама е разкрил план за изпращане на лодка за примамка, която да отвлече вниманието на бойния кораб, след което е щяла да бъде изстреляна ракета към него и екстремистите след това щели да се опитат да отвлекат ранени войници на борда на кораба като разменна монета за бъдещи размени на затворници.Шин Бет са идентифицирали мъжете като членове на екстремистката групировка \"Ислямски джихад\". Това се случва след масовите протести по границата между Израел и Газа миналия петък, при които израелските сили убиха 18 палестинци.", "date": "2018.04.04", "title": "Израел осуетил нападение на палестинци срещу военен кораб"}
{"url": "https://news.bg/world/v-denya-na-ubiystvoto-na-martin-lutar-king-predi-50-g.html", "text": "На връх 50 г. от убийството на Мартин Лутър Кинг-младши американската осведомителна агенция Асошиейтед прес публикува свои архивни новини от деня на покушението.Нобеловият лауреат Мартин Лутър Кинг-младши, бащата на ненасилието в Американското движение за граждански права, е убит от куршум в Мемфис, Тенеси, в четвъртък вечерта.39-годишният Кинг е застрелян във врата, докато е стоял на балкон в мотел. Той почина по-малко от час след нападението в болницата \"Сейнт Джоузеф\".Губернатор Бъфорд Елингтън незабавно нареди 4000 войници от Националната гвардия да подсигурят града. Полицейският час, който беше наложен в Мемфис, след като воден от Кинг марш прерасна в безредици преди седмица, е върнат.Полицията съобщи, че е регистрирано насилие след смъртта на Кинг.Носителят на Нобеловата награда за мир през 1964 г. е стоял на балкона в мотел, когато е застрелян. Той е пристигнал в града, за да води протести от името на 1 300 стачкуващи работници от сметопочистването, повечето от тях негри, допълва агенцията.Двама мъже са задържани, които няколко часа по-късно са освободени.След разпространението на новината за убийството на Кинг в града негри започнаха да ограбват магазини и да замерят полицията с камъни. Двама полицаи са ранени.Четири часа след убийството на Кинг ситуацията в града се успокои, но полицията съобщава за спорадични сблъсъци.Силите на реда обявиха също, че са открили оръжие в близост до мотела, но не потвърдиха дали е оръжието, с което е убит Кинг.Очевидец заяви, че Кинг е прострелян във врата и дясната страна на лицето.\"Мартин Лутър Кинг е мъртъв\", потвърди заместник-началникът на полицията Хенри Лукс.Пол Хес от болницата потвърди, че Кинг е починал в 19,00 часа от куршум във врата.Активистът Джеси Джаксън заяви, че той и другите в компанията на Кинг са планирали да вечерят, когато е станала стрелбата.\"\", добави той.Кинг тъкмо се обърнал към Бен Бранч: \"Мой човек, довечера изпей \"Боже, благослови\", и изпей я добре\". И секунда по-късно Кинг беше застрелян, каза Джаксън.\"Натъжени сме\", обяви президентът Линдън Джонсън в радио и телевизионно обръщение. \"\", добави той.Убийството предизвика бунтове в десетки градове в САЩ. Няколко дни по-късно президентът Линдън Джонсън обявява национален траур - Мартин Лутър Кинг е първият чернокож, за когото се обявява национален траур. Стотици хиляди души присъстват на погребението му.50 г. по-късно Кинг продължава да бъде символ на борбата за равноправие в очите на милиони хора.", "date": "2018.04.04", "title": "В деня на убийството на Мартин Лутър Кинг преди 50 г. "}
{"url": "https://news.bg/crime/bivshiyat-shef-na-napoitelni-sistemi-ivaylo-parvanov-s-poredno-obvinenie.html", "text": "Софийска градска прокуратура (СГП) внесе в Районен съд - Пазарджик обвинителен акт срещу бившия изпълнителен директор на \"Напоителни системи\" АД Ивайло Първанов.Обвинението срещу Първанов е за това, че той е злоупотребил с властта си при условията на продължаващо престъпление. Изпълнявайки длъжността изпълнителен директор на дружеството той е извършил две престъпления, които според прокуратурата осъществяват поотделно едно и също престъпление. Деянията са извършени в кратък период, при една и съща обстановка.Според обвинителния акт през месец юни 2015 година шефът на \"Напоителни системи\" се срещнал с управителя на клон Тополница на същото дружество - С.К. Двамата се срещнали в Пазарджик. Тогава обвиненият уведомил колегата си от Тополница, че ще изпрати негов близък представител на търговско дружество, на когото да бъде възложено извършването на строителни дейности към клона в Тополница. Ставало въпрос за монтажни работи на три обекта към клон Тополница - кантон \"Варвара-1\", воднотехническо съоръжение \"Бент Лесичово\" и прилежащ към него кантон, както и кантон \"Гелеменово\". За целта С. К. трябвало да сключи договор на максимално допустимата за директно възлагане стойност по Закона за обществени поръчки.Същият месец С. К. сключва договори за въпросните монтажни дейности на обекти собственост на клона със следните търговски дружества:- \"Нова Билд Инк\" ЕООД за обект: кантон \"Варвара -1\" на стойност 59 216.86 лева без ДДС;- \"Дейта груп\" ЕООД за обект: водотехническо съоръжение \"Бент Лесичово\" и прилежащ към него кантон за 56 420,56 лева без ДДС;- \"Билд Асист\" ЕООД за обект: кантон \"Гелеменово\" за 31 646,26 лева без ДДС.Договорите били предварително одобрени от Първанов. Договорите предвиждали и опция за удължаване, която била използвана няколко дни преди приключването на договорите.През месец февруари 2016 г. представител на една от фирмите изпълнители \"Нова Билд Инк\" ЕООД се свързал по телефон с управителя на Напоителни системи\" ЕАД клон Тополница С. К. Той му казал, че строително-монтажните работи на единия обект са завършени. След посещение на обекта С. К. и главния инженер на клон Тополница констатирали, че дейностите били некачествени. Същите констатации са направени и за другите два обекта, изпълнени съответно от другите две фирми.В началото на месец април 2016 година Първанов се свързал по телефона със С. К. и се поинтересувал дали сумите за трите обекта по трите договора са изплатени. Тогава С. К. обяснил, че ремонтите са некачествени и сумите не са изплатени, тъй като не са подписани приемателните протоколи по договорите.През месец май 2016 година С. К. назначил приемателна комисия от три длъжностни лица, които да извършат оглед на трите обекта и да констатират извършените работи в протокол по отношение на количество и качество. Назначената комисия е констатирала, че само 20% от възложеното е извършено и то некачествено.След констатациите на комисията директорът на фирмата изпълнител \"Нова Билд Инк\" ЕООД се свързал със С. К. и заявил, че предварителната уговорка с изпълнителния директор на \"Напоителни системи\" Първанов е била да не се извършват строително монтажни дейности на обектите. Според уговорката трябвало само да се подпишат документите, въз основа на които да се изплатят сумите по договор. Той обяснил още на С. К., че преди време е извършил услуги на Първанов, които не са платени и по този начин ще си \"изравнят сметките\".На 27 май 2016 година приемателната комисия е изготвила и подписала доклад до С. К., в който е отразено, че са извършени малка част от заложените в договорите дейности, при това некачествено.Същата вечер Първанов се обадил на С. К. и поискал обяснения за отказа на комисията да подпише протоколите. Провел е телефонни разговори и с членовете на комисията.Тогава Първанов злоупотребил с властта си като изпълнителен директор на \"Напоителни системи\" ЕАД като е направил опит да принуди управителя на \"Напоителни системи\" ЕАД, клон Тополница С. К. да извърши нещо противно на волята. Той се опитал да въздейства като убеди председателя и членове на комисията да подпишат протоколите за приемане на строително - монтажни работи за трите обекта, въпреки че ремонтите всъщност не са извършени. За целта Първанов употребил заплашване с уволнение. Той е направил опит да принуди и председателя на комисията да изготви и подпише протокол за трите обекта, като отново е използвал заплаха за уволнение. Опитите са останали недовършен поради независещи от дееца причини.Във връзка със същия случай СГП повдигна обвинение и срещу управителя на \"Напоителни системи\" ЕАД - клон Тополница С. К. Той е обвинен за това, че на 14 юни 2016 година се опитал да подкупи членовете на комисията с 2 000 лева, за да подпишат протоколите за ремонтните дейности, извършени от фирмите \"Нова Билд Инк\" ЕООД , \"Дейта груп\" ЕООД и\"Билд Асист\" ЕООД. Протоколите е трябвало да удостоверят, че строително-монтажните, които в действителност не са били изпълнени на обектите, са изпълнени изцяло и съответстват на клаузите по договорите. Изпълнителното деяние е било довършено, но не са настъпили предвидените от закона и исканите от дееца общественоопасни последици.Припомняме, Първанов беше обвинен за престъпленията в клона в Тополница на  от Специализираното звено \"Антикорупция\" към СГП.Срещу Първанов има повдигнати още обвинения -  СГП привлече бившия шеф като обвиняем за извършени стопански престъпления, от които за държавното дружество са настъпили щети в общ размер на около 963 000 лв.Срещу Първанов беше повдигнато обвинение и в началото на тази година. Тогава СГП го обвини за това, че в периода 15 декември 2014 г. - 13 юни 2016 г., при условията на , съзнателно е сключил неизгодни сделки и от това са произлезли значителни вреди в общ размер на 596 784, 56 лв.", "date": "2018.04.04", "title": "Бившият шеф на \"Напоителни системи\" Ивайло Първанов с поредно обвинение"}
{"url": "https://news.bg/int-politics/siriya-obvini-sasht-che-si-prisvoyavat-neyni-petrolni-poleta.html", "text": "Правителството на Сирия обвинява САЩ, че се опитват да поемат контрола върху сирийски нефтени находища, незаконно поддържайки военно присъствие в страната под прикритието на войната срещу терористичната групировка ДАЕШ (\"Ислямска държава\"). Това обяви заместник-министърът на отбраната на Сирия Махмуд ал Шауа, цитиран от руските медии.Говорейки пред Московската конференция за международна сигурност, сирийският представител е заявил, че Вашингтон \"реши да си измисли различни предлози, за да оправдае незаконното присъствие на техните бази и войски на сирийска територия, за да установи контрол и господство над петролните полета, за да раздели Сирия\".Зам. военният министър на Сирия е обвинил САЩ в нарушаване на международното право при провеждането на военните си операции в Сирия, докато е похвалил ролята на Русия и Иран в опитите за прекратяване на войната. Той добавил, че Вашингтон е увеличил размера на военния си контингент в Северна Сирия, чак след като Москва и Техеран са увеличили присъствието си в страната.\"Това беше придружено от американско-израелска агресия, грубо нарушаване на международното хуманитарно право, за да подкрепят терористични групировки\", добави Махумд ал Шауа.", "date": "2018.04.04", "title": "Сирия обвини САЩ, че си присвояват нейни петролни полета"}
{"url": "https://news.bg/world/frantsiya-zapazva-granichniya-kontrol-do-kraya-na-oktomvri.html", "text": "Франция ще удължи граничните проверки с държавите от Шенген до края на октомври заради постоянната заплаха от тероризъм, обяви Европейската комисия, цитирана от АФП.\"Тази седмица получихме известие от Франция\", отговори говорител на ЕК пред осведомителната агенция на въпрос дали Франция възнамерява да удължи контрола с 6 месеца след изтичането на настоящия на 30 април.Франция въведе граничните проверки след атаките на ДАЕШ (\"Ислямска държава\") през 2015 г.Проверките са подновявани на всеки шест месеца.За разлика от временните проверки за спиране на миграцията в Шенген, за свързаните със сигурността не е нужна зелена светлина от Европейската комисия.", "date": "2018.04.04", "title": "Франция запазва граничния контрол до края на октомври"}
{"url": "https://news.bg/crime/iskat-standarti-za-politseyskoto-oborudvane-v-es.html", "text": "Минимум стандарти за оборудването на полицаите в държавите членки на ЕС. За това настояват синдикалните членове на Европейския полицейски синдикат. Към искането се присъединяват и от Синдиката на служителите в системата на МВР.Валентин Попов, председател на синдиката заяви за News.bg, че в срещата на полицейските синдикати от Европа водеща е идеята за въвеждане на минимални стандарти в оборудването. По думите му това е идея на Европейския полицейски синдикат, а дейностите са по проект на ЕС - \"Минимум стандарти за максимум сигурност\". Минималните стандарти в облеклото, оборудването и въоръжението би трябвало да осигурят на европейския гражданин еднаква сигурност и комфорт, независимо от страната, в която се намира.\"Оттам непосредствено произлиза следващото, че полицаите в тези държави - би трябвало тяхното оборудване, екипировка и обучение да отговарят като минимум на някакви установени стандарти, каквито до момента няма\", коментира Попов. По думите му сега има доста сериозни разлики и в облеклото и в оборудването и във времето, в което се износва и предоставя за ползване то. \"Нещата са много шарени в Европа. Идеята е да има един минимум, който задължително да бъде покрит от всички държави. Оттам нагоре, разбира се ще има някаква диференциация\", уточни Попов.За целите на проекта е проведено и онлайн проучване с 52 въпроса в 15 държави. Общо въпросите са разделени както следва 20 - за униформи, 12 за обучение и 17 за оборудване. От предоставените данни става ясно какъв е основният униформен комплект, който получават полицаите при встъпването им в длъжност. Така например, най-много панталони - 4 на брой, получават хърватските полицаи за сравнение колегите им в България и Холандия получават по два. Четири броя ризи получават полицаите в Холандия, Сърбия и Хърватия, докато у нас - разполагат с три ризи. Чорапите, които получават полицейските служители в Холандия, са пет чифта - у нас само два.Обувките почти навсякъде и в 15-те държави са по два чифта, едно зимно яке и едно лятно. В Хърватия летните якета са два броя. От предоставената сравнителна таблица стана ясно, че у нас жените полицайки получават по два чифта поли, колежките им в Австрия обаче разполагат с пет чифта. Спортни сутиени получават дамите полицаи в Австрия и Молдова. Противокуршумни и противоударни жилетки имат полицаите в Германия, Холандия, Украйна, Молдова и Испания. В останалите 10 държави такива не се получават в стандартния комплект, предоставян от работодателя.", "date": "2018.04.04", "title": "Искат стандарти за полицейското оборудване в ЕС"}
{"url": "https://news.bg/politics/anton-todorov-dovolen-ot-razchistvaneto-na-feodalite-ot-bsp.html", "text": "\"Няма как да позволим на БСП да разрушава и онова малко, до което се е докопала във властта. Имам предвид тези .\" Това заяви депутатът от ГЕРБ Антон Тодоров на пресконференция в Народното събрание.На въпрос дали Тодоров очаква поредна атака от БСП, той заяви, че очаква това, което БСП по принцип правят. \"Какво правят в момента БСП? Всъщност те вдигат една гюрултия. Зад техните тъй наречени сигнали не стои нищо. Вие да сте видели развитие по един сигнал, подаден от БСП? Възможно ли е да излезеш, подобно на Корнелия Нинова, и да кажеш, че премиерът стои, сянката му стои зад сделката за ЧЕЗ? Ами, това не е сериозно... Къде са им документите на тях\", натърти Тодоров и започна да показва документите, които, по думите му, наистина доказвали схеми. Документите на ГЕРБ нямали характер на измишльотина, клевета или невярна информация, за разлика от червените такива.Тодоров беше също така категоричен, че от самото начало на 44-то Народно събрание червените депутати не са позволили и за един ден парламентът да функционира нормално.На брифинга стана ясно, че ГЕРБ вадят нов сигнал срещу кмет на БСП. Този път срещу . Герберите пускали сигнал в прокуратурата по съмнения за неправомерно са изразходвани средства в общината.Преди да обявят \"новата схема на БСП\" Тодоров обясни и че е получил информация, според която вчера, 3 април, след \"инфарктно\" заседание на БСП-Сопот, заместник-кмета на общината Николай Новаков е бил изгонен от БСП, а кметът на Сопот Деян Дойнов е напуснал със скандал редиците на социалистите.\"Това означава, че на първо място има ефективност от това, което правим - прочистването на българската местна власт от феодалите от БСП. Аплодираме местена организация на БСП-Сопот за това, което са направили, но задаваме въпрос - тези две лица - кметът Деян Дойнов и заместник-кмета, остават ли деца на БСП-Сопот? Ще подкрепят ли БСП в Сопот оставката на кмета на зам.-кмета? Ще продължат ли съветниците от БСП да подкрепят налудничавите предложения на кметския екип? И на четвърто място, но не на последно по важност - догодина, 2019 година, в присъствието на Деян Дойнов Корнелия Нинова ще зарязва ли лозя, както февруари тази година лозята на Сопот, на които тези хора начисляват такса смет, гонят чужди инвеститори и съсипват инвестиционната и бизнес среда в една община, където хората са ги избрали да управляват\", запита иронично Тодоров.", "date": "2018.04.04", "title": "Антон Тодоров доволен от разчистването на феодалите от БСП"}
{"url": "https://news.bg/energy/asotsiatsiya-iska-promeni-v-zakonoproekti-za-energetikata.html", "text": "Асоциация свободен енергиен пазар изпрати отворено писмо до премиера Бойко Борисов, с което апелира за спешни мерки за създаване на устойчива стратегия за развитието на сектор електроенергетика.Писмото е разпратено и до енергийният министър Теменужка Петкова, председателят на КЕВР Иван Иванов, председателят на комисията по енергетика в НС Делян Добрев.Организацията алармира за негативните последствия, до които водят постоянните изменения на нормативната и законова рамка без наличието на цялостна визия за развитието на сектора.Към момента търговците на електроенергия са единствените задължени лица, които обезпечават вземанията на свободния пазар, но финансовите им лимити се изчерпват, алармира асоциацията и изброява: Над 100% от месечните разходи по Договор за балансиране с ЕСО ЕАД; Минимум 100 % от месечния обем за мрежови услуги към съответните мрежови оператори; Минимум 100% месечно обезпечение по дългосрочни договори с производители на електроенергия, в по-голямата си част държавни дружества; Минимум 100% авансово обезпечение за търгувани количества на БНЕБ.Търговците на електроенергия са неотменна част от концепцията за напълно либерализиран пазар, категорична е организацията допълват, че без техните дейности по оптимизиране на закупуването на енергия, балансиране на потреблението и събиране на задълженията в системата е немислимо съществуването му.Притеснени от задълбочаващите се проблеми, асоциацията апелира за предприемане на спешни мерки за изграждане на устойчива стратегия за развитието на сектор електроенергетика. АСЕП настоява в Закона за енергетика и подзаконовите нормативни актове да се предвиди:Според асоциацията изброените препоръки ще минимизират пазарните рискове в системата и ще подпомогнт изграждането на предвидима, стабилна и конкурента среда за развитие на сектор електроенергетика. Асоциацията предлага услугите си за експертно съдействие чрез становища и участие в работни групи при определяне на националните стратегии и политики.", "date": "2018.04.04", "title": "Асоциация иска промени в законопроекти за енергетиката"}
{"url": "https://news.bg/int-politics/avstriya-zabranyava-zabradkite-v-detskite-gradini-i-nachalnite-uchilishta.html", "text": "Правителството на Австрия обяви намерението си да въведе забрана на забрадките за момичетата в детските градини и началните училища, съобщава \"Франс прес\".Министърът на образованието Хайнц Фасман заяви, че проектозаконът ще бъде готов до лятото. Той добави, че това ще бъде \"символичен\" акт, независимо колко деца всъщност са засегнати.Вицеканцлерът Хайнц-Кристиан Щрахе от крайнодясната Партия на свободата лансира идеята за забрана на забрадките през уикенда, изтъквайки, че момичетата \"под 10-годишна възраст трябва да бъдат защитени\" и да могат \"да се интегрират и развиват свободно\".Канцлерът Себастиан Курц от дясноцентристката Народна партия също подкрепи идеята, посочвайки пред местна радиостанция: \"Искаме всички момичета в Австрия да имат еднакви възможности\", и че той иска да избегне развитието на \"паралелни общества\".Вестник \"Куриер\" съобщи, че нито образователното министерство, нито различни експерти, попитани от изданието, не са могли да предоставят данни за това колко момичета понастоящем носят забрадка в детските градини и началните училища.Карла Амина Бахаджати, говорител на ислямската религиозната общност в Австрия, нарече дебата за забрадките \"незначителен въпрос\", на който е отделено непропорционално внимание.Всички училища, засегнати от проблема, трябва да бъдат ангажирани в \"диалог\", заяви тя.Дебатите около имиграцията и идентичността бяха централни по време на предизборната кампания през миналата година, което доведе до това Курц да стане канцлер, след като се съгласи да е в коалиция с Партията на свободата.Австрия получи повече от 150 хил. молби за убежище - почти 2 процента от нейното население от 8,7 млн. души - след кризата с мигрантите през 2015 г.", "date": "2018.04.04", "title": "Австрия забранява забрадките в детските градини и началните училища"}
{"url": "https://news.bg/crime/mvr-razbi-nova-grupa-za-imotni-izmami-v-sofiya.html", "text": "Столичните полицаи задържаха 4 лица за крупна имотна измама в София. Вследствие на действията на полицията са предотвратени незаконни продажби на недвижими имоти на стойност около 200 000 евро, както и незаконно придобиване на 100 000 лева от сметка на починал човек.По случая са задържани две жени и двама мъже, които действали в съучастие. Те са заловени непосредствено преди да осъществят продажба на имот.В хода на разследването властите са установили, че четирите лица са подготвили констативен нотариален акт, издаден въз основа на неистинско завещание. След това измамниците уговорили сделка за продажба на имота.След задържането на лицата, у тях са намерени 6 завещания и голяма сума - капаро за един от имотите. При претърсване и изземване на домашните адреси на двама от задържаните са намерени множество документи, съотносими към престъпната дейност и парична сума.Имотните измамници са задържани за срок до 24 часа. След разпит трима от тях са освободени. Четвъртият - 61- годишният А.С., е задържан за срок до 72 часа с постановление на прокурор от Софийска районна прокуратура. Срещу него е повдигнато обвинение за измама в особено големи размери.Работа по документиране на цялостната им престъпна дейност на групата за имотни измами продължава под наблюдението на прокуратурата.Припомняме, на 26 март тази година . Тогава бяха задържани 5 души. Стана ясно, че грапата действала основно в столичния квартал \"Люлин\". По първоначална информация има на 10 апартамента взети по незаконен начин. По-късно беше изнесена информация, че . На 29 март съдът реши да остави зад решетките членовете на групата. Срещу тях са повдигнати  за придобиване на апартаменти в столицата.", "date": "2018.04.04", "title": "МВР разби нова група за имотни измами в София"}
{"url": "https://news.bg/regions/otkriha-oshte-33-konya-v-osogovskata-planina.html", "text": "Откриха още 33 коня в Осоговската планина с дрон. Предполага се, че те са от стадото на фермера Петър Пищалов, което бедстваше във високите части на планината, съобщи БНР.Живите коне са открити при повторен оглед в планината. Той е направен от групата разследващи полицаи и  на храните. Животните са в добро състояние, като има и 3 новородени.Предстои разчитане на чиповете по конете, за да са разбере чия собственост са, както и да се установи как се оказали там в местността Църна река, как са оцелели.Разследването продължава. Вероятно ще се окаже, че загиналите в студа и от глад животни са много по-малко, отколкото се предполагаше, каза наблюдаващият случая прокурор Галя Димитрова.От изчезналите около 75 коня на Пищалов вече са намерени живи 62 коня до момента, а по неофициални данни умрелите са 10 или 15.Петър Пищалов не е открит за коментар.Припомняме, на 26 март 2018 г. от Районната прокуратура в Кюстендил започна разследване на изоставено стадо коне в местността Бек Бунар, планина Осогово.От БАБХ-Кюстендил твърдят, че са получили телефонен сигнал за бедстващи коне на 25 март и на следващия ден заедно с планински спасители са организирали проверка в местността Бек бунар, планината Осогово.Заради гъста мъгла и силен снеговалеж тогава служителите не успяват да достигнат до животните и да извършат проверка на място.Според друга информация, снимки в социалните мрежи показаха близо 100 животни, които са изоставени и това е предизвикало проверка на прокуратурата.По-късно говорителят на главния прокурор Румяна Арнаудова заяви, че собственикът на изоставените бедстващи коне в Осоговската планина е получавал субсидии за отглеждането им. По думите й стана ясно, че прокуратурата ще разследва мъжа за злоупотреба с европейски субсидии.Случаят с бедстващите коне не е единствен. Много сходни ситуации имало в община Казанлък с животни, за които стопаните не полагали грижи.", "date": "2018.04.04", "title": "Откриха още 33 коня в Осоговската планина"}
{"url": "https://news.bg/int-politics/tramp-instruktiral-voennite-da-zapochnat-izteglyane-ot-siriya.html", "text": "Американският президент Доналд Тръмп е инструктирал началниците на американската армия да подготвят изтеглянето на американските войски от Сирия, но не им е определил дата за това, пише американският в. \"Вашингтон поуст\", позовавайки се на високопоставен служител на американската администрация.По време на среща с висши служители от областта на националната сигурност във вторник, Тръмп подчертал, че американските войски могат да участват в текущи задачи по обучение на местните сили, които да гарантират сигурността в районите, освободени от терористичната групировка ДАЕШ (\"Ислямска държава\"), уточнил източникът.Държавният глава на САЩ обаче подчертал, че американската мисия няма да се разпростира отвъд унищожението на ДАЕШ и че очаква други страни, особено богатите арабски държави в региона, да поемат задачата да платят за възстановяването на стабилизираните райони, включително изпращайки свои собствени войски, ако е необходимо.Тръмп вчера е повторил желанието си бързо да се \"маха\" от Сирия, дори след като неговият най-висш военен командир за Близкия изток е очертал необходимостта от продължаване на военното присъствие там.Тръмп заяви на пресконференция в Белия дом, че \"искам да се махам. Искам да върна нашите войски обратно вкъщи\".САЩ, подчерта той, не са получили нищо от похарчените 7 трлн. долара в Близкия изток през последните 17 години, като в сметката му очевидно е включена и войната в Афганистан срещу талибаните в Южна Азия, където той през миналата година одобри увеличаване на американските войски.\"Така че е време. Време е. Ние бяхме много успешни срещу \"Ислямска държава\", изтъкнал Тръмп, допълвайки: \"Но понякога е време да се върнем вкъщи и мислим много сериозно за това, нали?\"Тръмп е споменавал сумата от 7 трлн. долара много пъти, включително по време на предизборната си кампания, въпреки че множество експерти твърдят, че действителната сума е около половина по-малко, като се започне от Афганистан през 2001 г. и се продължи през военните операции на САЩ в Пакистан, Ирак и Сирия.Мнозина американски военни са били изненадани и объркани от намерението на Тръмп да изтегли САЩ от Сирия, споменато за първи път през миналата седмица. В реч, привидно посветена на вътрешните му планове за инфраструктурата, Тръпм заяви по време на митинг в щата Охайо миналия четвъртък, че американските сили \"ще напуснат Сирия много скоро\".Вчера, говорейки пред американския Институт за мир, ген. Джоузеф Вотел, който е началник на централното командване на САЩ, изтъкна: \"Много добър военен напредък беше постигнат през последните няколко години, но трудната част, смятам аз, е пред нас\". Предстоящите усилия, заяви той, включително ролята на американските военни в стабилизирането на Сирия, консолидирането на придобивките и решаване на дългосрочните проблеми по възстановяването след разгрома на \"Ислямска държава\".Вотел, заедно с военния министър Джим Матис, многократно е посочвал през последните месеци, че американските войски ще останат в Сирия в обозримо бъдеще, за да гарантират стабилността и политическото разрешаване на гражданската война. В Сирия към момента има около 2000 американски войници.", "date": "2018.04.04", "title": "Тръмп инструктирал военните да започнат изтегляне от Сирия"}
{"url": "https://news.bg/world/za-parvi-pat-transpolov-rodi-bebe-vav-finlandiya.html", "text": "Финландски гражданин, преминал през хормонална терапия, се превърна в първия в страната транссексуален човек, родил бебе, съобщава местна медия, цитирана от АФП.\"Бебето е с тегло близо 4 килограма и е с височина 53 сантиметра\", каза пред Lannen Media трансполовият две седмици след раждането. Мъжът, който е на около 30 г., законно е променил пола си от жена през 2015 г. след години на тестостеронна терапия.Но той решил да отмени операцията за пълна промяна на пола преди да забременее от съпруга си.Според финландското законодателство за хормонална терапия гражданин на страната трябва да докаже, че е \"безплоден\", за да се узакони смяна на пола от жена в мъж. На практика лекарите в страната разглеждат трансполови пациенти като безплодни, когато тестостеронната терапия продължи по-дълго. Но понякога плодовитостта може да се върне, ако хормоналната терапия бъде спряна. Този случай е изключение, защото двойката, живееща в района на Хелзинки, решила да спре хормоналната терапия и менструалния цикъл на трансполовия се върнал.\"\", казал трансполовият в интервю за най-големия вестник във Финландия Helsingin Sanomat, докато е била бременна.Трансполовият е в майчинство.", "date": "2018.04.04", "title": "За първи път трансполов роди бебе във Финландия"}
{"url": "https://news.bg/world/sasht-ochakvat-barza-pobeda-sreshtu-islyamska-darzhava-no-prodalzhavat-misiyata-v-siriya.html", "text": "Американските войски остават в Сирия. Това съобщиха от Белия дом, цитирани от NY Times. Според изявлението на говорителя Сара Сандърс, около 2000 военни ще останат там, за да продължат борбата срещу \"Ислямска държава\". Очакванията са за \"бърз и успешен край\" на битката с джихадистите, които са почти напълно разгромени. Съобщението идва след очакваното оповестено по-рано намерение на президента Доналд Тръмп да нареди изтегляне на войските. Припомняме, че по-рано бе съобщено, че Тръмп е наредил да се подготви изтеглянето на американските войски от Сирия, но не им е определил дата за това. Държавният глава на САЩ обаче подчертал, че американската мисия няма да се разпростира отвъд унищожението на ДАЕШ и че очаква други страни, особено богатите арабски държави в региона, да поемат задачата да платят за възстановяването на стабилизираните райони, включително изпращайки свои собствени войски, ако е необходимо.Тръмп вчера е повторил желанието си бързо да се \"маха\" от Сирия, дори след като неговият най-висш военен командир за Близкия изток е очертал необходимостта от продължаване на военното присъствие там.Тръмп заяви на пресконференция в Белия дом, че \"искам да се махам. Искам да върна нашите войски обратно вкъщи\".", "date": "2018.04.04", "title": "САЩ очакват бърза победа срещу \"Ислямска държава\", но продължават мисията в Сирия "}
{"url": "https://news.bg/world/100-000-dushi-se-varnali-v-rakka.html", "text": "Близо 100 000 души са се завърнали по домовете си в сирийския град Ракка. Това съобщи съобщи съветникът на ООН в Сирия Ян Егеланд, предадоха световните информационни агенции.Той направи изявлението след скорошното си посещение в Ракка. По думите му, още толкова очакват да върнат в скоро време. Те се намират в близост до града. Те обаче се сблъскват с огромни рискове при завръщането си,  не скри той. Сред тях са както неизбухналите взривни устройства, така и липсата на вода, ток, здравни грижи. ООН продължава хуманитарната си мисия, увери съветникът. Той описва Ракка като още по-лошо разрушена от Алепо и Хомс и задава въпроса защо първо е бил подложен на разрушение градът, преди да бъде след това освободен. Припомняме, че градът, обявен за столица на терористите от ДАЕШ (\"Ислямска държава\") в Сирия през 2014 г., остава в развалини почти 6 месеца след като беше освободен и терористите бяха прогонени през октомври 2017 г. от Сирийските демократични сили с подкрепата на ръководената от САЩ коалиция.", "date": "2018.04.04", "title": "100 000 души се върнали в Ракка"}
{"url": "https://news.bg/world/iran-greshka-e-da-se-pregovarya-s-izrael.html", "text": "Като грешка определи преговорите с Израел иранският върховен лидер Аятоллах Али Хаменеи, цитиран от \"Ройтерс\". По думите му, преговори с \"лъжлив и потиснически режим като този в Тел Авив е непростима грешка, която ще подкопае борбата на палестинците\".Той направи изявлението след като получи писмо от лидера на ливанското движение Хамас Исмаил Хания, в което се критикуват арабските власти, които подкрепят или преговарят с Израел. Хаменеи коментира последният знак за сближава между Саудитска Арабия и Израел. Саудитският престолонаследник обяви по-рано, че Израел има \"право\" на родна земя, а това е значима промяна в позицията на монархията.Неговият баща крал Салман обаче подчерта и подкрепата за Палестинска държава.Двете държави нямат официални дипломатически отношения, но през последните години задкулисно Рияд и Тел Авив подобряват контактите. Двете страни разглеждат Иран като най-голямата заплаха и САЩ им е най-големият съюзник. Също така те виждат заплаха от въоръжени ислямски екстремисти.Конфликтът между Израел и Палестина се е доказал отдавна като пречка към пълно възстановяване на отношенията, тъй като Рияд все още подкрепя стремежа на палестинците да получат независимост.", "date": "2018.04.04", "title": "Иран: Грешка е да се преговаря с Израел "}
{"url": "https://news.bg/world/london-mezhdunarodnata-obshtnost-ni-podkrepya-po-sluchaya-skripal.html", "text": "Международната общност ни подкрепя по случая \"Скрипал\". Това заяви британският външен министър Борис Джонсън.По думите му, целта на руските власти е ясна - да бъдат провалени опитите за независимо разследване по случая. Международните институции обаче не могат да бъдат заблудени и блокират такива действи.Той направи изявлението след заседанието на Организацията за забрана на химическите оръжия (ОЗХО). На него с голямо мнозинство бе отхвърлено руското предложение. Москва поиска ново разследване по случая \"Скрипал\". Това искане обаче бе отхвърлено с 15 гласа \"за\" срещу 6 \"против\".Китай, Азербайджан, Судан, Алжир и Иран подкрепиха искането на Русия, е заявил дипломатическият източник.Седемнадесет държави се въздържаха.Москва поиска среща на Съвета за сигурност на ООН в четвъртък за обсъждане на британските обвинения, че Москва е използвала химически агент срещу бившия руски агент Сергей Скрипал в Англия през март.15-членният съвет обсъди за първи път атаката в Солсбъри на 14 март по молба на Обединеното кралство.На 4 март Сергей Скрипал и дъщеря му Юлия бяха отровени с химически агент новичок. Случаят доведе до разрив в отношенията между Великобритания и Русия.", "date": "2018.04.04", "title": "Лондон: Международната общност ни подкрепя по случая \"Скрипал\""}
{"url": "https://news.bg/world/stoltenberg-nato-ne-izolira-rusiya.html", "text": " Това заяви генералният секретар Йенс Столтенберг, цитиран от \"Ройтерс\". Той направи изявлението по време на посещението си в Канада, където се среща с премиера Джъстин Трюдо.Припомняме, че покрай случая \"Скрипал\" стотици руски дипломати бяха експулсирани от много държави. НАТО също предприе такава стъпка. НАТО иска добри отношения с Русия, увери той. Алиансът обаче е притеснен не само от разследването на отравянето на Сергей Скрипал, но и от предишни прояви на Москва. Той припомни анексирането на Крим, намесата в Източна Украйна, както и във вътрешните работи на други държави, подкрепата за сирийския президент Башар Асад. Заради всичко това, Пактът и съюзниците му предприемат подобни действия спрямо Москва. ", "date": "2018.04.04", "title": "Столтенберг: НАТО не изолира Русия"}
