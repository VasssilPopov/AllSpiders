{"url": "https://news.bg/world/poreden-protest-sreshtu-vuchich-v-sarbiya.html", "text": "Десетки хиляди сърби се събраха за  събота на протест в Белград срещу държавния глава на Сърбия Александър Вучич, предаде \"Ройтерс\". Лошото време не спря недоволните от политиката на управляващите. Те настояха да се спрат атаките срещу журналисти и опозиционери. Хората считат управляващата Прогресивна партия като авторитарна и корумпирана. Надсловът на протестите е \"Един от пет милиона\", след като още след първата демонстрация Вучич заяви, че пет милиона души да излязат на протест, няма да изпълни нито едно искане на опозиционните лидери, които според него, са дискредитирани.Проучвания на общественото мнение показват, че управляващите са подкрепяни от 53,3% и имат значителна преднина пред останалите партии, както и се радва на мнозинство от 160 места в парламента. Следващите избори по план трябва да се проведат през 2020 година. Вучич обяви, че може да насрочи предсрочен вот, за да провери каква подкрепа има сред обществото. Опозицията обяви, че ще бойкотира вота. ", "date": "2019.01.05", "title": "Пореден протест срещу Вучич в Сърбия "}
{"url": "https://news.bg/society/stryaskashto-raztochitelstvo-na-balgarite-po-praznitsite-tonove-hrani-na-bokluka.html", "text": "Огромни количества храна са отишли на боклука след празниците. Всекидневно у нас се изхвърлят около 1800 тона храни, като през празничните дни количеството набъбва с между 20 и 30 на сто, се посочва в репортаж на Нова телевизия.Това става на фона на многото хора, които са принудени да разчитат на дарения, за да преживяват. Много потребители признават, че е трябвало да бъдат по-ограничени в покупките.\"Прекалено много се впуснахме за Коледа и за Нова година и останаха много неща, които вече трябваше да изхвърлим. На тия години, както всичко е толкова скъпо, е грехота да изхвърлиш храна, но като се развали какво ще я правиш\", сподели Людмила Андонова.С разточителството не могат да се справят и хотелиерите и ресторантьорите.\"По-голямата част от гостите взимат доста повече отколкото могат да изядат, тази храна се изхвърля, тя няма вариант да се преработи след като е била в чиниите, за съжаление тя просто се губи, разхищава се\", ядосват се хотелиери.Големи количества изхвърлят не само магазините и ресторантите. Оказва се, че домакинствата са тези, които разхищават най-много храна - особено по празници.\"Битува схващането у българина, че е по-добре да остане вместо да не стигне и наистина пазаруваме много повече, отколкото е нужно. Купуваме много повече от друг обикновен ден и в края на тази верига се оказва много разпиляна храна\", обясни изпълнителният директор на Българската хранителна банка Цанка Миланова.А вместо да бъде похабена, храната може да отиде при хора, които имат нужда от нея.\"Разчитаме на тази храна, тя ни спасява, няма откъде иначе. Много ни помага и сме много благодарни за проявената човечност\", казва нуждаещата се Стефка.", "date": "2019.01.05", "title": "Стряскащо разточителство на българите по празниците, тонове храни на боклука"}
{"url": "https://news.bg/society/dnes-e-praznikat-voditsi-2.html", "text": "В деня преди празника Богоявление, един от 12-те големи Господски празници, Църквата е установила да бъде спазван от християните строг пости се отслужва Велик водосвет. Великият водосвет е едно от най-тържествените последования в богослужебната традиция на Църквата.Чрез молитвите на чинопоследованието се възпоменава Кръщението на Господ Иисус Христос в река Йордан и освещаването на водата чрез потапянето в нея на дошлия в плът Бог. Великият водосвет се извършва само два пъти през годината: на самия празник Богоявление - 6 януари, и в навечерието му - на Водици, 5 януари.Тази практика е била установена през V в. от Антиохийския патриарх Петър Гнафевс. Дотогава отслужването на Велик водосвет било свързано с кръщението на големи групи хора, подготвили се да приемат християнството. Отслужването на Велик водосвет в деня преди празника дало възможност и на непристъпващи към свето Кръщение да бъдат поръсени със светена вода и да вкусят от нея за изцерение на душите и телата им. Традиция, която се пази и до днес.Днес православните християни, чието здраве позволява, спазват строг пост. Това означава, че в храната им присъстват съставки от растителен произход - плодове, хляб, ядки, без животински продукти и без олио. Свещениците изрично предупреждават, че всеки трябва да се съобрази със здравословното си състояние и не препоръчват хранителния пост на болни, бременни и на малки деца.Празникът е свързан и с вярата от езически времена в силата на водата. Нейната способност да \"помни\" кара много хора да \"наричат\" съд с вода и да вярват, че тя ще сбъдне желанията им.Редица обреди са свързани с подготовката на съда с вода и очакванията за чудеса. В тази нощ хората отправят желанията си с надеждата да се сбъднат. ", "date": "2019.01.05", "title": "Днес е празникът Водици"}
{"url": "https://news.bg/world/15-000-zhalti-zhiletki-protestiraha-vav-frantsiya.html", "text": "Най-малко 15 000 недоволни от властта демонстранти са се включили в във Франция. Това показват данни на полицията. Само в столицата Париж са протестирали 3500 \"жълти жилетки\". Демонстрации са се провели в десетки френски градове - Тулуза, Рен, Руен, Монпелие, Бордо и други, предаде РФИ. Съобщава се, че се е стигнало до сблъсъци между участници и полиция. Органите на реда са били замеряни с камъни, а полицията е използвала сълзотворен газ срещу нападателите. Вчера говорителят на правителството Бенжамен Гриво определи тези, които продължават да протестират като \"агитатори, които искат бунт и основно да свалят правителството\".За осма поредна събота \"жълтите жилетки\" организират протести. Но през последните седмици броят на протестиращите рязко спадна в сравнение с началото на демонстрациите през ноември.Социологическо проучване от четвъртък на Odoxa Dentsu показва, че 55% от французите подкрепят протестите на \"жълтите жилетки\".", "date": "2019.01.05", "title": "15 000 \"жълти жилетки\" протестираха във Франция "}
{"url": "https://news.bg/int-politics/v-ungariya-hilyadi-pak-protestirat-sreshtu-orban-i-robskiya-trud.html", "text": "Хиляди шестваха по централните улици на унгарската столица Будапеща, за да протестират срещу новия закон, който разрешава на работодателите да изискват от персонала да работи извънредно до 400 часа годишно, съобщава \"Ройтерс\".Опозиционни партии организираха няколко протестни демонстрации през последните седмици в унгарската столица и други градове срещу авторитарното управление на консервативния националист Виктор Орбан.Днешният протест, организиран от опозиционни партии, синдикати и граждански организации, беше насочен главно срещу новия трудов закон, наречен от критиците \"робски закон\".Протестиращите шестваха по улиците на фона на снеговалеж, като стигнаха до сградата на парламента на брега на Дунав, носейки плакати като \"Да изметем режима\".\"Ние не сме съгласни с почти всичко, което се случва, откакто това правителство дойде на власт (през 2010 г.) - от корупцията до псевдодемокрацията\", подчерта 50-годишната домакиня Ева Деметер.Тя коментира, че повече унгарци се стичат по улиците, за да протестират, защото робският закон \"засяга много хора\".Някои от протестиращите публикуваха в социалните мрежи антиправителствени послания или носеха плакати, призоваващи за \"национална стачка\".Промяната в трудовия кодекс, приета от парламента миналия месец, се сблъска със силна критика и предизвика най-големия уличен протест от повече от година. Потенциално новото законодателство може да добави два допълнителни часа към среден работен ден или еквивалент на допълнителен работен ден седмично, т. е. шестдневна работна седмица.Золтан Мучи, който е председател на профсъюз в предприятие за производство на стомана, коментира, че е недемократично, че правителството не е обсъдило промените в кодекса на труда със синдикатите.Някои от основните синдикати в страната могат да стигнат до стачка, ако правителството не седне с тях на преговори, предупреди Золтан Мучи.", "date": "2019.01.05", "title": "В Унгария хиляди пак протестират срещу Орбан и \"робския труд\""}
{"url": "https://news.bg/world/vanshno-predupredi-za-snezhniya-kapan-v-gartsiya.html", "text": "Предупреждение към българските граждани, на които се налага в тези дни да пътуват до и от Гърция издаде Външно министерство.Причината е лошото време, което създава затруднения по пътищата в страната.  Ако изпаднат в беда българските граждани могат да се свържат с посолството на Република България в Атина на следния мобилен телефон за спешни случаи: +30 693 70 96 220 или с генералното консулство в Солун: +30 2310 829 210; +30 2310 869 510 или дежурен телефон в извънработно време: +30 2310 869 520.Припомняме, че резултат на обилния снеговалеж и понижените температури през цялата нощ, в Северна Гърция е налице усложнена пътна обстановка.Гръцките власти са въвели ограничение за пропускане на товарни автомобили и автобуси на ГКПП \"Кулата- Промахон\" и на ГКПП \"Илинден\". Леки автомобили се пропускат само с вериги.По регионалните и второстепенни пътища на територията на област Централна Македония движението може да се извършва само с вериги.Не работи летището на Солун. Самолетите се приземяват в Румъния. На остров Корфу за първи път от 13 години заваля сняг.", "date": "2019.01.05", "title": "Външно предупреди за снежния капан в Гърция "}
{"url": "https://news.bg/world/tramp-besen-na-demokratite-zaradi-stenata-i-shatdauna.html", "text": "За пореден път американският президент Доналд Тръмп за пореден път атакува демократите заради продължаващия в страната шътдаун и неразбирателствата относно финансирането на стената по границата с Мексико. Това направи той по познатия за него начин - с поредица от съобщения в \"Туитър\".Той цитира данни за престъпността и нелегалната имиграция от съседката и заяви, че исканите 5 млрд. долара са необходими, за да се реши проблемът. \"\", заяви той. По-рано Тръмп обяви, че е готов да въведе и извънредно положение в страната, ако се наложи. То би му дало извънредни правомощия, за да бъде построена стената и без одобрението на Сената. Също така Тръмп не се притеснява и от шътдаун, удължен с месеци и години. Това стана ясно след поредната му за тази седмица среща с лидерите на Конгреса от двете партии, която не завърши с резултати. Продължават опитите за търсене на изход от патовата ситуация. В принудителен неплатен отпуск излязоха около 800 хиляди държавни служители.От финансиране са лишени 25% от държавните институции, включително министерството на вътрешната сигурност, министерството на търговията, министерството на вътрешните работи и министерството на финансите.Затворени са музеите на института \"Смитсониън\".", "date": "2019.01.05", "title": "Тръмп бесен на демократите заради стената и шътдауна "}
{"url": "https://news.bg/crime/svetoslav-vushev-razbral-ot-mediite-che-politsiyata-go-izdirva.html", "text": "Светослав Вушев разбрал от медиите, че полицията го издирва. В момента той се намира в Русия за лечение и няма нищо общо с престъплението, за което го търсят. Това твърди той пред bTV. Мъжът си обяснява всичко със злонамерени действия на вече бившата му приятелка срещу него. \"\", каза Вушев.По думите му, той не е въоръжен, както се твърди, нито е извършвал грабеж, нито е бил търсен от властите. Вушев не уточнява къде точно в Русия се намира, нито кога ще се върне в България и дали ще се предаде на полицията. Въпросната жена не е застанала пред камерата на телевизията, защото се страхува. Тя обаче е изпратила запис на разговор, проведен между двамата, в който се отправят заплахи 45-годишният софиянец бе обявен за издирване в началото на тази година. В съобщението на МВР се казваше единствено, че Вушев се издирва във връзка с извършено на 21 декември 2017 г. в столицата тежко престъпление.", "date": "2019.01.05", "title": "Светослав Вушев разбрал от медиите, че полицията го издирва "}
{"url": "https://news.bg/regions/avariral-tir-zatrudni-dvizhenieto-po-patya-smolyan-s-banite.html", "text": "Аварирал ТИР затрудни временно движението Движението по Път ІІІ-863 Смолян - с. Баните при 5 км, съобщиха от АПИ. То се осъществява двупосочно в една лента. Временно е затворена лентата за движение в посока с.Баните.Трафикът се регулира с пътни знаци.Шофьорите трябва да се движат с повишено внимание и съобразена скорост.", "date": "2019.01.05", "title": "Аварирал ТИР затрудни движението по пътя Смолян - с. Баните "}
{"url": "https://news.bg/crime/povdignaha-obvineniya-za-otkradnati-13-kartini.html", "text": "Прокуратурата е повдигнала обвинения на двамата задържани за кражбата на картини. Лицата ще бъдат подведени под отговорност за вещно укривателство, за което Наказателният кодекс предвижда лишаване от свобода от една до 6 години.Продължава издирването на още 2 лица по случая. Това е съобщил говорителят на Главния прокурор Румяна Арнаудова, цитиран от БНТ. Днес задържаните бяха освободени под парична гаранция след задържането им за 24 часа. Те от години се занимават с търговия с културно-исторически ценности.Припомняме, че по-рано тази седмица бяха открити 13 картини, включително на Владимир Димитров-Майстора и Димитър Киров, откраднати от частен имот в центъра на столицата.Част от откраднатите картини бяха намерени на два адреса в София - в кварталите \"Лозенец\" и \"Хаджи Димитър\".Общата стойност е за над 10 000 лв. и крадците са знаели точно какво крадат.Изчезналите платна били собственост на един от наследниците на художника. Картините не са били застраховани.Собственикът на ограбения дом Павел Антонов, който е син на племенничка на Владимир Димитров-Майстора, обясни, че вероятно кражбата е станала на 30 декември, но той е уведомил полицията вчера, тъй като бил извън България.", "date": "2019.01.05", "title": "Повдигнаха обвинения за откраднати 13 картини "}
{"url": "https://news.bg/world/maduro-prizova-biznesa-da-raboti-za-venetsuela.html", "text": "Венецуелският президент Николас Мадуро призова бизнеса в страната да работи за възстановяването ѝ, предаде Prensa Latina. По думите му, икономическото възстановяване зависи от усилията на всички. Затова държавният глава призовава бизнесмените също да се включат. Това написа той в \"Туитър\". Венецуела загуби милиарди долари от санкциите, наложени от САЩ. Това заяви  президентът. Само за 2018 година страната е загубила най-малко 20 млрд. долара, каза той.Страната води яростна битка срещу санкциите. Те са били наложени с цел оказване на натиск не само срещу властите, но и срещу народа, убеден е Мадуро. Той е убеден, че това не е просто икономическа блокада. Планира се Мадуро да встъпи в длъжност като президент на 10 януари. Това ще бъде неговият втори мандат. Сред ключовите приоритети в програмата му е и икономическото възстановяване на страната. Участниците в Групата от Лима го призоваха Позицията на групата, изразена в официално изявление, е че преизбирането на Мадуро на поста е незаконно.Авторите на документа осъждат нарушаването на върховенството на закона във Венецуела и настояват за спазване на принципите на демокрацията и човешките права, както и за приемане на мерки за излизане на страната от дълбоката политическа, икономическа, социална и хуманитарна криза.В Групата от Лима влизат 12 страни: Аржентина, Бразилия, Канада, Чили, Колумбия, Коста Рика, Гватемала, Мексико, Панама, Парагвай, Перу и Хондурас.", "date": "2019.01.05", "title": "Мадуро призова бизнеса да работи за Венецуела "}
{"url": "https://news.bg/regions/lokomotiv-na-patnicheski-vlak-gorya-na-gara-pavlikeni.html", "text": "Локомотив се е запалил на гара Павликени тази вечер, предаде \"Нова\". Инцидентът е станал около 19 часа.Машинистите са забелязали дим в ходовата час на локомотива, след като са потегляли от гарата. Няма пострадали. Пожарът е бил потушен от местната Противопожарна служба.Международният влак е пътувал от Русе за София.40-те пътници са изчакали смяна на локомотива от гара Горна Оряховица.", "date": "2019.01.05", "title": "Локомотив на пътнически влак горя на гара Павликени "}
{"url": "https://news.bg/world/brazilskata-armiya-protiv-planovete-za-voenna-baza-na-sasht-v-stranata.html", "text": "Бразилската армия е смутена от плановете за изграждане на военна база на САЩ в страната. Това е съобщил източник от армията, цитиран от \"Ройтерс\".Източникът е пожелал анонимност. Военните са против такива бази и плановете на новия президент Жаир Болсонару не са били приети добре. Те са били изненадани от тези планове. Министерството на отбраната също не е било информирано за това решение, стана ясно от изявление на говорител. Бразилия е готова да приеме военна база на САЩ. Това каза пред местна телевизия бразилският президент. Той даде ясен сигнал, че е готов да обсъди с американските власти възможността за разполагане на американска военна база в Бразилия.Жаир Болсонару не уточни условията, при които може да се появи американска военна база в Бразилия.На 1 януари 2019 г. той встъпи длъжност като държавен глава на латиноамериканската страна. Болсонару често се сравнява с американския лидер Доналд Тръмп.", "date": "2019.01.05", "title": "Бразилската армия против плановете за военна база на САЩ в страната "}
{"url": "https://news.bg/world/50-000-zhalti-zhiletki-sabraha-sabotnite-protesti-vav-frantsiya.html", "text": "Най-малко 50 000 \"жълти жилетки\" са участвали в съботните протести във Франция. Това показват актуални данни на френската полиция. По-рано беше съобщено и демонстрации в десетки градове в страната. Протестите се проведоха при засилено полицейско присъствие. До сблъсъци между демонстранти и полиция се стигна в Париж. Има данни за най-малко 103-ма задържани. Демонстранти \"обстрелваха\" органите на реда с камъни, а те отговориха със сълзотворен газ. Съобщава се за вандалски акции - запалени кофи за боклук и мотоциклети. Протестите продължават, въпреки че властите се отказаха от планираните непопулярни реформи. Но през последните седмици броят на протестиращите рязко спадна в сравнение с началото на демонстрациите през ноември.Социологическо проучване от четвъртък на Odoxa Dentsu показва, че 55% от французите подкрепят протестите на \"жълтите жилетки\".Говорителят на правителството Бенжамен Гриво определи тези, които продължават да протестират като \"агитатори, които искат бунт и основно да свалят правителството\".Междувременно стана ясно, че президентът Еманюел Макрон повишава заплащането на полицаите. Полицията, която бе хвалена от властите по време на протестите, също заплаши с протести и настоя за повишаване на надниците. Надниците ще бъдат повишени от 120 на 150 евро. Също така униформените нстояват за изплащане на извънредния труд. В противен случай те ще организират протести на \"сините жилетки\". ", "date": "2019.01.05", "title": "50 000 \"жълти жилетки\" събраха съботните протести във Франция "}
{"url": "https://news.bg/world/tezhki-boeve-mezhdu-talibanite-i-pravitelstvenite-sili-v-afganistan.html", "text": "Най-малко 7 афганистански граничари са били убити при атака на талибани срещу техния контролно-пропускателен пункт в южната провинция Кандахар, съобщава \"Асошиейтед прес\", цитирайки властите на провинцията.Други 4-ма полицаи са били ранени при атаката в района Спин Болдук. В резултат на нападението се завързали тежки боеве, продължили няколко часа, при което са убити 16 от нападателите, а 11 са ранени.Засега талибаните не са коментирали нападението. Те предприемат всекидневно подобни атаки срещу афганистанските сили, особено след убийството през октомври на началника на полицията в Кандахар.При подобна атака в четвъртък срещу друга база в провинцията бяха убити най-малко шестима афганистански войници.Елитните спецчасти NDS са извършили през изминалата нощ военна операция в района Нар-е-Сарадж на западната провинция Хелманд, при която са освободили 12 цивилни от местен затвор на талибаните. Освободените били арестувани от талибаните по различни причини, включително и за сътрудничество с афганистанските сили за сигурност. ", "date": "2019.01.05", "title": "Тежки боеве между талибаните и правителствените сили в Афганистан"}
{"url": "https://news.bg/int-politics/sasht-preduprezhdavat-siriya-da-ne-izpolzva-himicheski-orazhiya.html", "text": "Джон Болтън, който е съветник по националната сигурност на американския президент Доналд Тръмп, предупреди правителството на Сирия, че не трябва да вижда  на американските военнослужещи от страната като покана за използване на химически оръжия, съобщава \"Ройтерс\".\"Няма абсолютно никаква промяна в позицията на САЩ против използването на химически оръжия от страна на сирийския режим и абсолютно никаква промяна в нашата позиция, че всяко използване на химически оръжия ще бъде посрещнато от много категоричен отговор, както сторихме на два пъти преди\", подчерта Болтън пред журналисти, докато пътува в самолета си малко преди да кацне в Израел.\"Така че режимът, режимът на Асад не трябва да има никакви илюзии по този въпрос\", коментира още съветникът на Тръмп.Болтън добавил: \"Докато уточняваме начина, по който ще се осъществи изтеглянето и обстоятелствата, ние не искаме режимът на Асад да вижда това, което вършим, като представляващо каквото и да е намаляване на противопоставянето ни срещу използването на оръжия за масово унищожение.\"", "date": "2019.01.05", "title": "САЩ предупреждават Сирия да не използва химически оръжия"}
{"url": "https://news.bg/comments/na-zhivo-ot-kardiologiyata.html", "text": "В края на миналата година в Министерството на здравеопазването беше подписан анекс към Националния рамков договор, с който се постановява монтирането на камери на входа и изхода на инвазивните кардиологии. Решението е в сила от 1 януари. Предложението дойде от управителя на НЗОК д-р Дечо Дечев, след като касата не можа да се справи с източването си чрез фиктивни коронографии, байпаси и стендове.Когато д-р Дечев обяви идеята си, мнозина потърсиха аналогия с пръстовия идентификатор на д-р Москов, с който трябваше да се постигне подобен ефект, но единственото последствие от въвеждането му бяха увеличените разходи (според наследника му Семерджиев със 100 хиляди лева месечно) на здравните заведения, които трябваше да поемат за своя сметка и техническото оборудване. Дали ще е по-различна съдбата на видеонаблюдението? Едва ли. Поне докато здравното министерство не започне най-сетне да изпълнява ефективно ролята си на регулатор.Мярката не е превантивна, а закъсняло следствие от неконтролируемото нарастване на броя инвазивни кардиологии, което стигна своя апогей по времето на Москов. Ако не друго, медиците ни вече имат добър рефлекс за услугите, които гарантират скъпи клинични пътеки.Ако през 2013 година структурите са били 41 и се е приемало, че броят им е оптимален, през 2017 инвазивни кардиологии има в 59 болници. Съвсем логично при положение, че цените на пътеките по това време варират от 750 до над 4000 лева. Само в столицата инвазивните лаборатории са 13.По данни на НЗОК през същата година са били извършени около 77 000 процедури. Броят на диагностичните е бил 39 231, а на лечебните - 34 373. Поставените пейсмейкъри са над 4300. Под 50% са клиниките, в които диагностичните или лечебни процедури са около 1000 за година. Долу-горе толкова са болниците, в които цифрата е под 500. Човек може да остане с впечатление, че в държавата ни грижата за сърдечното здраве на хората е издигната едва ли в култ, но според данни от доклада на ЕК \"Здравето накратко: Европа (2018)\" сме на първо място по починали от инфаркт.Лидери по усвоени клинични пътеки са Националната кардиологична болница и \"Аджибадем Сити Клиник МБАЛ Токуда\"- София с над 2000 диагностични и над 1400 лечебни процедури. Сред по-активните болници в страната са СБАЛК \"Медикакор\", Русе, с 1251 диагностични и 1522 лечебни процедури; СБАЛК, Ямбол - съответно 904 и 1054; МБАЛ \"Св. Каридад\", Пловдив, СБАЛК Плевен, УМБАЛ \"Пълмед\", Пловдив и МБАЛ \"Св. Марина\", Варна с по над 1000 диагностични и лечебни процедури. Като изключим първите две болници, в които все пак се лекуват пациенти от цялата страна, не е трудно да се ориентираме къде са изобилствали коронографиите и са се поставяли най-усърдно стендове и байпаси.Преди година от НЗОК отчетоха, че инвазивните кардиологии са усвоили над 48.2 млн. лв. Очевидно съществуващите рестрикции нямат дисциплиниращ ефект.Неефективен се оказа и контролът на Медицински одит. През 2018 стана известно, че 65% от делата на агенцията са \"паднали\" в съда заради необосновани актове и пропуски в законодателството. Отменените глоби са за над 900 хиляди лева - скъпо доказателство за законодателни недомислия и некомпетентност.Неспособно да се справи с лавината от сърдечно-съдови процедури и лечения, през миналата година Министерство на здравеопазването предложи проект на нов стандарт по кардиология. Всъщност предишният беше отменен от ВАС година по-рано. За да гарантират качество, от ведомството въведоха изисквания за минимален брой диагностични и терапевтични процедури на оператор в областта на високо специализираните дейности. За инвазивна кардиология тази цифра е 100 процедури годишно. Практиката у нас обаче е доказала, че медицинските стандарти имат кратък живот и отхвърлянето им от ВАС е почти неизбежно.В тази ситуация като единствено решение за спиране на източването на средства се очерта поставянето на камери на входа и изхода на инвазивните кардиологии. Само че след кардиологиите идват онкологичните и диализни центрове, родилните отделения, ортопедиите, отскоро и очните отделения, които никнат повсеместно - все сфери, в които има ръст на стойностите на клиничните пътеки. Нали документи за разкриване на нова дейност или нова болница се подават в МЗ? Не е ли по-логично да се регулира този процес от ведомството, за да не се стига до екзотични решения като поставянето на камери.Всъщност дали една камера пред инвазивна кардиология ще спре източването на касата?Както коментира неотдавна председателят на Българското дружество по кардиохирургия и директор на болница \"Св. Екатерина\" проф. Генчо Начев, тези камери ще дават информация само за това кога е влязъл и кога е излязъл пациентът и биха били полезни, в случай че за \"15 минути е отчетено да са му направени 2 клапи и 3 байпаса\".Камерите не могат да докажат имал ли е или не пациентът нужда от въпросните манипулации. Няма да констатират и какви точно и с какво качество интервенции са му били приложени.Защото този контрол не е работа на камерите, а на Министерството на здравеопазването. То е органът, който трябва да инициира законодателни промени без \"пропуски\", заради които болници и лекари се измъкват безнаказано от отговорност. То би трябвало да създаде бюджетна рамка, в която възможностите за източване на касата да са минимализирани. За реформиране на системата вече не говорим, че е срамно. Може би ще е по-евтино и продуктивно, ако се поставят камери в Министерство на здравеопазването. И не само \"на входа и изхода\".", "date": "2019.01.05", "title": "На живо от кардиологията"}
{"url": "https://news.bg/politics/upravlyavashtite-pusnaha-regionalniya-ministar-da-otgovarya-na-napadkite-na-bsp.html", "text": "\"В ГЕРБ проблем с оставките нямаме, проблем имат другите политически партии.\" С тези думи министърът на регионалното развитие Петя Аврамова отвърна на .Освен хакерски, според нея имало и политически атаки. Големият бум в системата се очаква в края на януари, а дотогава начините за купуване на винетка ще са улеснени, увери Аврамова.След пускането на системата за закупуване на електронни винетки се появиха проблеми, свързани със софтуера на апаратите за таксуване, актуализирането на винетката след плащане, както и с банковите преводи, като тези проблеми вече са отстранени и остава само да бъде отстранено забавянето на монтажа на апаратите за самотаксуване на ГКПП-тата.Съгласно графика, съгласуван между АПИ и австрийската фирма \"Капш\", апаратите е трябвало да бъдат монтирани до 31 декември 2018 година. Предстои министерството да потърси съответните неустойки, уредени с договора.До момента са продадени 73 000 електронни винетки за над 5 млн. лева. В сравнение с миналата година средствата са същите, затова загуба на средства нямало, увери Аврамова. Тя допълни и, че масово се купуват едногодишни винетки.Гражданите могат да се сдобият с електронни винетки от апарат за самотаксуване, от сайта бгтол.бг, мобилното приложение, А1. Поетапно ще се продават и в големите вериги бензиностанции ОМВ, \"Петрол\", \"Еко\", както и в \"Български пощи\". До края на януари гражданите ще могат да си купуват винетки в над 4500 точки в страната. До месец май ще може да се купи електронна винетка и от банкомат. Близо 2000 банкомата предстои да бъдат въведени в системата, обясни Аврамова.Относно ситуацията на ГКПП министърът обясни, че има монтирани апарати, които работят на Отоманци, Гюешево, Капитан Андреево. Днес ще бъдат монтирани на Калотина, Златарево, Кулата и Станке Лисичково. До неделя ще приключи монтажът на общо 13 пункта.Търсят се варианти за увеличение на точките за продажба, за да се улесни закупуването на винетки.Аврамова успокои, че на граждани, които са заплатили за една винетка повече от веднъж, средствата им ще бъдат възстановени, след като подадат заявление в областно пътно управление или в централното управление на АПИ.В регионалното министерство е констатирана измама чрез незаконен софтуер за генериране на фалшиви квитанции за закупени винетки. \"Това не е начин, по който може да се измами системата\", обясни Аврамова.Въпреки атаките, системата ще бъде доведена до перфектност, обеща министърът. Това е първият етап от електронната система, като едната част е свързана с винетките, а другата с въвеждането на тол системата.", "date": "2019.01.05", "title": "Управляващите пуснаха регионалния министър да отговаря на нападките на БСП"}
{"url": "https://news.bg/disasters/stotitsi-otmeneni-poleti-na-letishteto-v-myunhen-zaradi-silen-snegovalezh.html", "text": "От летището в германския град Мюнхен обявиха, че над 120 полета са били отменени заради силен снеговалеж, засягащ части от Централна Европа, съобщава \"Асошиейтед прес\".Южна Германия, Австрия и Швейцария бяха затрупани от повече от 10 сантиментра нов сняг в началото на днешния ден, като с това общо натрупалият сняг е достигнал до половин метър.Според германската информационна агенция ДПА отмяната на полетите в Мюнхен е засегнала един на всеки 10 полета на второто по големина летище в Германия.Нарушено е и движението по пътищата. Метеоролозите предупреждават за опасност от лавини.Някои хора обаче не са толкова развълнувани от времето, отбелязва ДПА. \"Зима е. Вали сняг. Не се е случило нищо драматично\", каза представител на команден център в Мюнхен.", "date": "2019.01.05", "title": "Стотици отменени полети на летището в Мюнхен заради силен снеговалеж"}
{"url": "https://news.bg/weather/prognozirat-dosta-studen-yanuari-ne-i-ekstremno-studen.html", "text": "В следващите дни в България ни очаква много студено време.Тази сутрин в 5 часа най-ниската температура от минус 16 градуса е отчетена в Кнежа.Синоптиците прогнозират, че тазгодишният януари няма да е сред най-студените в историята, като температурите ще стигнат до минус 20 градуса. В неделя и понеделник застудяването ще продължи. От утре от северозапад ще започнат нови валежи от сняг. Валежите в понеделник ще са най-вече в Северна България. Количествата обаче няма да са значителни.Към края на следващата седмица се очакват по-значителни валежи от сняг. Ще е и ветровито. Като цяло ни очаква динамичен януари с обичайно за сезона време. Тази година температурите ще са около и под нормата.", "date": "2019.01.05", "title": "Прогнозират доста студен януари, не и екстремно студен"}
{"url": "https://news.bg/int-politics/prepirni-mezhdu-vodachite-na-upravlyavashtata-koalitsiya-v-italiya-zaradi-migrantite.html", "text": "Лидерите на партиите от управляващата популистка коалиция в Италия спорят във връзка с мигрантите, изоставени в морето на борда частни спасителни кораби, съобщава \"Асошиейтед прес\".На борда на кораба Sea-Watch 3 се намират 32-ма мигранти, спасени на 22 декември от лодки на трафиканти, тръгнали от бреговете на Либия, докато 17 други мигранти бяха спасени няколко дни по-късно от друг частен кораб, също в района на Южното Средиземноморие.Спасителните плавателни съдове са потърсили прибежище от бурните морски води край бреговете на Малта, където са сменили екипажа и са натоварили провизии.Италианският вицепремиер Луиджи ди Майо, който оглавява антиелитисткото движение \"Пет звезди\", настоя Малта да разреши на мигрантите да слязат от корабите, за да може Италия да приеме 10 майки и техните деца. Ала другият вицепремиер и лидер на крайнодясната партия \"Лига\" Матео Салвини отвърна, че Италия няма да приеме нито един от тези мигранти.Малта няма да разреши на мигрантите слизане от корабите на нейна територия, твърдейки, че те са спасени извън района за търсене и спасяване.", "date": "2019.01.05", "title": "Препирни между водачите на управляващата коалиция в Италия заради мигрантите"}
{"url": "https://news.bg/society/biznesmen-nastoyava-za-obshtestvoto-e-vredno-da-pomaga-na-lenivite.html", "text": "Една част от обществото е свикнала, че ще си живее добре без значение от положените усилия и това е вредно за всички, като се изисква твърдост, за да не си позволиш да помогнеш на \"гладния\". Така бизнесменът Ивайло Пенчев вижда големия проблем не само на България, но и на всички западни страни.\"Произтича от Държавата на благоденствието. Когато държавата изпраща послание към хората: \"Вие, глупави, умни, мързеливи, няма значение, вие заслужавате достоен начин на живот, всеки човек заслужава да живее достойно!\", това послание разглезва и унищожава (...) Точно тази склонност да помагаме на ленивите, които са по избор зависими, е вредна за обществото\", коментира той пред Би Ти Ви.Пенчев цитира философа Ницше, според когото милосърдието било \"един от най-големите пороци\".\"Трябва да знаем, че България не е най-лошото място и въобще не е от най-лошите места. България има шанс да се развие много по-бързо от голяма част от останалия свят\", подчерта Пенчев.Той изрази мнение, че ни липсва самочувствие и това не ни позволява да продаваме продукцията си скъпо и да бъдем независими. Като причина за това той изтъкна, че \"едно известно време сме били васали на турците, после - на руснаците, а сега - на американците\".Според Ивайло Пенчев страната може да се развие много по-добре, ако няма съпротива от страна на администрацията за внос на работници от чужбина - от Шри Ланка или Пакистан например.По думите му, всяко общество се развива благодарение на предприемачите. Никой друг не развивал обществата и не създавал устойчиво богатство както предприемачите.В същото време, той подчерта, че у нас има олигарси, които са \"лешояди\" и само \"разпарчетосват\", като даде пример с . \"Аз създавам стойност, а този човек е от тия, които унищожават стойност (...) Такъв човек не е предприемач, това е тарикат\", убеден е той.", "date": "2019.01.05", "title": "Бизнесмен настоява: За обществото е вредно да помага на ленивите"}
{"url": "https://news.bg/bulgaria/palen-haos-borisov-se-podigrava-s-horata-izbuhna-bsp.html", "text": "\"\".Това обяви на пресконференция лидерът на БСП Корнелия Нинова.Предложенията за въвеждането на системата (за винетките) не са били направени по нормалния законов ред, като не са внесени в Министерски съвет, а бяха внесени от депутати от ГЕРБ, които в момента мълчат, коментира тя.По думите й доказателство за безотговорността на кабинета е Трима чиновници от АПИ ще носят отговорност вместо правителството. Оставката на министри е абсолютно задължителна, защото отговорността е политическа, а не чиновническа, подчерта Нинова.През последните две години БСП е настоявала за дебат по отношение реформата във връзка с тол системата.Според Георги Свиленски никой директор няма право да разпорежда докога няма да се купуват винетки. По този начин се ощетява държавната хазна, опасяват се от БСП.Зам.-министърът ще продължи ли да носи отговорност за тол системата, гневи се той.Началото на годината започна с невъзможност за закупуване на винетки. Отговорните лица според социалистите са неизвестни. При определянето на цените за различните пътища трябва да бъде определена политиката, както и принципите и правилата, по които ще се взимат тези решения.\"\", отсече Свиленски.БСП настоява Министерски съвет да влезе във функциите си. Електронната система виси сама, без да има каквато и да е връзка.Къде в системата за електронно управление попадат електронните винетки, питат от партията. За социалистите това е \".По-рано днес Борисов разпореди ", "date": "2019.01.05", "title": "Пълен хаос, Борисов се подиграва с хората, избухна БСП"}
{"url": "https://news.bg/world/trima-ubiti-i-chetirima-raneni-pri-strelba-v-kaliforniya.html", "text": "Стрелба със загинали в американския град Торънс, южно от Лос Анджелис, съобщава вестник \"Лос Анджелис таймс\".Полицията в калифорнийския град заяви, че рано тази сутрин е подаден сигнал за стрелба в боулинг игрището Gable House Bowl.По-късно полицията съобщи, че при стрелбата са загинали трима души, а други четирима са ранени.Инцидентът е бил предшестван от голямо сбиване.Крайбрежният град се намира на около 35 километра от Лос Анджелис.По данни на американските власти, през 2017 г. от огнестрелно оръжие в САЩ са загинали общо 40 000 души, като в тях са включени и самоубийците.", "date": "2019.01.05", "title": "Трима убити и четирима ранени при стрелба в Калифорния"}
{"url": "https://news.bg/bulgaria/zelenite-tramvayni-relsi-ot-ruski-pametnik-do-makedoniya-shte-preminavat-prez-lineen-gradski-park.html", "text": "Зелените трамвайни релси от Руски паметник ще бъдат удължени до пл. \"Македония\", а в зоната ще оформим линеен градски парк.Това съобщи във \"Фейсбук\" кметът на София Йорданка Фандъкова.Прекратяването на процедурата за реконструкция на трасето на трамвай №5 от Руски паметник до Княжево ни даде възможност да направим тези промени в проекта. С тях се запазват 163 места за паркиране, както и локалните платна за движение, отбеляза тя., добави Фандъкова.По думите й едно от основните изисквания на Столична община е запазването на броя на местата за паркиране, защото прилежащите зони са строени в началото на миналия век, повечето сгради нямат гаражи и хората, които живеят там, нямат места за паркиране., заключи Фандъкова.", "date": "2019.01.05", "title": "Зелените трамвайни релси от Руски паметник до „Македония“ ще преминават през линеен градски парк"}
{"url": "https://news.bg/world/si-dzinpin-kam-kitayskata-armiya-podgotvete-se-za-bitka.html", "text": "Президентът на Китай Си Дзинпин призова армията да бъде подготвена за битка, информира \"Ройтерс\".Въоръжените сили на Китай трябва да засилят чувството си за спешност и да направят всичко възможно, за да се подготвят за битка, поиска той по време на среща с военното ръководство.Китай подсилва армията си на фона на териториалните спорове в Южнокитайско море и ескалиралото напрежение със САЩ в областта на търговията и заради статута на Тайван.Официалната агенция \"Синхуа\" отбелязва, че Си е заявил по време на срещата, че Китай е изправен пред все повече рискове и предизвикателства, и въоръжените сили трябва да работят за гарантиране сигурността и развитието на страната.Си, който също е председател на Централната военна комисия, отбеляза още, че въоръжените сили трябва да приемат стратегии през новата ера и да поемат отговорности за подготовка и провеждане на война.Светът е изправен пред големи предизвикателства, невиждани от столетие, Китай все още е във важен период на стратегическа възможност за развитие, каза държавният глава и добави, че въоръжените сили трябва да бъдат подготвени да реагират бързо при спешни ситуации, да модернизират оперативните си възможности и да подготвят нов тип въоръжени сили.По-рано тази седмица Си ", "date": "2019.01.05", "title": "Си Дзинпин към китайската армия: Подгответе се за битка"}
{"url": "https://news.bg/world/vartolomey-podpisa-tomosa-za-avtokefaliya-na-pravoslavnata-tsarkva-na-ukrayna.html", "text": "Вселенският патриарх Вартоломей се  (постановление на предстоятел на поместна църква) за автокефалия, с което официално дава автокефалия на новата Православна църква на Украйна, учредена на обединителния събор в Киев на 15 декември, съобщават украински и руски медии.Русия отговори, че След божествена литургия на 6 януари документът за автокефалия ще бъде връчен на митрополит Епифаний, който е начело на Православната църква на Украйна.Вартоломей се подписа на церемония в Истанбул. На нея присъстваха президентът на Украйна Петро Порошенко, председателят на Върховната рада Андрей Парубий, бившият президент на Украйна Виктор Юшченко и други гости.Преди подписването духовници извършиха молебен в Патриаршеската църква \"Св. Георги\". Епифаний и Порошенко проведоха среща с Вселенския патриарх, а след това се състоя официалната церемония по подписването на томоса за предоставяне на автокефалия на Православната църква на Украйна от Вселенската патриаршия. Така Православната църква на Украйна става 15-тата православна църква.За да бъде призната за независима обаче, украинската църква трябва да бъде призната от всички останали православни църкви.Отношенията между Украйна и Русия се изостриха до крайност след окупирането на Крим от страна на Москва през 2014 г. Украйна въведе военно положение през ноември 2018 г., изтъквайки заплаха от нахлуване, след като в Керченския проток на 25 ноември.Украинската православна църква беше подчинена на Москва в продължение на стотици години, а лидерите на Украйна смятат, че църковната независимост е жизненоважна за справяне с руската намеса в страната.Припомняме, на 11 октомври след заседание на Синода на Вселенската патриаршия в Истанбул бе обнародвано решение, в което се казва, че Вселенския патриарх продължава процедурата за предоставяне на автокефалия на украинската църква.Тогава бе обявено, че се отменя писмо на Синода от 1686 г., според което Киевската митрополия попада под юрисдикцията на Москва, възстановява каноничния статус на предстоятеля на УПЦ Киевския патриарх, патриарх на Киев и цяла Руско-Украинска църква Филарет и предстоятеля на украинската автокефална православна църква Макарий.", "date": "2019.01.05", "title": "Вартоломей подписа томоса за автокефалия на Православната църква на Украйна"}
{"url": "https://news.bg/news-voice/a-kolezhkata-kalinka.html", "text": "Годината не започва добре за правителството на Бойко Борисов. Така широко прокламираната система за електронни винетки се оказа пълен провал - те изобщо не тръгнаха, а, както същото това правителство оповестява непрекъснато, приходите от тях трябва да се заделят за нови пътища и поддръжката им, индиректно - за рязане на лентички. Колкото и това да не е привично вече в третия мандат на Борисов, все пак - задават се местни избори, властта трябва да стига до избирателите по места по нови, излъскани пътища и да грабва ножицата.А пък явно Борисов, по собствените му думи, много иска да открие Южната тангента на София - от Камбаните до магистрала \"Тракия\" - на око и по лична преценка това са 3-4 километра, но явно е гордост неземно-Борисова и софийска. Та, за тази цел държавата и по-точно държавната администрация трябва да подобри рекорда (това също са думи на вожда на нацията) на събиране на приходи.Е, аз тука вече имам проблем на логиката, и то сериозен - от една страна администрацията си върши перфектно работата, след като приходите са рекордни, то затова се увеличават и заплатите в държавния сектор с 10% от началото на годината. От друга страна, се оказва, че същата тази администрация не може една система за е-винетки да изгради и приложи, въпреки че имаше на разположение шест месеца, за да се подготви.Абсурдно звучат оправданията, че това е толкова сложна система, че не може да няма сривове, особено в началото, и \"не може всичко да се случва за миг\" (по Олег Асенов). Такава система се използва от десетилетия в други страни и не става ясно защо просто не сме я копирали. И всичкото това на фона на разговорите за въвеждане на машинно и дистанционно гласуване. (Добре поне, че ЦИК си призна предварително, че не би могла да се справи с такива избори. Не че това е уважително оправдание).Иначе хаосът с е-винетките е тотален - още при самото пускане на системата не работят различните начини за плащане и не са активни всички езици в мобилното приложение; няма терминали на граничните пунктове, отмениха конвертирането на хартиена винетка в електронна, защото системата може да се пробие; пътните полицаите нямат достъп до информацията с електронните винетки. Няма проигран предварително начин за граждани да им се върнат парите, ако системата им е взела два, три или четири пъти сумата, няма и кол център, който да дава информация - тепърва се организирал такъв. Явно чиновниците не знаят, че населението на България е предимно застаряващо и такова преобладаващо живее в провинцията, затова и не са предвидили начин за плащане в брой в някое село - само в регионалните звена на АПИ.И всичкото това (то какво остана?) на фона на вървящи реклама по държавната телевизия, която гордо обявява, че от началото на годината системата работи и ни призовава да си купим електронна винетка. Това малко след като по новините са обявили гратисен период за винетките по пътищата до 15 януари, който всъщност не бил гратисен период, но тъй като нямало да се глобява за шофиране без винетка, ще е \"толеранс\". Ако спрат шофьор без винетка контролните органи щели да продадат такава на място. Извинете, нещо не разбрах... а тази, продадената на място, после ще трябва ли да се конвертира? И толерансът точно за какво е - че гражданинът Х не е успял, въпреки усилията си, да изпълни изискване на държавата, която не само не му е осигурила удобство, но и напротив - няма никаква система. Дори самата избрана от АПИ дума \"толеранс\" вече издава цялата арогантна самозабравеност на чиновническата класа, която 30 години след промените все още не е разбрала, че служи на данъкоплатеца, на гражданина, а не е обратното. Неумелият опит да се използва комуникативна стратегия за непризнаване на грешка откроява още повече липсата на професионализъм и безпомощност.Тука изобщо няма и да зачекваме въпроса за репликата на шефа на националното тол управление Антон Антонов \"Айде да излизаме, че ще ни налазят\", само ще попитаме - а той винетка за излизане купил ли си е? Или и той си носи оставката в джоба, но какво от това. То двама министри реално са в оставка вече повече от половин година, а продължават да си министерстват.А за цялата тази бъркотия са платени много пари - 180 млн. за изграждане на системата, 2 млн. лева за създаването на управлението под шапката на АПИ (което няма все още кол център) и в което са наети хора, които получават заплати. Не е ясно дали ще има глоба за фирмата, а оставки вече е ясно, че няма да има. По представянето в публичното пространство със завидно самочувствие на отговорните - Глосов, Антонов и Николов и кой ли още не - личи, че явно проблем за тях няма, всички критики са пресилени, някои дори измислени, администрацията няма и милиграм вина и това, което се случва е нормално. Рано тази сутрин премиерът Борисов взе постовете на Антон Антонов - директор на Националното тол управление в АПИ, Радослав Николов - съветник в МРРБ на Аврамова, както и на члена на управителния съвет на АПИ Веселин Давидов.Но всъщност какво от това? Няма и смисъл да гадаем за бъдещата чиновническа съдба на уволнените кадри - едва ли ще направят скок като Ивайло Московски, но и едва ли ще останат гладни. Най-вероятно ще се намери и някое друго топло чиновническо местенце - резервната скамейка на управляващите се оказва не само все по-къса, но и по-тънка, по-некомпетентна, безсловесна, абсурдна почти... при все че трябва да сме свикнали вече при трети мандат на всякакви калинки. А то май вече и калинки няма.А първият Министерски съвет за година 2019 г. започна с искането на Борисов за съкращения в администрацията. Началото на 2018 година да припомним също беше ударно в тази посока, когато премиерът Борисов обяви като приоритет въвеждането на електронно управление и няколко пъти заплаши през годината. Отговорният вицепремиер Томислав Дончев преди това установи липса на мобилизация за въвеждане на електронния обмен на документи между администрациите, дори и отпор, както и посочи, че има риск за неспазване на крайния срок. Той пък беше месец ноември - не 2019 или 2020 година, а 2018 година. Т.е. крайният срок отдавна мина, нищо не се чува за е-управление, а началото на годината показа само едно - не гражданите са неподготвени за електронни услуги, а всичките ни чиновници, барабар с държавата.А, между впрочем - все още не знаем какво точно се случи с Търговския регистър.", "date": "2019.01.05", "title": "А, колежката Калинка?"}
{"url": "https://news.bg/crime/politsai-poprechiha-na-telefonni-izmamnitsi-da-otmaknat-11-bona-ot-vazrastna-zhena.html", "text": "Полицаи в Нови пазар са задържали помагач в телефонна измама, като са опазили спестявания в размер на 11 100 лева на 79-годишна местна жителка, съобщават от пресцентъра на МВР.Уточнява се, че вчера преди обяд били получени над десет сигнала за опити за измами.След предприетата полицейска акция, в района на едно от училищата полицаите забелязали мъж, който върви по една от улиците, оглежда се и говори по телефона. Последвали го. Забелязали, че от двора на една къща излиза с торба. Малко след това се върнал на същия адрес и взел още нещо, като не спирал да говори по телефона. Спрян бил за проверка.Оказал се 48-годишен от село Войвода. При извършения личен обиск от него били иззети общо 11 100 лева, поставени в торба и буркан. Парите били предадени от 79-годишна жена, за да \"подпомогне действията на полицията\" за залавяне на измамници.Сутринта на стационарния ѝ телефон позвънил непознат, който започнал да иска пари от жената и да ѝ отправя заплахи и закани, че ако не предаде всичките си пари на нея и близките ѝ ще им се случи най-лошото. Разговорът прекъснал.Малко след това се обадил непознат мъж, казал, че се казва Димитър Димитров и е полицай. Имал информация, че телефонът ѝ е в списък на измамниците, които било възможно да я търсят. Помолил я да съдейства за задържането им.С идеята, че помага на полицията жената изпълнила всички инструкции. Поставила 11 100 лева в торба и буркан и ги оставила в двора на къщата си. Прибрала се пак според указанията, за да не \"пострада\", ако се наложи стрелба при задържането на измамниците.\"Мулето\" пък обяснило, че било наето за работа по телефона. Предния ден получил обаждане от непознат, който се представил за собственик на фирма в Нови пазар. Казал на 48-годишния, че му трябват хора, които да ходят по адреси в града, за да вземат документи и капаро за различни услуги. След като му било обещано добро заплащане, безработният мъж се съгласил.Преди да изпълни първата поръчка от новия си шеф бил задържан в полицейското управление в Нови пазар. Той не е криминално проявен. ", "date": "2019.01.05", "title": "Полицаи попречиха на телефонни измамници да отмъкнат 11 бона от възрастна жена "}
{"url": "https://news.bg/world/zashtitete-ni-ot-kitay-prizova-tayvan-svetovnata-obshtnost.html", "text": "Президентът на Тайван Цай Ингвен призова международната общност да защити страната от китайското правителство, съобщават медии.По-рано тази седмица китайският държавен глава Си Дзинпин отправи предупреждение, че Пекин , включително и с война. Днес Дзинпин нареди на армията да е подготвена за битка.Според Цай Ингвен Пекин се опитва да наложи доктрината \"Една държава - две системи\" като в Хонконг. Тя подчерта, че народът е решен да защити свободата и демокрацията.Тайванският президент призова световните сили да се застъпят за Тайпе и предупреди, че някои други държави ще бъдат следващите.Китай провежда \"преднамерена кампания\", предупреди тя.Китай никога не е пробвал със сила да си върне Тайван. В края на гражданската война в Китай през 1949 г. изгубилите националисти бягат в Тайван. Преди това островът е японска колония от 1895 г. до 1945 г. Островът се намира на 160 километра от континенталната част на Китай.", "date": "2019.01.05", "title": "Защитете ни от Китай, призова Тайван световната общност"}
{"url": "https://news.bg/world/ostavame-v-blizkiya-iztok-uveryavat-sasht-sayuznitsite.html", "text": "Държавният департамент увери съюзниците си, че САЩ няма да се изтеглят от Близкия изток, съобщават американски медии.През следващата седмица държавният секретар Майк Помпео започва визита в Близкия изток. Той ще посети столиците на 8 държави - Аман, Кайро, Манама, Абу Даби, Доха, Рияд, Маскат и Кувейт, обяви Държавният департамент и допълни, че ще бъдат обсъдени войната в Йемен, убийството на саудитския журналист Джамал Кашоги и изтеглянето на САЩ от Сирия. Помпео също така може да посети Багдад на 11 януари, въпреки че това все още не е потвърдено.Държавният секретар също така ще увери съюзниците, че изтеглянето от Сирия няма да се случи незабавно. Американски представители отхвърлиха критика след разпространение на информация, че САЩ бързат да напуснат арабската държава. Те обявиха, че \"няма срок\" за изтеглянето и че ще бъде \"обмислен, координиран\" процес, който няма да остави вакуум в арабската държава.Четирима представители на Държавния департамент запознаха журналистите с обиколката на Помпео в Близкия изток от 8 до 15 януари. Те отбелязаха, че Вашингтон обмисля \"различни варианти\" за Сирия, но не и изпращане на арабски войници в страната.САЩ ще се опитат да създадат Стратегически съюз на държавите от Близкия изток, в който ще влизат Саудитска Арабия, Обединените арабски емирства, Бахрейн, Оман, Катар, Кувейт, Египет и Йордания.Американските източници подчертаха, че САЩ \"няма да напуснат Близкия изток\".През миналия месец президентът на САЩ . Тази седмица Тръмп излезе с противоречив коментар, че процесът ще бъде \"бавен и координиран\".Запитан дали е възможно да се разположат арабски войски в Сирия и дали този въпрос ще бъде обсъждан по време на обиколката на Помпео, източник заяви, че се проучват различни варианти, но към момента няма подобно намерение. Арабски медии съобщиха, че една от вероятностите е разполагане на египетски или марокански войници.Американските представители подчертаха, че сдържането на Иран остава основна задача в политиката на САЩ в Близкия изток след изтеглянето от Сирия.\"Иранският режим е най-голямата заплаха и най-опасният актьор в региона\", предупреди източник.", "date": "2019.01.05", "title": "Оставаме в Близкия изток, уверяват САЩ съюзниците"}
{"url": "https://news.bg/bulgaria/haosat-okolo-vinetkite-bil-zaradi-softuerni-problemi-i-hakerska-namesa.html", "text": "Шефът на Агенция \"Пътна инфраструктура\" (АПИ) инж. Светослав Глосов не изключва още хора да понесат отговорност за проблема с винетките. Той очаква да бъдат отстранени до седмица.По-рано днес министър-председателят Бойко Борисов разпореди три уволнения заради хаоса с винетките.\"\", обяви Глосов пред Нова телевизия и добави, че до вчера на обяд не е знаел за тези рокади.Освобождаването на инж. Веселин Давидов - член на Управителния съвет на Агенция \"Пътна инфраструктура\", отговарящ за изграждането на електронната система за събиране на пътни такси и на Антон Антонов - директор на Националното тол управление, е по преценка на министър-председателя и на ръководството на Министерството на регионалното развитие и благоустройството, съобщи той., заяви Глосов.Той подчерта, че ако фирмата не е спазила графиците и това се проверява в момента по отделните видове дейности, съгласно договора, отговорност ще бъде потърсена и от нея.По думите му дейността на АПИ не се свежда само до продажбата на винетки. Има си членове на Управителния съвет, които отговарят за различни видове дейности.Глосов разкри, че освен софтуерните проблеми е имало и хакерска намеса в системата.Хора са злоупотребявали с услугата за конвертиране на хартиени в електронни винетки. Това не се дължало на слаба защита, а на слабост в разработката на софтуера. Този проблем също се отстранява.Председателят на Управителния съвет разясни, че до 15 януари ще се проявява толерантност към шофьорите, които не са успели да си купят винетка. Над 80% от действащите хартиени стикери са със срок до 31 януари.\"\", отбеляза още той.Глосов съобщи, че броят продадени електронни винетки се увеличава и досега са продадени над 71 000 броя за над 5 млн. лв.", "date": "2019.01.05", "title": "Хаосът около винетките бил заради софтуерни проблеми и хакерска намеса"}
{"url": "https://news.bg/world/prezidentat-na-meksiko-ne-se-interesuva-ot-pari-deklarira-skromni-dohodi.html", "text": "Въпреки че е прекарал съзнателния си живот в политическа система, в която държавната служба се разглежда като път към добра финансова обезпеченост, президентът на Мексико Андрес Мануел Лопес Обрадор разкри, че има по-малко от 23 000 долара спестявания, пише \"Гардиън\".От първата си данъчна декларация, откакто встъпи в длъжност на 1 декември 2018 г., става ясно, че съпругата му има малко повече средства и притежава апартамент в Мексико сити, където двойката живее.\"Никога не съм се интересувал от парите\", каза 65-годишният пред журналисти. \"Боря се за идеали, за принципи\", добави той.Президентът каза още, че 1,2 хектара ранчо, наследено от родителите си в южния щат Чиапас, вече е завещал на четиримата си синове.Обрадор, известен като Амло, обеща да управлява пестеливо и да ореже заплатата си до около 65 000 долара на година - по-малко от половината от това, което предшественикът му получаваше. Неговата съпруга, университетски преподавател и автор, Беатрис Гутиерес Мюлер печели 72 000 долара на година.Андрес Мануел Лопес Обрадор също обеща да продаде президентския самолет и да пътува с пътнически самолети и Volkswagen Jetta.На пресконференция той разкри още, че няма кредитна карта. Той извади банкнота от 2 щатски долара от портфейла си - дадена му за късмет от мексиканец, който живее в САЩ - и обяви, че има още една банкнота от 200 песос в себе си. ", "date": "2019.01.05", "title": "Президентът на Мексико не се интересува от пари, декларира скромни доходи"}
{"url": "https://news.bg/world/tramp-vbesi-kabul-s-komentarite-za-savetskata-invaziya-prez-1979-g.html", "text": "Коментарите на президента на САЩ Доналд Тръмп за съветската инвазия в Афганистан през 1979 г. вбесиха Кабул, съобщават арабски медии.Афганистан разкритикува изказването на Тръмп, с което защити инвазията на Москва в държавата преди 40 г. и призова Вашингтон да не се оттегля от настоящия конфликт.Тръмп обяви, че бившият Съветски съюз е взел правилно решение с нахлуването си в Афганистан, защото е предприел действия срещу тероризма. Така американският лидер пренебрегна дългогодишна външна политика на САЩ. Вашингтон финансираше и въоръжаваше опозицията по време на 10-годишната война. Тогава САЩ вярваха, че Москва се опитва да разпространи комунизма.Стотици хиляди афганистанци загинаха по време на конфликта, който се превърна и в един от факторите за продължаващите кръвопролития в страната.От прессекретариата на президента на Афганистан Ашраф Гани заявиха, че искат официално пояснение от Вашингтон за коментара на американския лидер.\"След инвазията в Афганистан на бившия Съветски съюз афганистанците организираха национално въстание за извоюване на свободата на нашата свещена земя, започна джихад (свещена война)\", се казва в съобщението и се допълва, че всички президенти на САЩ не само заклеймиха инвазията, но и подкрепиха Афганистан.Подчертава се, че отношенията на Афганистан със света са установени на базата на общи интереси и присъствието на международни сили в държавата е гарант за афганистанската и глобална сигурност.Афганистанският външен министър определи инвазията като \"грубо нарушаване\" на териториалната цялост и суверенитет на Афганистан и добави, че \"всички други твърдения не зачитат историческите факти\".Тръмп също обвинява афганистанската война за разпадането на Съветския съюз.\"\", каза американският президент.", "date": "2019.01.05", "title": "Тръмп вбеси Кабул с коментарите за съветската инвазия през 1979 г. "}
{"url": "https://news.bg/bulgaria/gkpp-kulata-zatvoren-za-kamioni-zaradi-snega.html", "text": "ГКПП-Кулата е затворен за камиони заради снега.Решението е на гръцките власти и се налага заради разчистване на пътя. Забраната е в сила от 7:30 ч. тази сутрин, съобщава bTV.Няма сериозен трафик на леки автомобили, които обаче се пускат само с вериги.Снегът в района на пункта е едва 2 см, но между Серес и Солун положението е по-сериозно и има риск от тапи по пътя, отбелязва телевизията.Около 100 км преди Игуменица има и голямо изкачване, като шофьорите признават, че ако не е добре разчистено, камионите няма да могат да минат лесно.Серес се намира на 23 километра след границата. БНР съобщава, че в 11 ч. опашката преди граничния пункт е над километър и се увеличава. Разположени са патрули на Пътна и гранична полиция. От 10.00 часа гръцките гранични власти не допускат преминаването през ГКПП \"Илинден\" на товарни и леки автомобили без вериги за сняг на гръцка територия.Кореспондентът на БНР в Гърция съобщава, че има блокирани пътища заради снеговалежи и заледяване. Не работи летището на Солун. Самолетите се приземяват в Румъния. Спряно е движението и на автобусите от Атина за Волос. Участъци на централната магистрала останаха затворени за часове. Повече от 20 леки коли катастрофираха до Калаврита, няма жертви.На остров Корфу за първи път от 13 години заваля сняг.", "date": "2019.01.05", "title": "ГКПП-Кулата затворен за камиони заради снежна блокада в Гърция"}
{"url": "https://news.bg/regions/kukeri-gonyat-zloto-v-blagoevgrad.html", "text": "13 групи се представят на 11-я фестивал на кукерските и маскарадни игри, който се провежда днес в Благоевград, съобщава БГНЕС.Стотиците участници от кварталите на Благоевград и съставните села се представят пред журито с традиционните кукери, танцьори, любопитни персонажи от злободневни теми, както и традиционните за района обреди и обичаи.Заради фестивала са затворени бул. \"Св. Св. Кирил и Методий\" и пресичащите го улици \"Владо Черноземски\" и \"Илинден\".", "date": "2019.01.05", "title": "Кукери гонят злото в Благоевград"}
{"url": "https://news.bg/world/kremal-poiska-informatsiya-ot-sasht-za-zadarzhan-ruski-grazhdanin.html", "text": "Москва поиска информация от САЩ за задържан руски гражданин, информират местни медии.Министерството на външните работи на Русия обяви, че \"пренебрегването\" на международните задължения от страна на САЩ се \"превърна в норма\". Ведомството допълва, че правителството на Съединените щати не е уведомило Русия за задържането на 40-годишния руски гражданин Дмитрий Викторович Макаренко.Макаренко е задържан на Северните Мариански острови на 29 декември 2018 г., където той е бил със съпругата, родителите и децата си, става ясно от съобщението.Кремъл отбелязва, че Макаренко е задържан от ФБР веднага след пристигането си в Сайпан - най-големият остров от Северните Мариански острови.Министерството на външните работи отбелязва, че е научило за инцидента от роднини на задържания руснак, който е отведен във Флорида.Москва поиска консулски достъп до руския гражданин. Русия призова американските власти да разяснят причините за ареста.", "date": "2019.01.05", "title": "Кремъл поиска информация от САЩ за задържан руски гражданин"}
{"url": "https://news.bg/regions/mazh-zagina-pri-pozhar-v-lyaskovets.html", "text": "64-годишен мъж е загинал при пожар в Лясковец тази нощ.Два противопожарни автомобила и шестима огнеборци са локализирали огъня, за да не обхване съседните сгради, но в руините на стара пристройка са открили тялото на мъжа, уточнява БНР.Предполага се, че е съсед, който е ползвал помещението за работилница.Причините за пожара се изясняват. ", "date": "2019.01.05", "title": "Мъж загина при пожар в Лясковец"}
{"url": "https://news.bg/world/rusiya-vartolomey-i-razkolnitsite-okonchatelno-skasaha-sas-svetovnoto-pravoslavie.html", "text": "С подписването на томоса вселенският патриарх Вартоломей окончателно откъсна Вселенската патриаршия от световното православие. Това съобщи пред ТАСС прессекретарят на патриарха на Москва и цяла Русия свещеник Александър Волков.По-рано днес вселенският патриарх Вартоломей се подписа под томос, с което официално даде автокефалия на новата Православна църква на Украйна.\"\", коментира Волков решението на патриарха.Според говорителя \"подписването на томоса е незначително от гледна точка на каноните и е трагично за Вартоломей и неговите поддръжници, които днес подписаха духовната си капитулация\".В същото време Украинската православна църква - Московска патриаршия обяви, че томосът за новата църква в Украйна е подписан в нарушение на основните канонически църковни правила.Според архиепископ Климент това е не само лична духовна драма за патриарх Вартоломей, но и огромна съблазън за вярващите хора.", "date": "2019.01.05", "title": "Русия: Вартоломей и разколниците окончателно скъсаха със световното православие"}
{"url": "https://news.bg/regions/v-dupnitsa-se-oplakvat-ot-spirane-na-vodata-zaradi-sushata.html", "text": "Питейната вода в резервоарите на ВиК мрежата в Дупница е на санитарния минимум. Вследствие на това налягането по мрежата пада, което води до спиране на водата по високите етажи.Според местното ВиК причината е голямата консумация и малкото вода заради сухата есен, уточнява БНР.Местните са призовани да пестят водата, като външните чешми следва да бъдат зазимени.Заради ниските температури няма топене на снегове, липсват и дъждове, което се отразява на пълненето на резервоарите и създаването на необходимото налягане.От местното ВиК увериха, че правят всичко необходимо, за да осигуряват водоподаване на всички домакинства в града.", "date": "2019.01.05", "title": "В Дупница се оплакват от спиране на водата заради сушата"}
{"url": "https://news.bg/world/zhaltite-zhiletki-otnovo-po-ulitsite-na-frantsiya.html", "text": "\"Жълтите жилетки\" отново излязоха по улиците на Франция, съобщава АФП.Няколкостотин протестиращи се събраха на булевард \"Шанз-Елизе\" в Централен Париж, където са разположени 15 полицейски вана. Демонстрации има и в няколко други града.Вчера говорителят на правителството Бенжамен Гриво определи тези, които продължават да протестират като \"агитатори, които искат бунт и основно да свалят правителството\".За осма поредна събота \"жълтите жилетки\" организират протести. Но през последните седмици броят на протестиращите рязко спадна в сравнение с началото на демонстрациите през ноември.Но арестът на Ерик Друе, един от говорителите на движението, в сряда разгневи някои негови поддръжници. Друе беше задържан за около 10 часа.В Париж организаторите призоваха за марш от сградата на Столичната община до парламента и демонстрация на булевард \"Шанз-Елизе\".Социологическо проучване от четвъртък на Odoxa Dentsu показва, че 55% от французите подкрепят протестите на \"жълтите жилетки\".", "date": "2019.01.05", "title": "„Жълтите жилетки” отново по улиците на Франция"}
{"url": "https://news.bg/crime/medsestrata-nasya-nenova-osadi-devetima-ot-machitelite-si-v-libiya.html", "text": "Еднa oт лежалите в затвор в Либия български мeдицинcĸи cecтpи Hacя Heнoвa ocъди дeвeтима oт cвoитe мъчитeли. Това е станало нa пъpвa инcтaнция в Coфийcĸия гpaдcĸи cъд, съобщава \"\".Така близо 12 гoдини cлeд зaвpъщaнeтo си y нac една от разследваните, съдени и осъдени в Либия по т. нар. \"СПИН процес\" медицински сестри дочака справедливост. Cлyжитeлитe нa Глaвнo cлeдcтвeнo yпpaвлeниe нa Джaмaxиpиятa, cpeд ĸoитo и eдин гeнepaл, трябва дa плaтят нa Hacя Heнoвa 500 000 лeвa oбeзщeтeниe зa нeимyщecтвeни вpeди и 26 617 лeвa зa имyщecтвeни.Toвa e eдинcтвeнoтo oт пeттe дeлa, зaвeдeни oт мeдицинcĸитe ни cecтpи, което се увенча c блaгoпoлyчeн финaл. Двe oт дeлaтa пo иcĸoвeтe нa Kpиcтиянa Bълчeвa и Baлeнтинa Cиpoпyлo ca пpeĸpaтeни. Ocтaнaлитe двe - нa Cнeжaнa Димитpoвa и Baля Чepвeняшĸa, вce oщe ca виcящи.Peшeниeтo на съда нe e oĸoнчaтeлнo.Припомняме, българските медицински сестри Кристияна Вълчева, Нася Ненова, Валентина Сиропуло, Валя Червеняшка, Снежана Димитрова и палестинският лекар Ашраф ал-Хаджудж бяха арестувани в Триполи през 1999 г. с редица обвинения, включително и за заговор срещу Джамахирията, както и за заразяването на над 400 либийски деца с вируса на СПИН.Впоследствие към тях беше присъединен и съпругът на Кристияна Вълчева - д-р Здравко Георгиев.", "date": "2019.01.05", "title": "Медсестрата Нася Ненова осъди деветима от мъчителите си в Либия"}
{"url": "https://news.bg/politics/borisov-razporedi-tri-uvolneniya-zaradi-haosa-s-vinetkite.html", "text": "Премиерът Бойко Борисов разпореди три уволнения заради недобрата организация при подготовката и въвеждането на  съобщиха от пресцентъра на Министерския съвет.Става дума за двама ръководители в Агенция \"Пътна инфраструктура\" и един от съветниците на регионалния министър.Като член на управителния съвет на АПИ ще бъде освободен Веселин Давидов, който отговаря за електронната система за събиране на такси за използване на републиканската пътна мрежа.С постовете си ще се разделят също Антон Антонов - директор на Националното тол управление в АПИ, и Радослав Николов - съветник в политическия кабинет на министъра на регионалното развитие и благоустройството Петя Аврамова.", "date": "2019.01.05", "title": "Борисов разпореди три уволнения заради хаоса с винетките"}
{"url": "https://news.bg/world/ryanair-otsenyavana-kato-nay-loshata-aviokompaniya-vav-velikobritaniya.html", "text": "\"Райънеър\" (Ryanair) за шеста поредна година е най-лошата авиокомпания във Великобритания, информира Би Би Си.Резултатите от проучването сред пътниците поставят превозвача на дъното. В годишната класация на \"Уич травъл\" (Which Travel) - консултантска фирма, са включени 19 компании.Първите пет са Aurigny Air Service, Swiss Airlines, Jet2, Norwegian Air Shuttle ASA и холандската KLM. Easyjet и British Airways са съответно на 11-то и 15-то място. Easyjet изпреварва British Airways заради храната и напитките, клиентските услуги, но и двете компании получават нисък рейтинг по отношение на местата.Ryanair трябваше да се бори със стачки и отменени полети през 2018 г., но отказа да изплати компенсация на пътниците и въведе нови правила за багажа на три пъти. Компанията, която прогнозира през тази година да обслужи 141 милиона души, също не впечатли пътниците с удобни места, добри условия в самолета, вкусна храна и напитки. Според \"Уич травъл\" \"хиляди респонденти\" заявяват, че никога повече няма да използват тази компания.", "date": "2019.01.05", "title": "Ryanair оценявана като най-лошата авиокомпания във Великобритания"}
{"url": "https://news.bg/world/rekordni-usd3-1-mln-platiha-za-278-kilogramova-riba-ton-v-yaponiya.html", "text": "Рекордни 3,1 милиона долара бяха платени за огромна риба тон на новия рибен пазар в японската столица Токио, който замени световноизвестния пазар Цукиджи през миналата година, пише \"Гардиън\".278-килограмовата риба е уловена до североизточното крайбрежие на Япония. Тя е закупена от суши магната Kийоши Кимура, който притежава популярната верига Sushi Zanmai. Компанията на Кимура Kiyomura Corp често е печелила годишния търг в миналото.Японската телевизия NHK показа усмихнатия Кимура, който коментира, че е изненадан от високата цена на рибата през тази година.Цените през тази година са далеч от обичайните. Нормално рибата се продава до 40 долара за 450 грама, но в края на годината цената скочи до 200 долара, особено за улов от Ома, Северна Япония.Японците са най-големите консуматори на риба тон. Експерти предупреждават, че има опасност от изчезване на рибата, след като популацията й в Тихия океан е намаляла с 96% в сравнение с нивата преди близо 200 г.", "date": "2019.01.05", "title": "Рекордни $3,1 млн. платиха за 278-килограмова риба тон в Япония"}
{"url": "https://news.bg/world/pet-detsa-zaginaha-pri-pozhar-v-staya-s-trikove-v-polsha.html", "text": "Пет деца загинаха и един мъж е тежко пострадал при пожар в стая с трикове ( пъзел стая) в северния полски град Кошалин, обявиха властите, цитирани от АФП.\"Жертвите на тази трагедия са 15-годишни деца, момичета, които са празнували рожден ден\", обяви вътрешният министър на Полша Йоахим Бруджински пред TVN24.Говорител на пожарната служба потвърди, че загиналите са момичета и добави, че \"един човек е откаран в интензивно отделение с тежки изгаряния\". От полицията поясниха, че пострадалият мъж е на 25 г.Полицията и пожарната служба към този момент не знаят причината за пожара в стаята с трикове.Бруджински нареди на пожарната да провери противопожарните системи и инсталации във всяка пъзел стая в страната. В Полша има повече от 1000 стаи с трикове (Escape room).", "date": "2019.01.05", "title": "Пет деца загинаха при пожар в стая с трикове в Полша"}
{"url": "https://news.bg/weather/slab-snyag-na-mesta-temperaturite-dostigat-12-gradusa.html", "text": "Времето в съботния ден ще бъде променливо, със слаби снеговалежи, минималните температури достигат двуцифрени отрицателни стойности.През нощта в Северна България ще бъде ясно, а над южните райони ще има значителна облачност.До сутринта ще има слаби снеговалежи в района на Рила и Родопите.През деня ще вали предимно в югоизточната част на страната.Очаква се около обяд на северозапад отново да се образува по-плътна облачност и да завали слаб сняг.Вятърът ще бъде слаб до умерен, ориентиран от запад и северозапад. В следобедните часове посоката му временно ще се промени към югозапад.Минималните температури ще бъдат в широки граници. В централните райони на Северна България те ще са около минус 10-12 градуса, до минус 1-2 по Черноморието. В по-голямата част от страната те ще са между -4 и -8 градуса.Максималните температури в цялата страна ще са между 0 и 3 градуса.", "date": "2019.01.05", "title": "Слаб сняг на места, температурите достигат -12 градуса"}
{"url": "https://news.bg/press/apgreyd-na-vinetkite-protest-na-prevozvachite-v-bryuksel-otkradnatite-kartini-na-maystora.html", "text": "Хаосът с винетките е сред водещите теми в съботните вестници.\"Борисов нареди ъпгрейдване на винетките Електронните винетки ще може да се закупуват и през банкомат. Това стана ясно след среща на премиера Бойко Борисов, заедно с представители на общините, на Регионалното министерство и на Агенция \"Пътна инфраструктура\" (АПИ). По нареждане на Борисов в момента се разработва софтуер, чрез който да може да се купуват е-винетките от банкомат и това ще стане възможно до десетина дни. По думите на шефа на Пътната агенция инж. Светослав Глосов процесът е по-сложен тъй като на банкоматите няма букви, а само цифри. Така какаофонията с въвеждането електронните винетки навлезе в качествено нова фаза - лично премиерът, чиято компютърна грамотност е семпла, да нарежда нов допълнителен софтуер. Борисов се извини за бъркотията, като същевременно я оправда, защото \"минаването от хартиен на електронен носител е сложно\". Глосов уточни, че няма гратисен период за шофиране без винетка, както стана ясно вчера от думите на шефа на \"Национално ТОЛ управление\" Антон Антонов , а \"има период на толеранс - това означава, че при проверка на тол полицията, служителите ще помогнат на шофьора да си закупи винетка, ако не го е направил до сега\". Също така ако камерите уловят колата да се движи без е-винетката, те ще изпращат глоби след това. Но както стана ясно вчера, пътната полиция все още не е в състояние да проверява наличието на е-винетка, тъй като информацията за купените още не е подадена в таблетите на полицаите. \"По-скоро той (б.р Антон Антонов) искаше да каже , че служителите на тол управлението на пътя ще бъдат толерантни към шофьорите, ще ги консултират и ще помагат на хората, за да си купят електронна винетка\", допълни и регионалният министър Петя Аврамова. Днешната отмяна на гратисния период се дължи, на факта, че той е незаконен. По закон винетките трябваше да бъдат въведени от 1 януари и АПИ не е в състояние еднолично да промени закона. От АПИ не посочиха какви са загубите за хазната от началото на годината. Не е ясно и има ли виновен за хаоса, както и ще има ли наказани. Изготвянето и внедряването на е-винетките струва 180 милиона лева.\" - в. \"Сега\".\"Ако общините искат да има участъци, за които да не се плаща винетна такса, ще трябва сами да се грижат за поддръжката им. Това е предложил премиерът Бойко Борисов на среща със сдружението на общините относно искането за отпадане на винетка за някои пътища. Предложението му обяви на брифинг в Министерския съвет регионалният министър Петя Аврамова. \"Законово извън населените места републиканската пътна мрежа е платена\", каза тя. Аврамова припомни исканията на някои общини да отпадне винетката за определени участъци например Пловдив-Асеновград,северната скоростна тангента, както и във варненска област. Премиерът е предложил при такова искане общината да вземе решение чрез общинския съвет, след това да бъде поискано от регионалното министерство разрешение. При освобождаване от такава такса, общината да поеме ангажимента за поддържане на този участък. От сдружението на общините са поели ангажимент да уведомят всички общини за новата възможност. И досега законът за държавната и общинската собственост е разрешавал такава процедура, има общини, които са действали така, заяви Даниел Панов, председател на Националното сдружение на общините в Република България. \"Законът не го забранява. В момента са няколко общините, които искат да се проведе такава процедура\", каза Панов. Той заяви, че до няколко седмици ще направят проучване и ще уведомят премиера Борисов кои общини искат да се грижат сами за пътищата.\" - в. \"24 часа\".\"Системата с електронните винетки не тръгна с фалстарт. Тя работи, макар да има известни проблеми. Много е сложна и е нормално да има грешки, макар че се тества от над четири месеца. До 10-15 дни ситуацията ще се нормализира. Наказани ще има. Така накратко могат да се обобщят реакциите днес на всички, от които зависеше преходът от стикери към електронни винетки да мине гладко. Тези успокоения идват повече от две години след като предишното народно събрание реши да се въведе новият начин за плащане на ползването на пътищата - т.нар. тол-система. Обясненията и оправданията започнаха от рано сутринта по блоковете на телевизиите и продължиха по обед в Министерския съвет. Премиeрът Борисов се извини за проблема, обеща до 10-15 дни всичко да е наред, но подчерта, че в бъдеще ще се улесни животът на всички. Министърът на регионалното развитие Петя Аврамова успокои, че на винетната система й трябват няколко дни да се изчисти и да заработи нормално. Председателят на управителния съвет на Агенция \"Пътна инфраструктура\" Светослав Глосов пък обеща да има наказани, след като стане ясно кой е допуснал грешка - фирмата изпълнител, служители на АПИ или някой друг. \"Ще се поеме отговорност от този, който е причинил нетна щета. Не мога да отговоря в момента кой я е причинил\", каза той след среща с кметове в Министерския съвет, цитиран от \"Фокус\". Попитан колко губи АПИ от непродадените винетки, Глосов не можа да отговори, като се измъкна с обяснението, че 90% от автомобилите се движат с винетки, които важат от края на януари. Системата с електронните винетки не тръгна с фалстарт, каза директорът на Националното тол управление в Агенция \"Пътна инфраструктура\" Антон Антонов пред Би Ти Ви. \"От 17 декември пуснахме успешно системата за продажба на електронни винетки. Системата беше тествана предварително - от 18 август, когато бяха направени първите тестове, до пускането ѝ в експлоатация\", каза още той и допълни, че всяка нова електронна система има нужда от време, докато започне да работи нормално. \"Системата работи онлайн. Винетка може да си купите от телефон, от интернет, както и от други пунктове в близост до граничните пунктове\", каза и шефът на АПИ Светослав Глосов. Той обяви, че има гаранции, че още от понеделник ще работят масово всички пунктове, от които могат да се закупят винетки, като вече се работи и по софтуер за продажба от банкомати. \"Ако бъдете хванати на пътя без винетка, книжна или електронна, услугата ще ви бъде предоставена от патрулните ни коли. Глоба в този момент няма да има\", успокои още Глосов. Според него системата е тествана, но \"винаги в такава система може да има сривове\". \"Това е жива система от доста голям мащаб, грешките са част от нормалния процес. Въвеждането не е въпрос на седмица, оттук нататък ще работи години напред. Нека не правим генерални изводи от отделни грешки в един ден\", призова съветникът в Министерството на регионалното развитие и благоустройството Радослав Николов. Той обяви, че пропуски има, но те се адресират към тези, които трябва да ги решат. Между другото обаче призна, че вместо 500 апарата за самотаксуване са монтирани 100...\" - в. \"Дневник\".Протестът на българските превозвачи в Брюксел също е сред актуалните теми.\"Заради пакета \"Макрон\" превозвачи свикаха спешна работна среща в София. Основната тема беше предстоящият международен протест на превозвачите. На 10 януари се очаква те да блокират Брюксел, разказва bTV. Две от точките в пакета \"Макрон\" са определени от бранша на международните превозвачи като скандални. Те предвиждат на всеки 4 седмици камионите да се прибират в страната на регистрация за едноседмична почивка. За фирмите това означава скок на разходите. \"Около 2 хил. евро ги получавам. Това на Макрон се въведе, ще получавам не повече от 1500 евро - което не е ОК!\", коментира пред телевизията шофьорът Ангел Илиев. Друга точка предвижда шофьорите да почиват задължително извън камионите по време на курс. \"За мен това не е ОК. Защото трябва всяка събота или петък да си събирам багажа. Плюс това, оставям камиона без надзор и със стока за стотици хиляди евро\", допълни шофьорът. След София, международните превозвачи се готвят да блокират и Брюксел на 10 януари. Министърът на транспорта и евродепутати ще търсят съмишленици в набирането на мнозинство за гласуването срещу мерките в Европарламента същия ден. \"Нашата цел е или постигаме това, което удовлетворява бранша, или правим всичко възможно да блокираме законодателните предложения\", посочи Росен Желязков, министър на транспорта. \"Лицемерното заглавие на тези промени е, че те се борят за равни права - нищо подобно. Те крадат бизнес. Те не казват на нашите превозвачи \"Ето ви 5000 заплата. Елате при нас\". Те искат да фалират техните фирми и да вземат работниците\", смята евродепутатът Ангел Джамбазки.\" - в. \"Сега\".\"България е готова да блокира законодателните предложения на пакета \"Макрон\" за превозвачите. \"Ако не постигнем това, което искат транспортните ни фирми, ще блокираме законодателните предложения\", заяви транспортният министър Росен Желязков след среща на браншовите сдружения в сектор \"Автомобилен транспорт\". Превозвачите се готвят за провеждането на международен протест на 10 януари на площад \"Люксембург\" в Брюксел. Министър Желязков подчерта, че трябва да бъдат изполдвани всички средства на европейската бюрокрация, за да бъдат защитени българските интереси. От думите му стана ясно, че няма различия във вижданията с представителите на Европейска парламент. Но има неясно мнозинство в рамките на ЕП, което трябва \"да бъде моделирано и добре информирано за последиците, които могат да настъпят за икономиката не само за България, но и от периферията на Европейския съюз\". \"Приемането на законодателните предложения в пакета \"Макрон\" ще разделят Европа\", категоричен е Росен Желязков. Според него сегашните текстове въвеждат дискриминационни, непропорционални и протекционистки правила, които са опасен прецендент за европейското законодателство. Транспортният министър е на мнение, че всички народни представили ще положат необходимите усилия, за да могат, да блокират законодателните решения, ако не са благоприятни за бизнеса ни. \"Нашата цел е - или постигаме това, което удовлетворява бранша на превозвачите, или правим всичко възможно да блокираме законодателните предложения на пакета \"Макрон\", категоричен е Желязков. Трябва да направим всичко възможно протекционистките и лобистки текстове в пакета \"Макрон\" да не бъдат приети. Следващите дни и седмици ще бъдат ключови за българския бизнес, заяви Йордан Арабаджиев, изпълнителен директор на Съюза на международните превозвачи.\" - в. \"Стандарт\".\"Красимир Каракачанов - вицепремиер и председател на ВМРО, изрази искрената си и безрезервна подкрепа към справедливия протест срещу опитите от страна на определени кръгове в ЕС да бъдат наложени двойни стандарти спрямо транспортния бизнес за страните от Източна Европа. Това стана ясно на среща, организирана по инициатива на браншовите сдружения в транспорта, във връзка с международния протест в Брюксел на 10 януари. На нея се отзоваха министри, народни представители, евродепутати. От страна на ВМРО присъства евродепутатът Ангел Джамбазки и народните представители Милен Михов и Александър Сиди. Те връчиха на организаторите на събитието писмо от името на Красимир Каракачанов, в което той в качеството си на заместник министър-председател и лидер на ВМРО изразява подкрепа на българските превозвачи. По време на срещата евродепутатът Ангел Джамбазки обяви, че са изпълнение дадените обещания към бранша за помощ по организацията на протеста в Брюксел. Допреди малко още движех организацията за протеста на 10 януари. Той ще бъде от 8.00 до 13.00 ч., като максимум е разрешено присъствието на 800 човека. Всичко е договорено с кметството и районните кметове. В понеделник ще взема разрешителното официално, информира той. Джамбазки каза още, че страната ни трябва да се подготви за \"дълго бягане\". Всички заедно - представителите ни в ЕП, националния парламент, министерски съвет. Имаме силен мотив, че има избори след 5 месеца. Няма логика хора, които няма да бъдат повече в ЕП, да вземат решенията за нас. Нашият интерес е да се случи гласуването в румънското председателство. Призовавам всичките си колеги да издирят всеки един българин, който работи в ЕП, да дойде да подкрепи интереса на държавата, изпратила го в сърцето на Европа, заяви Ангел Джамбазки. Представителите на бранша обявиха, че те никога не са искали бюджет, финансиране, а бизнесът им е изцяло частен. Затова, според тях, сега е моментът, в който българската държава трябва да ги подкрепи. Единственото искане на превозвачите е да работят, нищо повече. Ако планът влезе в сила, ще бъде отнет единственият поминък на хиляди български семейства, посочиха превозвачите. Организаторите на срещата заявиха категорично, че проблемът изисква работа заедно - български бизнес и българска държава, срещу двойните стандарти в ЕС. Евродепутатът Ангел Джамбазки бе категоричен, че няма никакво съмнение какво се цели с предлагания пакет \"Мобилност\". Говорим за двоен стандарт и кражба на бизнес. Ако някой в момента създава евроскептицизъм и разделя ЕС, и нарушава екологията - това са тези, които дават това предложение за този съкрушителен план. Ако бъде приет пакетът, евродепутът прогнозира, че това ще застави българските граждани от този бизнес да станат емигранти...\" - в. \"Труд\".Вестниците проследяват и случая с откраднатите картини на Майстора.\"Купувачът на една от крадените картини на Майстора е занесъл лично в полицията платното. Други 9 са били открити в антикваря Божидар Нейков, а още 2 в друг търговец на картини, известен като Наско Дългия. Засега само една картина не е открита, както и антикварната пишеща машина. Полицията издирва самите крадци. Шефът на СДВР старши комисар Георги Хаджиев потвърди информацията на \"24 часа\", че за обира се издирват двама криминално проявени мъже. Засега не е ясно дали купувачите на картини са били наясно, че те са крадени. Платили са за платната над 10 хил. лв, посочи Ангел Папалезов, началник за сектора за културно-исторически дейности в Главна дирекция \"Национална полиция\". - в. \"24 часа\".\"Полицаи откриха 10 от окраднатите картини от частен дом в София в навечерието на Нова година и задържаха двама души, които има съпричастност към обира, съобщи днес вътрешният министър Младен Маринов, цитиран от агенция \"Фокус\". Той не уточни колко от тях са на Владимир Димитров-Майстора. От пресцентъра на главна дирекция \"Национална полиция\" съобщиха, че картините са намерени в антикварна къща в София. Директорът на СДВР старши инспектор Георги Хаджиев допълни, че се издирват още двама души, замесени в кражбата. \"Трябва да подчертаем, че тези картини не са подписани от Владимир Димитров-Майстора. Поне такава е информацията ни\", каза още той. Хаджиев уточни, че според тъжителя 5 от откраднатите картините са на Майстора, 8 са на пловдивския художник Димитър Киров, а останалите с неизвестен автор. \"Повече информация не можем да дадем на този етап. За нас е добре, че сме спасили част от произведенията на изкуството\", коментира Маринов. Той изрази надежда, че ще се стигне и до останалата част от откраднатите произведения на изкуството и те ще бъдат върнати на собственика. Обраната къща е собственост на внук на племенничка на Владимир Димитров-Майстора. Освен картините бяха откраднати цигулка и предмети с нумизматична стойност.\" - в. \"Дневник\".Всекидневниците съобщават също, че хижарите, които отказаха подслон на премръзнал човек, ще бъдат уволнени.\"На връх Свети Валентин хижарите, които сега стопанисват заслона на Черни връх, ще го освободят и на тяхно място ще бъдат назначени други. Това разказа Мирослав Дачев от Български туристически съюз, който отговаря за хижите и заслоните в планината. По неговите думи хората, които сега стопанисват планинския заслон, сами са пожелали да го освободят след като по Нова година в социалните мрежи се появи информация, че са отказали на бедстващ турист да го настанят. Кирил Радев се изкачил на Черни връх само по шорти, след което е останал в коридора пред заслона, където е получил хипотермия, написа в социалните мрежи неговият приятел Димитър Кенаров. В публикациите на двамата има разминаване, каза Дачев и посочи, че утре те ще бъдат изяснявани в предаване на Би Ти Ви. Самият Кенаров твърди, че е проверил дали хижата ще работи навръх Нова година и са им казали, че тя е само за частно парти. Въпреки това групата е тръгнала нагоре. Когато са помолили Кирил, страдащ вече от хипотермия, да бъде настанен вътре, им е отворила жена, която е казала, че там има частно парти. Според Мирослав Дачев собственикът на заслона Чавдар Евтимов е бил вътре, но така и не е разбрал, че отвън има премръзнал човек. Жената, която била отворила вратата, е служителка от кухнята, която не е интерпретирала правилно ситуацията. \"Не знам дали това е така, позовавам се само на неговите думи\", каза Дачев. Той обаче твърди, че за изтеклия период, в който Чавдар Евтимов е имал договор за стопанисването на хижата, е имало няколко опити да бъде разбита вратата на заслона. Именно поради това хората, които са празнували вътре, са приели нападението със снежни топки от страна на приятелите на Кирил като опит за вандализъм. В същото време самите приятели твърдят, че са го направили, за да може някой да им обърне внимание и да приеме Кирил в помещение, където той да се стопли. Нямаме желаещи, които да стопанисват заслони, а помещението на Черни връх се води именно заслон, разказа Дачев. Ако говорим за хижи, там хората печелят от настаняване на легла, но онези, които стават хижари, се водят единствено от влечението си към планината. Той посочи, че има десетки места в българските планини, където би трябвало да има заслони, но няма желаещи да ги стопанисват.\" - в. \"Стандарт\".\"Уволняват хижари от заслона на Черни връх, отказали помощ на премръзнал човек на Нова година От 1 февруари хижарите Ирина Костова и Чавдар Евтимов ще бъдат уволнени и вече няма да стопанисват от 20 г. заслон \"Черни връх\". Това решение ще предложи на управителния съвет Българският туристически съюз. Причината - двамата хижари не пуснаха премръзналия Кирил Радев навръх Нова година. На 31 декември вечерта петима младежи тръгват да изкачват Черни връх. Кирил, който бил само по шорти и маратонки, обаче се отцепил от групата и трябвало да ги чака на заслона. Когато групата стига чайната, вижда премръзналия Кирил да седи на пейка. \"Той бе започнал неистово да трепери, да губи способността си да говори и да показва признаци на настъпваща хипотермия\", обяснява един от приятелите на Кирил - Димитър Кенаров във фейсбук. Той твърди, че предварително се бил обадил да попита дали ще има хора в хижата. Те обаче празнували семейно Новата година и отказали да пуснат групата. \"Удряхме по заключената кафява желязна врата на чайната и започнахме да викаме, че имаме бедстващ човек, който задължително трябва да се стопли. А отвътре се чу: Нормалните хора си стоят по къщите на Нова година\", разказва Димитър. Тогава групата решила да звънне на Планинската спасителна служба за помощ. \"Най-лошото е, че никой не излезе, за да види как съм и да прецени, ще ме бъде ли, или не\", разказва историята във фейсбук Кирил. Той си носел и допълнителни дрехи в раницата, а седмица преди това направил тест до станцията на Бай Кръстьо отново без дрехи на същата температура и близка височина. \"Тежки условия минус 10 градуса, гъста мъгла, вятър, и успяват да стигнат, където е бедстващият и да му окажат лекарска помощ. Хипотермия имаше, слава богу не в тежка фаза, и ниско ниво на кръвната захар. Екипировката беше крайно недостатъчна - екипировка, с която да ходиш на фитнес\", обясни директорът на Планинската спасителна служба Емил Нешев пред bTV. \"Пандемията нощно ходене по планините продължава, два дни преди това тези хора бяха предупредени, че няма да работи заслонът. Не мога да се съобразявам с всеки, на когото е хрумнало да ходи нощем по планините. Всеки си носи отговорност за себе си. Не знаехме, че е измръзнал човекът, когато разбрахме, го пуснахме\", обясни управителят на заслон Черни връх Чавдар Ефтимов пред bTV.\"Ние просто бяхме точно в момента на новата година, бяхме с вдигнати чаши за наздравица. Не можем да тичаме непрекъснато. Имаме нужда от изживявания, освен да обгрижваме тичащи в планината\", допълни Ирина Костова.\" - в. \"24 часа\".", "date": "2019.01.05", "title": "Ъпгрейд на винетките, протест на превозвачите в Брюксел, откраднатите картини на Майстора…"}
{"url": "https://news.bg/int-politics/tramp-e-gotov-da-udalzhi-shatdauna-s-godini.html", "text": "Президентът на САЩ Доналд Тръмп заяви, че е готов да блокира правителството за месеци и дори години напред, предаде Би Би Си.Американското правителство  на 22 декември, след като сенатът не удовлетвори искането на Тръмп да бъдат отделени средства за построяването на стената по границата с Мексико.В петък Тръмп отново се срещна в Белия дом с високопоставени представители на Демократическата партия, председателката на Камарата на представителите Нанси Пелоси и лидера на демократическото малцинство в Сената - Чък Шумър. Пелоси беше избрана да оглави долната камара, при първото заседание за тази година - на 3 януари, което бе и първо за новия състав на Конгреса. Припомняме, на междинните избори през ноември демократите спечелиха мнозинство в Камарата на представителите.На срещата между Тръмп и демократите не беше постигнато споразумение и не е ясно кога правителството ще може да работи пълноценно.\"Всъщност той (Тръмп - б. р.) каза, че ще остави правителството блокирано за много дълъг период от време. Месеци или даже години.\" - посочи Шумър.След това и Тръмп потвърди пред пресата, че е заявил това на срещата.Той не смята да се отказва от стената на границата с Мексико и настоява Конгресът да отдели 5.7 милиарда долара за построяването й. Конгресът от своя страна също няма намерение да отстъпва. \"За стената - нищо.\" - заяви в четвъртък Нанси Пелоси.В по-оптимистичен тон се изказа вицепрезидентът Майк Пенс, който определи преговорите като продуктивни.По думите на Нанси Пелоси обаче, разговорът е бил остър и труден.\"Не няма да отворим правителството докато проблемът не бъде решен, границата е много по-голям проблем. При нас идват терористи.\" - коментира Тръмп, без да уточни какви терористи идват в САЩ през мексиканската граница.Създадени са двупартийни работни групи, които през този уикенд ще се опитат да намерят изпод от патовата ситуация.Сегашният шътдаун на правителството е третият през мандата на Тръмп и е най-продължителният.От финансиране са лишени 25% от държавните институции, включително министерството на вътрешната сигурност, министерството на търговията, министерството на вътрешните работи и министерството на финансите.Затворени са музеите на института \"Смитсониън\". В принудителен неплатен отпуск излязоха около 800 хиляди държавни служители.", "date": "2019.01.05", "title": "Тръмп е готов да удължи шътдауна с години"}
{"url": "https://news.bg/world/maradona-e-priet-v-bolnitsa-s-vatreshen-kravoizliv.html", "text": "Легендарният аржентински футболист Диего Марадона е приет в клиника в Буенос Айрес с кръвоизлив в стомаха, предаде агенция \"Ройтерс\".Лекарите са назначили ендоскопско изследване, за да се установи каква е причината за кървенето.Засега не е известно доколко е тежко състоянието на Марадона. Проблемът е открит при рутинно изследване преди той да отпътува за Мексико, където е ангажиран като треньор на местния клуб \"Дорадос\".", "date": "2019.01.05", "title": "Марадона е приет в болница с вътрешен кръвоизлив"}
{"url": "https://news.bg/world/chetirimata-skiori-izcheznali-v-norvegiya-sa-zaginali.html", "text": "Лавина затрупа четирима туристи в Норвегия, смята се, че всички са загинали, предаде агенция \"Ройтерс\". Те са обявени за мъртви, след като не бяха открити в продължение на 38 часа.Съобщава се, че трима финландци и швед са карали ски популярен сред скиорите район в северната част на Норвегия.В четвъртък те са били застигнати от лавина и оттогава бяха в неизвестност. Спасителите не допускат някой от туристите да се е спасил, тъй като са открити следи от ски, които водят към лавината, но не излизат от нея.\"Това потвърждава предположението ни, че са затрупани от лавината. Вече изминаха 38 часа.\" - заяви началникът на местната полиция Астрид Елизабет Нилсен.\"След като потвърдихме предположенията си, смятаме, че няма вероятност някой от четиримата да е оживял.\" - допълни тя.В петък спасителен хеликоптер откри два предавателя, които се използват от скиорите за определяне на местоположението им в случай, че бъдат затрупани от лавина.", "date": "2019.01.05", "title": "Четиримата скиори, изчезнали в Норвегия, са загинали"}
{"url": "https://news.bg/world/sadat-udalzhi-pravomoshtiyata-na-malar-po-ruskata-afera.html", "text": "Федералният окръжен съд във Вашингтон удължи срока на разследването по руската намеса в американските избори през 2016 г., предадоха информационните агенции.Решението беше огласено от съда ден преди изтичането на правомощията на оглавяваната от спецпрокурора Робърт Мълър комисия, която се занимава с разследването, предаде \"Франс прес\".По принцип срокът на правомощията на подобни органи е 18 месеца, с възможност да бъде удължен с 6 месеца.Не се съобщава докога са продължени правомощията на Мълър. При разследването неговият екип повдигна обвинения срещу 33-ма души, сред които има трима бивши помощници на Доналд Тръмп.", "date": "2019.01.05", "title": "Съдът удължи правомощията на Мълър по руската афера "}
{"url": "https://news.bg/int-politics/grupata-ot-lima-prizova-maduro-da-se-otkazhe-ot-prezidentskiya-post.html", "text": "Участниците в Групата от Лима призоваха Николас Мадуро да не встъпва в длъжност за новия си мандат като президент на Венецуела, предаде Дойче веле. Позицията на групата, изразена в официално изявление, е че преизбирането на Мадуро на поста е незаконно.Авторите на документа осъждат нарушаването на върховенството на закона във Венецуела и настояват за спазване на принципите на демокрацията и човешките права, както и за приемане на мерки за излизане на страната от дълбоката политическа, икономическа, социална и хуманитарна криза.Те настояват Мадуро временно да предаде изпълнителната власт на Националната асамблея, след което да бъдат проведени нови избори, отговарящи на демократичните стандарти.В Групата от Лима влизат 12 страни: Аржентина, Бразилия, Канада, Чили, Колумбия, Коста Рика, Гватемала, Мексико, Панама, Парагвай, Перу и Хондурас.Планира се Мадуро да встъпи в длъжност на 10 януари.", "date": "2019.01.05", "title": "Групата от Лима призова Мадуро да се откаже от президентския пост"}
{"url": "https://news.bg/finance/stiv-hanke-prognozira-retsesiya-v-evrozonata.html", "text": "Икономистът проф. Стив Ханке, известен като \"бащата на валутния борд\", прогнозира рецесия в еврозоната през тази година.В интервю за БНР той заяви, че Европейската централна банка действа \"хаотично\" и допълнително усложнява ситуацията във валутния съюз, в който има много структурни проблеми.\"Именно заради това не трябва да се отказвате от валутния борд. Вие сте сред страните с най-малък държавен дълг, имате много добър фискален контрол. Не разбирам защо искате да се присъедините към система, която може да гръмне и да се окажете в ситуацията на Гърция. Това е пълна лудост.\" - смята икономистът.Ханке отдавна критикува желанието на България да се присъедини към еврозоната, с което да се откаже от борда.", "date": "2019.01.05", "title": "Стив Ханке прогнозира рецесия в еврозоната"}
