{"url": "https://news.bg/world/hilyadi-vse-oshte-razdeleni-semeystva-na-bezhantsi-v-sasht.html", "text": "Хиляди са все още разделени семейства на бежанци в САЩ. Въпреки съдебното решение деца да не бъдат насилствено отделяни от семействата им след влизане в страната, се оказва, че броят им нараства.Това показва доклад на здравното министерство, публикуван от АФП.Данните са за още около 3000 деца, които семействата им издирват с месеци. Досега се съобщаваше за около 2500 непълнолетни лица.Американският президент Доналд Тръмп обяви още с идването си на власт политика на нулева толерантност към нелегалната имиграция. През миналата година бяха взети и конкретни мерки за ограничаването ѝ - списък със страни, чиито граждани няма да се допускат, а след това и планове за строеж на стена по границата с Мексико. Съдът се намеси и отмени списъка, а след това постанови да не се разделят семейства на мигранти.Тръмп много пъти подчерта, че не е против имигрантите, но само законните такива, които действат по правилата и идват, за да допринасят с труда си за икономиката на страната. Според него, ситуацията по южната граница може да се определи като нашествие и хуманитарна катастрофа.Стената обаче скара партиите в Конгреса и президента и доведе до продължаващ вече месец шътдаун.", "date": "2019.01.17", "title": "Хиляди все още разделени семейства на бежанци в САЩ "}
{"url": "https://news.bg/politics/dzhambazki-pita-ek-za-globite-na-tiradzhii-zaradi-otkriti-migranti.html", "text": "За налагани глоби на наши международни превозвачи по границите на страните в и извън ЕС запита евродепутатът Ангел Джамбазки Европейската комисия. Глобите се налагат, ако в ремаркето на тировете биват намерени нелегални мигранти.Става дума за неправомерно проникване на мигрантите в превозните средства без знанието на водачите или след упражнена заплаха или насилие срещу българските шофьори, уточнява Джамбазки, цитиран от своята партия ВМРО.Налаганите глоби никак не са малки. Шофьорите са длъжни да ги платят, за да могат да продължат курса си и да спазят сроковете за доставка на товарите си, мотивира питането си до ЕК българският евродепутат.Питането е дали в ЕК са наясно с казуса и законни ли са тези санкции.Българският евродепутат пита също какво ще предприеме Комисията, за да бъде прекратена тази злоупотреба с единния европейски пазар и да защити правата и сигурността на европейските граждани, наети в транспортния сектор.Последният случай е от 17 януари 2019 г. На българския шофьор Веселин Йорданов, който работи за наша фирма, му е наложена глоба в размер на левова равностойност на около 9 000 лв. Това е станало на митнически пункт Баяково (Bajakovo), Република Хърватия. В полуремаркето на камиона са намерени 6 нелегални мигранти. Те са били там без знанието на шофьора, обяснява евродепутатът.Джамбазки е изпратил писма и до министъра на външните работи Екатерина Захариева и на транспорта Росен Желязков. В тях той настоява за последния случай с глобен български шофьор в Хърватия българските министри да потърсят съдействие от хърватските си колеги.Той призовава за разговор с министъра на външните работи и европейските въпроси на Република Хърватия Мария Пейчинович Бурич и министъра на морето, транспорта и инфраструктурата на Република Хърватия Олег Буткович.", "date": "2019.01.17", "title": "Джамбазки пита ЕК за глобите на тираджии, заради открити мигранти"}
{"url": "https://news.bg/world/v-belgrad-putin-garantira-za-turski-potok-i-pripomni-sadbata-na-yuzhen-potok.html", "text": "Русия е готова да насочи \"Турски поток\" към европейски държави. Това съобщи президентът на руската държава Владимир Путин по време на среща със сръбския си колега Александър Вучич в Белград, съобщават руски медии.Руският държавник разкри, че Москва е готова да инвестира 1,4 милиарда долара в Сърбия за продължаване изграждането на газопровода до европейски държави през балканската страна.По думите му много страни проявяват интерес към такъв проект.\"\", каза той на съвместна пресконференция с Вучич. Но според Путин в крайна сметка всичко зависи от другите страни, включително държавите от ЕС, дали са в състояние да защитят своите суверенни национални интереси в диалога с европейските структури.Във връзка с това той припомни работата по проекта \"Южен поток\" през България, който според него не е спрян по вина на Русия, но сега София проявява интерес \"Турски поток\" да преминава през българската територия и да се насочи към Сърбия и Унгария.\"\", увери Путин.Путин разказа, че президентът на Турция Реджеп Ердоган, с който ще се срещне през следващата седмица, се отнася положително към възможността за продължаване на газопровода към Европа.Преди  разкри, че Газпром работи върху различни варианти за удължаване на газопровода, като един от тях е пренос на газ през България, Сърбия и Унгария. Той подчерта, че страните членки на ЕС трябва да получат гаранции от Брюксел.Руският държавник каза още в сръбската столица, че с Вучич са обсъдили и военното сътрудничество.Русия и Сърбия са заинтересовани ситуацията на Балканите да остане стабилна и безопасна, отбеляза той и поясни, че Москва се застъпва за урегулиране на конфликтите.За съжаление през последно време косовските власти предприеха серия от провокативни стъпки, които изостриха ситуацията, убеден е Владимир Путин и припомни , което е в нарушение на резолюциите на ООН. Според него действията на Косово могат да дестабилизират Балканите.Той определи срещата със сръбския си колега като успешна.Вучич от своя страна съобщи, че са подписали важни споразумения с Русия в много области. Сръбският държавник не вижда натиск от страна на ЕС по отношение на реализирането на \"Турски поток\". Вучич обяви, че страната иска да получава руски газ чрез \"Турски поток\".Двамата държавни глави обсъдиха доставките на газ, напрежението с Косово, сътрудничеството в отбраната и ситуацията на Балканите.Путин е на еднодневна визита в Белград. По програма Путин ще се срещне с председателя на президиума на Босна и Херцеговина Милорад Додик, след това той ще посети църквата \"Свети Сава\".Проектът \"Турски поток\" ще е от два газопровода, които ще бъдат с мощност 15,75 милиарда кубични метра газ. Първата тръба е предназначена за доставка на газ за турските потребители, а втората - за държавите от Южна и Югоизточна Европа. По план проектът трябва да се осъществи до края на 2019 г.", "date": "2019.01.17", "title": "В Белград Путин гарантира за „Турски поток” и припомни съдбата на „Южен поток”"}
{"url": "https://news.bg/int-politics/berluskoni-ne-se-otkazva-vpuska-se-v-bitkata-za-evropeyski-parlament.html", "text": "Бившият премиер на Италия Силвио Берлускони обяви, че ще се кандидатира за изборите за Европейски парламент през май, като за първи път се бори за публична длъжност от 2013 г. насам, когато беше признат за виновен за данъчни измами, съобщава \"Ройтерс\".82-годишният Берлускони, голям медиен магнат и склонен към скандали дясноцентристки политик, беше изключен от италианския сенат (горната камара на италианския парламент) и му беше забранено да заема пост след присъдата му за подкуп.Забраната обаче беше отменена през май миналата година, което му позволи да се завърне към изборните борби.\"На моята зряла възраст реших от чувство за отговорност да отида в Европа, която страда от липса на дълбока световна визия\", изтъкна Берлускони пред привърженици по време на посещение на средиземноморския остров Сардиния.След като почти сигурно той ще е водач на листата на партията си \"Форца Италия\", това ще повиши видимостта му сред италианското общество и почти сигурно ще гарантира избирането му. Но няма гаранция, че след като е спечелил място като евродепутат, той ще прекара много време в Брюксел, ако изобщо се захване с това.Италианските политически лидери често участват в евроизбори, само за да се съсредоточат върху вътрешната политика след изборите.Един от най-големите политически скандали, белязали кариерата на Берлускони, се случи именно в Европейския парламент през 2003 г., когато в качеството си на премиер сравни германски депутат с охранител от нацистки концентрационен лагер.Берлускони заяви, че е искал да се кандидатира, за да се бори с Движение \"Пет звезди\", което сформира коалиционно правителство с традиционния съюзник на милиардера, крайнодясната \"Лига\".\"Трябва да сменим това правителство, което включва Движение \"Пет звезди\", което е ръководено от хора, които нямат опит и са некомпетентни\", подчерта бизнесменът, допълвайки: \"Алиансът (с \"Лига\") не е естествен и не смятам, че ще продължи дълго.\"", "date": "2019.01.17", "title": "Берлускони не се отказва, впуска се в битката за Европейски парламент"}
{"url": "https://news.bg/world/tramp-zashtitava-s-raketi-v-alyaska-i-kosmicheski-senzori-vsichki-amerikantsi.html", "text": "Нова стратегия за ракетна защита от \"заплахата Северна Корея, Китай и Русия\" представи днес американският президент Доналд Тръмп, предадоха световните информационни агенции. Целта е защита на САЩ, заяви президентът. Той направи това на пресконференция в Пентагона, в която участваха още военният министър Патрик Шанахан и вицепрезидентът Майк Пенс. Припомняме, че  беше съобщено за предстоящото изявление по темата. Нашата цел е проста: да засечем и унищожим всяка идваща насам ракета, каза той. Държавният глава повтори, че негов дълг е да защитава страната и заради това иска най-модерната отбранителна система. Светът се променя и това ни задължава да се променяме още по-бързо, настоя той. Тръмп отново настоя, че сигурността изисква строеж на стени като тази по границата с Мексико и изготвяне на подобни стратегии.По време на пресконференцията, Тръмп засегна и други въпроси, сред които и НАТО. за Алианса. Изявлението бе направено дни, след като се появиха спекулации, че президентът обмисля оттегляне от организацията.Шаханан уточни, че властите нямат за цел да си търсят и създават врагове, но няма и да ги игнорират.Документът съдържа 108 страници. Това е първото обновяване на стратегията от 2010 година насам. Предвижда се евентуално разполагане на космически сензори за откриване и проследяване на вражески ракети. Представянето му бе предвидено за миналата година, но бе отложено с обяснението, че част от информацията е поверителна и се нуждае от допълнително ревизиране.Прегледът на противоракетната отбрана препоръчва изучаване на експериментални технологии, включително перспективи за космическо оръжие, което би могло да свали вражеските ракети - връщане към така наречената  от 80-те години на миналия век.Пентагонът твърди, че американските ПВО са твърде малко, за да могат да противодействат на атака срещу САЩ от голяма ядрена сила, като Русия или Китай.Вашингтон се надява, че тези страни вместо това ще бъдат възпирани от атаките на американския ядрен арсенал. Русия счита, че противоракетната отбрана на САЩ напредва като заплаха, а докладът на Тръмп е вероятно да предизвика напрежение с Москва. с напредъка в хиперзвуковата технология, която може да позволи на Пекин да изстрелва ракети, които са далеч по-трудни за откриване.Междувременно, стана ясно, че шътдаунът отмени пътуването на американската делегация за Световния икономически форум в Давос.Председателят на Камарата на представителите Нанси Пелоси бе принудена да отмени пътувания по същата причина.", "date": "2019.01.17", "title": "Тръмп защитава с ракети в Аляска и космически сензори всички американци "}
{"url": "https://news.bg/crime/apelativniyat-spetssad-ostavi-v-aresta-petimata-svideteli-za-ktb.html", "text": "Апелативният Спецсъд остави в ареста петимата свидетели по делото за източване на  (КТБ). Така потвърди решението на Спецсъда от събота, съобщи БГНЕС.Решението беше взето след близо 4-часово заседание. То е окончателно и не подлежи на обжалване, освен в случай, че настъпят промени в обстоятелствата.Припомняме, петимата задържани са Красимир Зарев, Венцислав Тодоров, Иван Стойков, Васил Шуманов и Никола Киров. Те са обвинени за участие в организирана престъпна група с цел пране на пари. Сумата, за която са обвинени, е 2,5 млн. лева.Според обвинението, арестуваните са действали по поръчка на организирана престъпна група, отговорна за източването на КТБ.", "date": "2019.01.17", "title": "Апелативният Спецсъд остави в ареста петимата свидетели за КТБ"}
{"url": "https://news.bg/world/varshava-e-martva-pishe-v-razsekreten-doklad-na-marshal-zhukov.html", "text": "Разсекретеният доклад на командващия войските на 1-ви Белоруски фронт Георги Жуков, написан в Държавния комитет на отбраната на 29 януари 1945 г. и посветен на освобождаването на Полша, бе представен на заседание на работната група на Руското историческо общество, съобщи РИА Новости.\"Вашата заповед - с мощен удар да разгромим противника и стремително да навлезем на полско-германската граница, е изпълнена\", пише в документите на Жуков.По негови данни, в повечето полски градове са били изцяло запазени промишлените предприятия и цялото оборудване от доставки и суровини. Единствено столицата е имала друга участ. \"Варшава и нейните заводи, както дебело подчертава маршалът, \"фашистите варварски са унищожили\".\"За 17 дни настъпателни боеве войските на фронта преминаха до 400 км. Цялата западна част на Полша в полосата на 1-ви Беларуски фронт е прочистена от противника, а полското население, което пет години и половина бе угнетено от немците, е освободено\", се казва в документа.В своя доклад Жуков подчертава, че \"стремителното придвижване на войските е попречило на хитлеристите да разрушат града и промишлените предприятия, железните и шосейните линии. Не им се е удало да крадат и изтребят полското население, вземайки добитъка и продуктите\".\"С жестокост на садисти хитлеристите са разрушавали квартал след квартал\", пише в рапорта.Въстанието във Варшава, провокирано от лондонските и полските емигрантски правителства и ръководството на армията в Крайова през август-септември 1944 г., завърши разрушаването на града. Най-големите промишлени предприятия са заличени. Жилищните сгради са взривени или опожарени, икономиката на града е разрушена. Десетки хиляди жители са убити, останалите са изгонени. Градът е мъртъв\", пише в документитеГерманската окупация на Полша е започнала едновременно от началото на Втората световна война на 1 септември 1939 г. и е била изцяло отменена едва през 1945 г. От 1 август - 2 октомври 1944 г. във Варшава избухна едно от най-мащабните за целия период на войната въстание. То бе организирано от командването на армията на Крайова и емисари на полското правителство в изгнание. Инициативата завърши с поражение, колосални разрушения и загуба на въстаналите.Освобождаването от германците на значителна част от Полша стана по време на стратегическата настъпателна операция Висла-Одер, провела се от 12 януари-3 февруари 1945 г. с участието на Първи Белоруски и Първи Украински (командван от маршал Иван Конев) фронт.Червената армия загуби - убити и изчезнали - над 43 000 войници и офицери. Загубите на полските въстаници са около 220 души. При операцията са изцяло разгромени 35 противникови дивизии. Още 25 са загубили между 50-70 % от личния си състав. В плен са попаднали над 150 000 германци. Резултатът от събитията показва неизбежната победа на съюзниците.На 3 декември 2018 година от Министерството на отбраната публикуваха за Деня на незнайния воин разсекретени архивни документи, които представят боевете под Москва.За пръв път е представен дневникът на бойните действия на 354-та стрелкова дивизия от 16-та армия. Там са описани събитията от есента и зимата на 1941 г. Командващият дивизията полк. Дмитирй Алексеев, а военен комисар е Василий Белобородов.", "date": "2019.01.17", "title": "\"Варшава е мъртва\" пише в разсекретен доклад на маршал Жуков "}
{"url": "https://news.bg/politics/do-20-fevruari-nominirat-evrokandidati-na-gerb.html", "text": "До 20 февруари номинират еврокандидати на ГЕРБ. Това стана ясно на днешното заседание на Националния предизборен щаб на партията.Предизборният щаб разгледа утвърдените от Избирателната комисия на ПП ГЕРБ процедури за стартиране на общински номинационни събрания в цялата страна. На тях ще бъдат номинирани кандидати за членове на Европейския парламент от ПП ГЕРБ. В рамките на заседанието се реши общинските събрания за номиниране на кандидати за европейски депутати да приключат до 20 февруари 2019 г.Националният предизборен щаб на ГЕРБ обсъди и актуални организационни въпроси във връзка с Националната работна среща на ПП ГЕРБ, която ще се проведе тази неделя в НДК. В нея ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ.", "date": "2019.01.17", "title": "До 20 февруари номинират еврокандидати на ГЕРБ"}
{"url": "https://news.bg/world/makron-ostavame-v-siriya-i-irak-prez-2019-g.html", "text": "Франция ще запази военното си присъствие в Близкия изток през 2019 г. Това съобщи президентът на Франция Еманюел Макрон, цитиран от АФП и други медии.Макрон отбеляза, че извършената, при която загинаха американски войници, показва, че битката срещу ДАЕШ (\"Ислямска държава\") все още не е приключила.Френският лидер също подчерта, че Париж ще продължи да изпълнява ангажиментите си към международната коалиция в Сирия и Ирак през тази година.\"\", каза Макрон в обръщение към въоръжените сили във френския град Тулуза.През миналия месец ", "date": "2019.01.17", "title": "Макрон: Оставаме в Сирия и Ирак през 2019 г. "}
{"url": "https://news.bg/world/12-000-tsarkvi-stavat-sobstvenost-na-avtokefalnata-pravoslavna-tsarkva-na-ukrayna.html", "text": "Най-малко 12 000 църкви и друга църковна собственост в Украйна преминават към автокефалната Православна църква на Украйна, съобщиха местни медии.Това стана ясно, след като проектозаконът бе гласуван от Върховната Рада (парламента на Украйна). Предстои документът да бъде подписан от президента Петро Порошенко.Държавният глава вече приветства гласуването и обяви, че тази стъпка е необходима, за да има мир. Той припомни, че вече над 100 енории са преминали към Православната църква.Със създаването на автокефалната Православна църква на Украйна бяха прекъснати и последните пътища, които обвързваха Киев с Москва и фантазиите й за Украйна като канонична територия на Руската православна църква.Това заяви  президентът на Украйна Петро Порошенко.Изявлението беше направено след Рождественската литургия в Софийския събор в украинската столица. На богослужението пред вярващите беше представен за украинската църковна независимост, връчен на 6 януари от Вселенския патриарх Вартоломей на украинския митрополит Епифаний.В него се отбелязва, че всички значителни въпроси на Православната украинска църква трябва да се решават от Вселенската патриаршия. Автокефалията се ограничава до границите на Украйна, а също така не може самостоятелно да произвежда Свещено миро.", "date": "2019.01.17", "title": "12 000 църкви стават собственост на автокефалната Православна църква на Украйна"}
{"url": "https://news.bg/regions/zakonite-za-promyana-na-obshtiyat-ustroystven-plan-na-sofiya-neprozrachni-i-ostareli.html", "text": "В управлението на града днес е важно включването на много повече заинтересовани страни в диалог. С тези думи в началото на обсъждането на промени в Общия устройствен план на София се включи и Любо Георгиев от ОП \"Софтпроект- ОГП\". В последните години самата Столична община отчита увеличаване на жалбите, свързани с ОУП - от общо 202, 112 се отнасят до плана.За интереса за това свидетелства и активността на гражданите от днес.По време на обсъждането експерти посочиха, че има сериозен дефицит на данни и механизми за промяна на плана. Те подчертаха като основни проблеми се очертават още остарялото законодателство и запазването на зелените площи.Категорични са, че трябва да се продължат проучванията в тази посока с помощта на университетите и институциите.Посочено бе, че хората остават с усещане за непрозрачност и незачитане на техни предложения.По отношение на постигане на публичен консенсус и защитаването на общественият интерес, Първан Симеонов заяви, че градоустройството е власт и не може да се надяваме на постигането на консенсус.Симеонов изтъкна, че се наблюдават сериозни противоречия между собсвеност и градоустройство, законност и справедливост, както и най-важният конфликт - природа и растеж. Към последното противоречие той призова да има повече баланс и отлив в полза на природата.\"Съвременното градоустройство е призвано да обуздава\", подчерта Симеонов.Той е категоричен, че за да има резултати, трябва да се защитава една визия.По време на дискусията участниците отправиха критика, че за града се говори с метафори като \"градът е на хората\", \"градът е жив организъм\", \"градът се прави за хората\". Говорело се непрекъснато за инструменти, все едно градът е някаква работилница, а планът всъщност бил документ, не инструмент.Направени бяха и предложения за подземни паркинги, заради неправилното паркиране в столицата.Имало недемократичен подход в плана, защото се сформирали гета на бедни и богати.Критика беше отправена и към това, че Министерски съвет и Народното събрание имат власт върху развитието на София, а развитието на София било свързано с деразвитието на България.Според гражданите целта е по-добрият живот на хората, а не планът.Без национална стратегия не можело да има общ устройствен план.Предложенията за конректни промени ще започнат да се приемат от март.По отношение на това какво работи и какво не в устройствения план, се събират мнения на plan@softproect.com или във фейсбук страницата на проекта.Дългосрочна стратегия за развитие на София и крайградските територии е под егидата на кмета на столицата Йорданка Фандъкова и главния архитект Здравко Здравков.", "date": "2019.01.17", "title": "Законите за промяна на Общият устройствен план на София непрозрачни и остарели"}
{"url": "https://news.bg/health/ot-dogodina-vaksina-sreshtu-varitsela-i-u-nas.html", "text": "Ваксината срещу варицела влиза на българския пазар догодина, предаде Нова телевизия. Това ще се случи за първи път, тъй като засега препаратът срещу дребната шарка може да се купува само от чужбина.Ваксината няма да бъде задължителна, а ще се поставя само по желание на родителите.Предстои да се обсъди до каква възраст да се прави имунизацията, така че да се защитят и възрастните, които не са боледували.Най-често варицелата протича с обриви и температура, като усложнения настъпват при около 3% от пациентите. За последните две години у нас са били регистрирани три смъртни случая - сред жертвите е и едно дете.Според специалистите основният проблем е трайно отслабеният имунитет месеци след болестта.Друга новост е, че от тази есен за първи път хората над 65-годишна възраст ще имат право на безплатна противогрипна ваксина.При децата се обсъжда вариант да отпадне една от реимунизациите с БЦЖ срещу туберкулоза.", "date": "2019.01.17", "title": "От догодина - ваксина срещу варицела и у нас"}
{"url": "https://news.bg/world/mey-propuska-foruma-v-davos-zaradi-brekzit.html", "text": "Британският премиер Тереза Мей ще пропусне Световния икономически форум в Давос, който трябва да се проведе следващата седмица.Това са съобщили източници от \"Даунинг стрийт 10\". Страната ще бъде представлявана от други представители на властите.Причината Мей да остане в Лондон е хаосът около процеса по излизането на Кралството от Европейския съюз.Припомняме, че Камарата на общините  на 29 януари. Това съобщи днес пред британските депутати лидерът на мнозинството в долната камара Андреа Ледсъм.Мей ще говори пред парламента и ще внесе предложение в понеделник.Британските депутати отхвърлиха сделката, договорена от премиера за напускането на Европейския съюз. След дебати 432 депутати отхвърлиха споразумението, а едва 202 депутати го подкрепиха.Подобен развой на гласуването бе очакван, след като много депутати и политически лидери се изказаха против сделката с Брюксел.Британското правителство оцеля при гласувания вот на недоверие срещу кабинета на Тереза Мей. Вотът беше подкрепен от 306 депутати, а против него гласуваха 325 членове на парламента. За сваляне на правителството бяха необходими 318 гласа.Припомняме, вотът на недоверие беше внесен от лидера на Лейбъристката партия Джеръми Корбин.Два месеца и половина преди датата, в която Великобритания трябва да напусне Европейския съюз и две години и половина след референдума за Брекзит, страната е все по-разделена, а бъдещето ѝ противоречиво.Вчера се появи информация, че представители на ЕС  за отлагане на Брекзит за 2020 година. Преди плановете включваха отлагане на Брекзит с три месеца от 29 март до юни.", "date": "2019.01.17", "title": "Мей пропуска форума в Давос заради Брекзит "}
{"url": "https://news.bg/finance/nepotarsenite-aktsii-ot-masovata-privatizatsiya-otivat-za-pensii.html", "text": "Държавата ще иззема принудително акциите от масовата приватизация, ако те не са потърсени в продължение на шест години, предаде БНТ според концепция на Министерството на финансите, която е обявена за обществено обсъждане през следващите 30 дни.По данни на Централния депозитар близо 2 млн. души не са потърсили акциите си от масовата приватизация. Общата им стойност е близо 2 млрд. лв.Голяма част от непотърсените акции са раздробени на малки пакети от по 25 и 50 акции. По тази причина в много случаи за хората е било неизгодно да се разпоредят с тях, защото биха загубили повече пари за такси и комисиони, отколкото биха спечелили.Изпълнителният директор на Централния депозитар Васил Големанов обясни, че именно затова се е стигнало до тази концепция. Целта е собствениците да могат или да получат стойността на активите си, или да се възползват от дивидентите.Процедурата по припознаване на акциите ще бъде разделена на две фази. Информационната кампания, в която хората ще могат да потърсят ценните си книжа ще продължи една година. Ако не го направят, следва втора фаза - акциите се прехвърлят в инвестиционен фонд, който да ги управлява чрез международен мениджър. В тази фаза акционерите ще имат нов срок от 5 години, през който да ги потърсят.В случай че акциите не бъдат потърсени почти 6 години, те ще отидат в т.нар. \"сребърен фонд\", който гарантира пенсионната ни система.", "date": "2019.01.17", "title": "Непотърсените акции от масовата приватизация отиват за пенсии"}
{"url": "https://news.bg/regions/plamna-hranilishte-na-himicheskiya-zavod-v-devnya.html", "text": "Пожар избухна в хранилище на химическия завод \"Агрополихим\" в Девня, предаде Нова телевизия. Запалили са се бали от слама, които заводът използва за горивни цели.Хранилището не е в предприятието, а на територията на бивша каменна кариера.Огнеборците не гасят пламъците, а изчакват огънят да се потуши от само себе си. Причината е, че пожарът е дълбочинен и може да се ликвидира само със земна маса.Най-засегнато от инцидента е село Кипра - то се намира близо до хранилището и задушливата миризма от огъня достига до него.", "date": "2019.01.17", "title": "Пламна хранилище на химическия завод в Девня"}
{"url": "https://news.bg/world/pelosi-napadna-tramp-za-neplatenite-800-000-darzhavni-sluzhiteli.html", "text": "Председателят на Камарата на представителите на САЩ Нанси Пелоси за пореден път засегна темата за продължаващия шътдаун и последиците му за 800 000 държавни служители.Тези хора работят без заплащане. - припомни тя и запита дали президентът Доналд Тръмп намира това за нормално, след което настоя хората да си получат дължимото и да не бъдат държани като заложници.Пелоси направи изявлението по време на седмичната си пресконференция.Припомняме, че демократите в Конгреса считат виновен за положението именно Тръмп. До шътдауна доведе неразбирателството им с него относно стената по границата с Мексико, за изграждането на която той поиска 5,7 млрд. долара.Самата Пелоси е против исканата стена, тъй като не намира за заплаха за националната сигурност \"майките с деца по границата\". Това повтори тя и днес в отговор на журналистически въпрос.Според лидерите на демократите обаче шътдаунът е безсмислен и правителството може да продължи работата си и при продължаващи дебати в Конгреса. Тръмп обаче обяви готовност и за обявяване на извънредно положение, а шътдаунът може да се удължи с месеци и години.Вчера Пелосиза Състоянието на съюза пред нацията в Конгреса, докато не приключи кризата.Втората реч на Тръмп е планирана за вторник, 29 януари.Междувременно, стана ясно, че с писмо до Пелоси, Тръмп съобщава, че нейното планирано посещение до Брюксел, Египет и Афганистан се отлага. Като причина се посочва продължаващия шътдаун, който не позволява да се предостави военен самолет за пътуването.Това са съобщили източници от Белия дом.", "date": "2019.01.17", "title": "Пелоси нападна Тръмп за неплатените 800 000 държавни служители "}
{"url": "https://news.bg/regions/masovi-proverki-za-nezakonna-darvesina-v-plovdivsko.html", "text": "За два дни се проведоха масирани проверки за незаконна дървесина на територията на Регионална дирекция по горите - ПловдивПроверени са 70 частни имота на територията на с. Граф Игнатиево, с. Строево, с. Динк и с. Калековец - Община Марица, с. Голям чердак и с. Малък чердак - Община Съединение. Съставени са 6 акта за установяване на нарушения на Закона за горите за съхранение на незаконно добита дървесина.В базите за съхранение на незаконно добити материали са задържани 8.5 куб. м дърва за огрев.От началото на годината горските инспектори от РДГ- Пловдив са извършили общо 639 проверки, като са проверени: 92 превозни средства, 16 обекта за добив на дървесина, 67 обекта за продажба на дървесина, 355 ловци, 51 риболовци и 78 други физически лица и имоти.Съставени са 15 акта по Закона за горите и един по Закона за лова и опазване на дивеча. Задържани са 17.5 пр.м3 дърва за огрев, 1 каруца, 1 моторен трион, 2 брадви, 3 други инструмента за дърводобив и 1 конска амуниция.", "date": "2019.01.17", "title": "Масови проверки за незаконна дървесина в Пловдивско"}
{"url": "https://news.bg/world/predotvratiha-atentat-sreshtu-beliya-dom.html", "text": "Властите в американския щат Джорджия арестуваха мъж, който е планирал нападение срещу Белия дом, информира \"Ройтерс\".21-годишният Хашер Джалал Тахеб от Къминг е арестуван в сряда, след като продал колата си за оръжия. Той е обвинен за опит да нанесе щети или да унищожи сграда на американското правителство с използване на експлозиви.Властите обявиха, че Тахеб е планирал да използва самоделна бомба или ръчен противотанков гранатомет (РПГ). Задържаният е планирал да загине по време на нападението.Местната полиция се е свързала с ФБР през март, след като получила сигнал за планираната атака. Тахеб се радикализирал, променил името си и планирал да пътува в чужбина.", "date": "2019.01.17", "title": "Предотвратиха атентат срещу Белия дом"}
{"url": "https://news.bg/regions/izpisaha-ot-bolnitsata-prebitiya-ot-romi-komandos.html", "text": "Командосът Валентин Димов е изписан от МБАЛ \"Свети Пантелеймон\", където претърпя операция. Това предаде \"Марица\" по информация на директора на болницата доц. д-р Петко Недев.Д-р Недев заяви, че пациентът вече се чувства добре и ще продължи възстановяването си в домашна обстановка.Операцията на военния беше извършена от доц. д-р Славчо Димитров и неговия екип. Пострадалият беше със счупени костици в дясната скула, които успешно са били закрепени с метална синтеза.Припомняме,  навръх Йордановден във Войводиново заради направена забележка. Случаят доведе до , които прераснаха в бунт срещу незаконните постройки в циганската махала.В резултат на общественото недоволство  Случаят получи широк обществен отзвук. По него , а думите му допълнително На 9 януари съдът реши Срещу тях беше повдигнато обвинение за причиняване на средна телесна повреда по хулигански подбуди.Междувременно стана ясно, че операцията на военния е приключила успешно.", "date": "2019.01.17", "title": "Изписаха от болницата пребития от роми командос"}
{"url": "https://news.bg/int-politics/iran-se-samoprostrelva-v-kraka-s-shpionazha-preduprediha-v-germaniya.html", "text": "Иран вреди на опитите на Европа да съхрани ядреното споразумение между Техеран и световните сили от 2015 г. с действия като случая със заподозрян за шпионаж служител в германската армия. Това коментира германският дипломат от кариерата Волфганг Ишингер, цитиран от \"Ройтерс\".Ала Ишингер, който е председател на Мюнхенската конференция за сигурност, предупреди против какъвто и да е ход от страна на Европа да се присъедини към Вашингтон в оттеглянето от споразумението, тъй като то има за цел единствено да спре ядрената програма на Иран и не се занимава с друго поведение в региона или шпионаж.Германия, която заедно с Франция беше водеща сила в опитите за запазване на споразумението, изрази сериозна загриженост тази седмица пред посланика на Иран за казуса с германски гражданин от афганистански произход, който беше арестуван във вторник по подозрение за шпионаж.\"Външното министерство адресира казуса безпогрешно с ръководителя на иранското посолство на 15 януари и изрази сериозната ни загриженост относно предполагаемите шпионски дейности\", коментира източник от министерството.Ишингер, бивш германски посланик във Вашингтон, осъди действията на Иран, но заяви, че е илюзорно да се мисли, че Иран или други правителства ще ограничат шпионската си дейност, дори ако има официално споразумение, обхващащо такива действия.\"Иран трябва да бъде достатъчно умен, за да осъзнае, че се прострелва в крака, защото това вреди на политическото настроение около ядреното споразумение, но това не е причина то да се скъса\", изтъкна той.Действията на Иран в Германия и другаде повдигат политически опасения и засенчват усилията да се запази живо ядреното споразумение с Иран.Иранският външен министър Мохамед Джавад Зариф ще бъде един от повече от 100 държавни глави и други високопоставени световни лидери на тазгодишната Мюнхенска конференция за сигурност, която ще проведе в Мюнхен в периода между 15 и 17 февруари.", "date": "2019.01.17", "title": "Иран се самопрострелва в крака с шпионажа, предупредиха в Германия"}
{"url": "https://news.bg/politics/demokratite-poiskaha-ostavkata-na-neno-dimov.html", "text": "От коалиция \"Демократична България\" искат  Нено Димов. Повод за искането им е решението на Върховния административен съд за Пирин.Мотивът за оставката е, че  съзнателното заблуждаваше българското общество по казуса Пирин, както и заради цялостната му работа като министър.Тази оставка трябва да бъде внесена незабавно в Народното събрание от премиера Борисов, се казва в позицията на ДБ. В противен случай цялата отговорност за беззаконието по казуса Пирин пада върху премиера, аргументират се демократите.Това се казва в позиция на политическа коалиция \"Демократична България\".Те искат правителството да упражни всичките си правомощия към концесионера в Национален парк Пирин. Настояването е концесионерът да ползва единствено разрешените му по договор 99,5ха площ и да освободи надвзетите в нарушение на закона 65,5ха, за което има прокурорско постановление.С решението си от  валидира всички аргументи на Демократична България и хилядите протестиращи българи по казуса \"Пирин\".Същевременно доказа несъстоятелността на тезите на Министерския съвет и на Министерството на околната среда и водите. Компетентността на извънпарламентарната опозиция и на природозащитниците е далеч по-голяма от тази на правните отдели на изпълнителната власт, твърдят от ДБ.От политическата формация приветстват окончателното решение на Върховния административен съд за отмяна на  за Пирин. То предизвика най-многолюдните протести през 2018 г. срещу покровителството на властта над беззаконията на концесионера.Взетото \"на тъмно\" и между празниците решение за промяна на Плана за управление на Национален парк Пирин бе еманация на популизма и наглостта на изпълнителната власт, пишат демократите. Според тях управляващите са готови да раздават късове от природното богатство на България на анонимни ползватели на концесии, нарушавали многократно законите в страната ни.Демократите тълкуват решението на Висшия административен съд по следния начин:- Казусът с Пирин никога не е бил за \"втора кабинка\", а за драстично разширение на ски-зоната и свързаната с нея инфраструктура;- Законът за защитените територии не разрешава в Национални паркове да се строят нови лифтове и ски писти, а единствено да се ремонтират и подменят съществуващите;- Решението на ЮНЕСКО от 2018 г. по случая с Пирин не разрешава влизане в сила на промените в Плана за управление без екологична оценка, както бе представено от тогавашния вицепремиер и основен лобист на концесионера Валери Симеонов;- Според европейското и българското законодателство, всяка промяна на планове за управление на защитени територии изисква спазване на процедурите по екологична оценка и оценка за въздействието на Натура 2000.", "date": "2019.01.17", "title": "Демократите поискаха оставката на Нено Димов"}
{"url": "https://news.bg/int-politics/za-malko-da-otlozhat-otlaganeto-na-zakona-za-gorivata.html", "text": "Спорът за Закона за горивата забуксува. Комисията за борба с контрабандата трябваше да гласува предложените от Министерство на икономиката изменения, но отложи вота днес заради липса на представител на ведомството.С виц шефът на Лукойл-България Валентин Златев коментира поредната спънка в Закона за горивата: Срещнали се песимистът и оптимистът. Песимистът казал:\" По-лошо не може да бъде\", а оптимистът казал: \"Може, може.\"Между 800 милиона до 1 милиард лева годишно е делът на сивия сектор у нас, по думите му. Все още системата БАЦИС е манипулирана. Сив сектор се генерира не само от нея, но и от ведомствените бензиностанции, както и на входа на държава при пристанища без измервателни уреди, обясни Златев.500 000 - 600 000 литра е контрабандното гориво при 2 милиона литра пазар на горива у нас. Това означава, че трябва да затваряме рафинериите, бензиностанциите и да напускаме България, разочарован е Валентин Златев.Той коментира и напускането от страна на организацията на КРИБ. Работодателската организация предлагала да отпаднат важни текстове, които щели да узаконят контрабандата в България. Освен това Кирил Домусчиев бил в конфликт на интереси. През негово пристанище са минали миналата година солидни количества горива.Не можем да отговорим на заплахите на едни 100 души, които се обявяват за малки търговци, каза Златев. Когато не плащаш данъци, можеш да извадиш пари и да организираш протести, според него.Шефът на Лукойл-България посочи, че има стотици малки и средни фирми, които вече са изпълнили закона. Малките фирми,които организират протеста, да се посочат с имена, а не да се крият зад една асоциация, настоя още той.Шефът на Лукойл-България е съгласен да се направи промяна за индустрията, която има резерви към настоящия текст, и да не се отлага действието на закона. Другото означава, че всички ние сме клекнали пред едни пари в брой и пред сивата икономика, изтъкна Валентин Златев. Становище изрази и Минно-геоложка Камара, според която законът пречел на индустрията. Ако не се промени закона, той трябва да бъде спрян, според представителите на камарата.Индустрията допринася с 5% в БВП. В хода на дебатите от Петролна и газова асоциация се съгласиха тя да има ведомствени бензиностанции. БСК иска пък да не се бави закона, да не се правят промени и да се преследва основната цел, а именно - борба със сивата икономика. Социалистът Георги Търновалийски забеляза, че няма вносител на промените.На заседанието не присъства нито министър, нито заместник, който за аргументира предложенията. Председателят на парламентарната комисия за контрабандата Емил Димитров-Ревизоро се съгласи и обясни, че при това положение законът няма как да се разглежда и гласува. Патриотът предложи работна група, която скоростно да изчисти спорните моменти. От КРИБ скочиха и поискаха да се гласува отлагането на влизането в сила на закона за горивата. Той трябва да влезе в сила на 28 януари, ако не бъде отложен.Социалистът Драгомир Стойнев пък поиска оставки. Защо се стигна до тази ситуация, попита той. Ако Министерство на икономиката няма капацитет и не може да си свърши работата по поднормативните актове, да си ходи, както и цялото правителство. Защо трябва да се отлага законът с шест месеца, недоумява той. Ако властта не може да се справи, да си ходи и да се върви към нормализиране, поиска още Стойнев. Представителите на бранша с горива също не искат отлагане. Те обясниха, че са се подготвили и ако има отлагане, това щяло да е лош сигнал към бизнеса. Валери Симеонов защити малките бензиностанции. И те трябвало да присъстват на заседанието. Не бива един закон да оказва репресии върху малкия бизнес, колкото и да пречи на едрия бизнес, изтъкна лидерът на НФСБ.Така законът за горивата днес остана само със споровете и депутатите преминаха към следващата точка. В последствие обаче министър Караниколов се присъедини към комисията и останалите на заседанието депутати приеха предложението за отлагане с шест месеца на Закона за горивата.С гласовете на народни представители от ГЕРБ и \"Обединени патриоти\" парламентарната Комисия за наблюдение на приходните агенции и борба със сивата икономика и контрабандата взе решение да отложи със 6 месеца влизането в сила на Закона за административно регулиране на икономическите дейности, свързани с петрол и продукти от петролен произход, съобщи народният представител от ГЕРБ и зам.-председател на Комисията за борба със сивата икономика Владислав Николов.", "date": "2019.01.17", "title": "За малко да отложат отлагането на Закона за горивата"}
{"url": "https://news.bg/world/ep-s-plan-zamrazyava-fondovete-na-korumpirani-strani-chlenki.html", "text": "Европейският парламент подкрепи планове за орязване на еврофондовете за страни членки, които подкопават върховенството на закона или позволяват корупция, пише \"Гардиън\".Решението може да увеличи напрежението между Брюксел и правителствата на Унгария и Полша, които са обвинявани в нарушаване на върховенството на закона.397 срещу 158 депутати подкрепиха проектозакон за замразяване на европейски средства, ако бъде установено, че правителство подкопава демократичните ценности. Предложенията ще влязат в сила, ако бъдат подкрепени от държавите членки на Общността.Британското издание коментира, че това законодателство има вероятност да доведе до ожесточена битка между националните правителства, когато започнат да обсъждат седемгодишната бюджетна рамка от 1 трилион евро по-късно тази година.\"Спазването на върховенството на закона е фундаментална предпоставка за демокрация, стабилност, просперитет и взаимно доверие\", обяви Петри Сарвама, финландски центристки депутат, който е един от авторите на предложенията.Той добави: \"Парите на данъкоплатците трябва да бъдат уважавани и харчени при същите правила и принципи във всички страни членки. Не знаем коя ще е следващата страна членка, в която върховенството на закона ще бъде поставено под въпрос\".Докато ЕС откри дисциплинарни процедури срещу Полша и Унгария, Брюксел търси по-добри начини за преодоляване на проблема.Критици предупреждават, че настоящият процес е тромав, като някои правителства, включително Великобритания, не желаят да порицават своите колеги от ЕС.Британските консерватори са сред 69 депутати, които гласуваха \"въздържал се\", като се позовават на това, че се отнася за бюджета след Брекзит. Лейбъристите гласуваха в подкрепа на проектозакона.Обвързването на върховенството на закона с еврофондовете ще окаже огромно влияние върху бюджета на някои страни членки, особено на държавите от Централна и Източна Европа, където голяма част от парите за инфраструктурни проекти идват от еврофондовете. В Полша 61% от държавните инвестиции са от европейските фондове, в Унгария - 55%, а в Румъния - 45%.Според предложенията на Европейския парламент държавите ще губят евросредства при \"общи недостатъци при спазването на върховенството на закона\", такива като липса на разследване на измами, отсъствие на независими съдилища или при липса на сътрудничество с инспектори от ЕС за борба с измамите. Плановете допълнително ще овластят Брюксел, подпомагани от независими експерти, при вземането на решение дали правителство нарушава върховенството на закона, въпреки че парламентът и правителствата ще имат четири седмици да предотвратят замразяване на евросредства.За да не се изолира местното население, евросредствата за неправителствени организации и академични изследвания няма да бъдат засягани.Крайният резултат няма да стане ясен през следващите месеци, тъй като предложението е обвързано със споразумение за седемгодишната бюджетна рамка (2021-2028), която няма да бъде договорена до европейските избори през май.Държавите от Централна и Източна Европа вече се обявиха против подобен план, но държави като Германия, Франция и Холандия искат твърди действия срещу правителства, които подкопават основните ценности на ЕС, докато в същото време прибират европейски средства.", "date": "2019.01.17", "title": "ЕП с план - замразява фондовете на корумпирани страни членки"}
{"url": "https://news.bg/politics/ungariya-ni-podkrepya-v-protesta-sreshtu-paketa-mobilnost.html", "text": "Унгария подкрепя България в протеста срещу пакета \"Мобилност\". Това стана ясно на работна среща между вицепремиера и министър на външните работи Екатерина Захариева и министъра на външните работи и търговията на Унгария Петер Сиярто по време на посещението му в България.И двамата министри бяха единодушни, че в този вид  под предлог, че защитава социалните права на шофьорите.Ако един бизнес е по-конкурентноспособен от друг, ако българските и унгарските превозвачи са по-конкурентноспособни, защо те да не бъдат наемани в Европа, заяви Екатерина Захариева.От своя страна Петер Сиярто отбеляза, че унгарското правителство е обезпокоено, че западноевропейците не приемат, че има икономически сфери, където централноевропейците са по-конкурентноспособни.На срещата се постави и въпросът с Унгарският външен министър поздрави България за решението й засега да се въздържи от присъединяване към документа и подчерта, че въпросът с миграцията продължава да бъде от първостепенна важност за Унгария. Той даде висока оценка на действията на страната ни за опазване на външната граница на ЕС срещу нелегалната миграция и трафика на хора.Петер Сиярто посочи, че Унгария проявява интерес да използва природен газ от продължението на , ако то бъде реализирано.От своя страна министър Захариева увери, че България е направила сериозни инвестиции в своята газопреносна мрежа и се стреми към диверсификация на източниците на газ.Двамата министри обсъдиха и несигурността с въпроса по , както и други въпроси от регионалния, европейския и международен дневен ред.", "date": "2019.01.17", "title": "Унгария ни подкрепя в протеста срещу пакета \"Мобилност\""}
{"url": "https://news.bg/regions/glavniyat-arhitekt-iska-delikatni-i-sas-skalpel-promeni-v-plana-na-sofiya.html", "text": "Промяната в общия устройствен план на София се налага от обществено икономическите условия. Това заяви главният архитект Здравко Здравков на Столична община на обществено обсъждане за промени в общия устройствен план на София.Според Здравков трябва да се работи много деликатно с промените в плана, защото този консервативен инструмент дава възможности за правилно развитие на територията и да се спре стихийното разпростиране на града по периферията.Само една промяна в транспортната схема може да доведе до претоварване на определени територии или на плановото развитие на града.Освен това всяка една промяна в общия устройствен план трябва да бъде внимателно анализирана, защото когато се развиват територии, които се простират в периферията на града, преди да са обезпечени с транспортни връзки и инженерни мрежи, създават нагласи в хората, че могат да се извършват сделки и спекулации с недвижими имоти.Архитектът подчерта, че благодарение на действащия план са защитени големи зелени територии. \"Трябва много умело да се използва скалпела, с който ще работи проектантският екип\", посочи Здравков.Той е на мнение, че намесите чрез общия устройствен план дават влияние на цялостното развитие на града.Според него трябва много прецизно да се определят проблемните зони, местата, в които има очаквания за промяна, и едва тогава да се пристъпи към конкретно предвижване на плана.Той изтъкна, че темата на общественото обсъждане е по-скоро начинът, по който ще се извърши промяната в плана. Здравков обясни, че след като общинският съвет приеме визията за София в началото на лятото, едва след това ще се пристъпи към задания и конкретни действия по плана. Той смята, че чрез устройствения план ще бъдат опредени конкретните приоритети.\"Визията за развитие на града е далекоперспективна в хоризонт до 2050 г.\", заяви Здравков.Главният архитект припомни, че предишният устройствен план е действал 45 години.Един план, който не е претоварен за мен, е добър план, посочи Здравков.В заключение той заяви, че не се наема да каже къде са недостатъците на плана. Според него това ще се реши от наблюденията на гражданите.", "date": "2019.01.17", "title": "Главният архитект иска деликатни и със скалпел промени в плана на София"}
{"url": "https://news.bg/world/es-razshiryava-sanktsiite-sreshtu-siriya-1.html", "text": "На заседание на Съвета на ЕС на 21 януари ще бъде взето решение за разширяване на санкциите срещу Сирия. В \"черния\" списък ще бъдат прибавени имената на 11 души и пет компании.Това разкри високопоставен представител на ЕС в Брюксел преди първото заседание на министрите на външните работи на 28-те страни членки на ЕС за тази година, информира ТАСС.Източникът поясни, че списъкът със санкции срещу Сирия ще бъде обновен. Той поясни, че ще бъдат включени 11 души и пет компании.Запитан кои имена ще бъдат добавени, дипломатът отвърна: \"Имената ще бъдат публикувани в Официален вестник на ЕС след официалното решение в понеделник\".Източникът също така съобщи, че девет души и една компания ще бъдат санкционирани във връзка с използване на химически оръжия.", "date": "2019.01.17", "title": "ЕС разширява санкциите срещу Сирия"}
{"url": "https://news.bg/health/gripat-obhvana-i-yambol.html", "text": "От утре, 18 януари, грипна епидемия обявява и Ямбол.Учебните заведения във всички общини на областта преустановяват дейността си за 6 дни, считано от 18 до 23 януари включително.До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Припомняме, грипна епидемия вече е обявена на територията на областите Силистра, , ,  и Общо ", "date": "2019.01.17", "title": "Грипът обхвана и Ямбол"}
{"url": "https://news.bg/comments/tsarigradski-i-drugi-myureta.html", "text": "Четиридесет. Това би трябвало да е едно от числата, символизиращи близо десетгодишното управление на ГЕРБ, ако се потвърдят думите на журналистката и депутат от БСП Елена Йончева, че 40 на сто от парите, давани за пътно строителство от държавата, се връщат обратно в джобовете на властта. В сряда вечерта, в \"Шоуто на Слави\", Йончева коментира, че в България има добри пътни строители, но когато са принудени да връщат част от дадените за изграждането на трасетата пари, то те трябва да компенсират финансовата си загуба, като спестяват от количеството и качеството на влаганите материали. Йончева не каза нещо, което да не е говорено и преди, къде наяве, къде под сурдинка. Това, че от пътното строителство се краде е една от големите обществени тайни в България.Още на втората година след идването на ГЕРБ на власт, когато първото правителство на Бойко Борисов започна да превръща магистралите в символ на своя успех и да ги фетишизира, покойният вече депутат от левицата Димчо Михалевски нарече магистрала \"Тракия\" \"най-модерното депо за сгурия в страната\". Причината бе разкритието как строителите влагат като основа на пътя между Стара и Нова Загора материали като отпадъчна сгурия и пепелина, които не са позволени по технология. Тогава от АПИ и ДНСК казаха, че всичко е точно, но отказаха да покажат техническата експертиза от направената проверка. В същото време експертиза, поръчана от социалистите и направена от Университета по архитектура, строителство и геодезия показа, че пътната настилка не съответства по четири показателя на техническите изисквания и в пътното платно има вложени отпадъци от въглища. Ясно е, че това се е правело, за да се спестят пари, да се ускорят сроковете и т.н. Йончева разказа какво са и споделили специалисти за способа на измамата: \"Износващият слой трябва да е 4 см. Масово се прави 3,5 см... Има два вида твърди частици, битум и каменно брашно. За да намалят разходите част от твърдите частици се заменят с варовик, така е по-евтино. Така пътят става хлъзгав.\"Аферата с качеството на пътищата, която придоби ново измерение след ужасната августовска катастрофа край Своге, в която загинаха над 20 души, би трябвало да взриви общественото мнение, особено след разкритието на тогавашния строителен министър Николай Нанков, че при ремонта на пътя са били вложени некачествени материали, в нарушение на техническите спецификации, разбира се на по-ниска цена. Впрочем, след тази страшна катастрофа, също се разбра, че ремонтираният път е бил приет без забележки и всичко е било точно. До момента, в който автобусът с пътниците в него излетя от шосето. В което е бил вложен варовик, за да е по-евтино.Странно, но точно когато БСП започнаха през ноември м.г. кампанията за проверка на пътищата, строени с европейски пари, прокуратурата поиска имунитетът на Елена Йончева и я приши от немай-къде към делото за източването на банка КТБ. Всичко това по сигнал на ГЕРБ. Случайностите тук са наистина случайни. Цялата работа е да се затвори устата на колежката Йончева, което очевидно няма да стане и е за доброто на всички нас да не се случва. Защото именно в резултат на нейните усилия и подетата кампания на социалистите, ЕК и ОЛАФ да направят независима експертиза на участъците от \"Тракия\", \"Хемус\", \"Струма\" и \"Марица\" изградени през последните пет години, ние видях едно от чудесата на демокрацията в България - власт и бизнес, \"в един и същи строй\", багер до багера, мерцедес до мерцедеса протестираха срещу опозицията. Това си беше чиста проба сплашване.Трябва да си даваме сметка, че става въпрос за чудовищни интереси и чудовищни пари, за които си струва да направиш цялата държава за смях в очите на света, че и повече. Да припомним как през 2016 г. депутат от БСП Кирил Добрев изнесе данни, че една от често печелилите поръчки за пътно строителство фирми - \"Агромах\", е получила от АПИ 50 млн. лв. за изкопаване на канавки, като в един ден сутринта получава аванс от 25 млн. лв., а вечерта - останалите 25 милиона. Чудо на чудесата, на което сезираната прокуратура още май не е дала отговор.Един от емблематичните ремонти на ранния Борисов, още в битността му на кмет на София, бе този на бул. \"Цариградско шосе\". В резултат асфалта стана на такива бабуни, че народът прекръсти пътя от шосе на \"море\". Цариградско море. Не. Истината е, че става дума за цариградско мюре*, по-точно за мюрета. За това ни имат. Заради мълчанието. Заради възбуждането на общественото мнение покрай, вероятно също корупционни, но не с такива тежки последствия, далавери. По пътищата загиват хора, но активната част от българското общество се впечатлява и протестира от дизайна и цвета на плочките в центъра на София, от \"акулските перки\" по \"Граф Игнатиев\" и други такива безобразия. И само защото или смята, че така ще подпомогне левицата, която не му се нрави, или защото само телом пребивава в България, а духом е някъде другаде.Непукизмът на българското общество спрямо собственото му бъдеще вече придобива размери, буквално застрашаващи живота на хората и не някъде напред в годините, а тук и сега.*Мюре (Тълковен речник) - Примамка, използвана от ловци. Например жива патица, оставена на подходящо място в удобен за ловците воден басейн, привлича ято диви патици, като така стават лесни мишени за ловците.", "date": "2019.01.17", "title": "Цариградски и други мюрета"}
{"url": "https://news.bg/int-politics/tramp-manipuliral-onlayn-prouchvaniya-v-svoya-polza.html", "text": "Майкъл Коен, бивш адвокат на президента на САЩ Доналд Тръмп, обяви, че е платил на фирма да манипулира данните на две социологически проучвания \"по нареждане на и единствено в полза на\" Тръмп, съобщава в. \"Уолстрийт джърнъл\".Изданието уточнява, че Коен е платил на фирмата за данни RedFinch Solutions да манипулира две проучвания на общественото мнение в полза на Тръмп преди президентската кампания през 2016 г.\"Що се отнася до статията на \"Уолстрийт джърнъл\" за манипулиране на проучвания\", пише Коен в профила си в \"Туитър\", \"това, което направих, беше по нареждане и единствено в полза на Доналд Тръмп. Наистина съжалявам за сляпата си лоялност към човек, който не я заслужава\".Опитите да се повлияят проучванията в крайна сметка са се оказали до голяма степен неуспешни, но хвърлиха светлина върху тактиките на предизборния щаб на Тръмп и ролята на Коен в тях. По време на предизборната кампания Тръмп често споменаваше данни от социологически проучвания, за да подпомогне кандидатурата си.Миналия месец Коен беше осъден на три години затвор за ролята си в извършването на незаконни плащания на жени, за да помогне на предизборната кампания на Тръмп през 2016 г. и за лъгане на Конгреса за предложен проект за строителството на небостъргач от Тръмп в Москва.\"Уолстрийт джърнъл\" уточнява, че Коен възложил на Джон Гаугър, който управлява RedFinch Solutions, да напише компютърна програма, с която да се гласува многократно за Тръмп през февруари 2015 г. в онлайн анкета за потенциалните кандидати на Републиканската партия. Този ход е бил направен, докато Тръмп се подготвяше да се впусне в битката за президент.Тръмп е бил класиран на пето място във въпросната онлайн анкета, с около 24 000 гласа или 5 процента от общия брой.Коен също така е възложил на Гаугър да стори същото за онлайн анкета на CNBC през 2014 г., в която са се идентифицирали най-големите бизнес лидери в САЩ, въпреки че Тръмп не е успял да пробие сред топ 100 кандидатите.Според адвоката на Тръмп Руди Джулиани Тръмп не бил знаел за манипулираните онлайн проучвания.", "date": "2019.01.17", "title": "Тръмп манипулирал онлайн проучвания в своя полза"}
{"url": "https://news.bg/world/bivshiyat-ohranitel-poboynik-na-makron-zadarzhan.html", "text": "Александър Бенала, бивш помощник на президента на Франция Еманюел Макрон, е задържан по подозрение в незаконно използване на дипломатически паспорт, съобщава местният телевизионен канал BFMTV, като се позовава на представител на прокуратурата в Париж, предаде ТАСС.По думите му Бенала е задържан в рамките на открития на 29 декември 2018 г. случай, касаещ незаконно получаване на официални документи. Той е задържан по подозрение в \"злоупотреба с доверие\" и \"неправомерно използване на документи\".През август 2018 г. администрацията на президента на Франция уволни бившия президентски помощ във връзка с обвинения, че е участвал в сблъсък с участници на демонстрация в Париж. Бенала губи дипломатическия си паспорт след уволнението, но той продължил да го използва при пътуване в чужбина.В края на декември в интервю за сайта Mediapart Бенала потвърди, че през октомври един от сътрудниците на президентската администрация му е върнал паспорта и други документи при условие, че \"не върши глупости\". Елисейският дворец опроверга информацията и предаде случая на прокуратурата.", "date": "2019.01.17", "title": "Бившият охранител побойник на Макрон задържан "}
{"url": "https://news.bg/regions/zhalba-pred-kzk-sprya-obshtestvenata-porachka-za-patya-mezdra-botevgrad.html", "text": "Жалба пред Комисията за защита на конкуренцията блокира обществената поръчка за изграждането на участък от пътя Мездра - Ботевград. Става въпрос за 20-километрово трасе на път І-1 (Е-79) лот 1 от км 174+800 до км 194+122.На 12 октомври 2018 г. Агенция \"Пътна инфраструктура\" стартира обществените поръчки за избор на изпълнител при изграждането на 33 км от път I-1 между Мездра и Ботевград, обособени в два участъка - лот 1 и лот 2. Предвижда се строителството на направлението Видин - Ботевград да започне от една от най-сложните отсечки предвид терена, през който преминава. По тази причина участъкът е разделен в два лота, за да може да се работи едновременно и обектът да бъде завършен в кратък срок.Пътят ще бъде с две платна с по две ленти за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано. По нов терен бъдещият скоростен път ще се развива в участъците покрай селата Люти дол, Типченица, Новачене и Скравена. На обхода на село Люти дол ще бъдат построени два тунела с дължини 490 м и 340 м. Ще бъдат изградени и ремонтирани редица съоръжения - над жп линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществяват чрез кръгови кръстовища \"Мездра\", \"Дърманци\", \"Ребърково\", \"Люти дол\", \"Скравена\" и \"Ботевград\".За участъка от лот 2, който е с дължина 13,4 км, отварянето на офертите за изпълнение на строително-монтажните работи е предвидено за 25 януари 2019 г.Общата стойност на участъка между Мездра и Ботевград е около 302 млн. лв. без ДДС. Проектът ще се финансира със средства от републиканския бюджет.За първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя, след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е изпълнителите да завършат обекта качествено и в кратък срок.Направлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостната модернизация на трасето от Дунав мост 2 ще се осигури бърза връзка между автомагистралите \"Хемус\", \"Тракия\" и \"Струма\". С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.01.17", "title": "Жалба пред КЗК спря обществената поръчка за пътя Мездра-Ботевград"}
{"url": "https://news.bg/politics/balgarski-firmi-ne-mogat-da-si-pozvolyat-uchastie-v-modernizatsiyata-na-armiyata.html", "text": "Ние нямаме определена процедура за придобивания на този тип способности. Те не са съобразно Закона за обществени поръчки.Това заяви Йордан Божилов, който представлява Софийския форум за сигурност. Повод за интервюто му пред БГНЕС е  за преговори със САЩ за закупуване на изтребител Ф-16 за Българската армия.Според него в процедурите за придобиване на нов боен самолет, кораб и бронирани машини няма да могат да се включат български фирми заради модела на финансиране.Ние гледаме какви са подходите, които и други страни прилагат. Проблематично е това, което залагаме. То се отнася и за самолетите Ф-16, и за бронираните машини за Сухопътни войски, и за корабите, каза Божилов.Заложената идея за финансова схема заплащания не работи при самолетите Ф-16. Тя няма да работи и при другите проекти, категоричен е той.Според думите на бившия служител на министерството на отбраната България залага , който включва получаване на всички необходими продукти в рамките на 6-8 години и разсрочено разплащане за 12 г. напред.Той даде пример, че не са проучени всички възможности. При подготовка на параметрите - цена, начини на плащане и др. не са вложени всички аспекти. В процедурата за избор на нов тип боен самолет за армията ни сега са копирани изискванията от предишни процедури. През 2012 г. се е обсъждало закупуването на самолет втора ръка. Сега в новото решение са копирани същите параметри, само цената е по-висока, каза Божилов.Капацитетът за провеждане на подобни процедури не е на висота. Ние самите сме си заложили някои проблеми, които сега виждаме. Не са ни виновни нито американците, нито шведите - ние сме заложили такива параметри, допълни той.\" Ако вземем проекта за бойни машини какво се получава - народното събрание е определило, че първата година трябва да бъдат получени 12 машини. По разчетите на Министерството на отбраната те струват определена сума. Парламентът е гласувал, че бюджетът на МО ще покрие само част от тази сума. От първата до последната година фирмата-производител ще работи изцяло на загуба\", мотивира се Божилов.Втората година министерството иска да получи 20 машини. Цената им е 180 млн., а министерството ще плати 100 млн. За 6 г. фирмата-производител ще натрупа дефицит от 600 млн. лева.Според него тук е противоречието с възможността български фирми да произвеждат тези машини. Коя българска фирма може да си позволи да кредитира държавата със 600 млн. лв. за 6-8 години и да си получи възвращаемостта чак след 12 години, пита реторично Божилов.По същия начин е с корабите, по същия начин бе заложено и със самолетите. Не са отчетени всички икономически и финансови особености, обобщава финансовия аспект на модернизацията на армията ни той.Експертът даде пример, че при покупката на предишни вертолети и военнотранспортни самолети (хеликоптерите БЕЛ и Кугър и военнотранспортния самолет Спартан - б.р.), плащането е било при получаване. По-сложната схема включва и авансово плащане.\"Ако приложим схемата за разсрочено плащане, фирмата-производител трябва да вземе кредит. Този кредит има цена. Сега кредитите са около 3% на годишна основа. В дългосрочен период се оказва, че фирмата, която произвежда, ще трябва да кредитира със заем, чиято цена е не по-малко от 100 млн. лева\", заяви Божилов.Това означава, че или ще бъдат калкулирани тези 100 млн. допълнителни в цената на машините - ще получим нещо по-скъпо за по-малко способности, ще има скрити разходи. Тук трябва да бягаме от скрити разходи, тъй като се задава условие за корупция, изтъкна Божилов.Дискусиите в парламента показаха, че народното събрание се смята едва ли не за някаква установена и непроменяема величина, допълни Йордан Божилов.", "date": "2019.01.17", "title": "Български фирми не могат да си позволят участие в модернизацията на армията"}
{"url": "https://news.bg/health/babh-proveryava-hranata-v-dve-stolichni-uchilishta.html", "text": "Българска агенция по безопасност на храните проверява случай на стомашно-чревно неразположение при деца от две столични училища.Проверката е била назначена след сигнали от родителите на ученици от 72 ОУ \"Христо Ботев\" и 151 СОУ - Национално средно общообразователно училище - София.От Агенцията по храните незабавно са извършили инспекция в помещенията, в които се хранят учениците, както и на кетъринга, приготвил храната на 16 януари.При проверките не са били установени нарушения. Проби от храната вече са предоставени на лаборатория за микробиологично изпитване.Връчено е и предписание за изследване на персонала, който отговаря за приготвянето и разливането на храната.Причината за възникналото неразположение при децата все още се изяснява.", "date": "2019.01.17", "title": "БАБХ проверява храната в две столични училища"}
{"url": "https://news.bg/regions/bebe-izdahna-ot-izgaryaniya-v-gabrovo.html", "text": "Дете на годинка и половина почина заради тежки изгаряния, съобщиха от Областната дирекция на МВР в Габрово.Сигнал за инцидента бил подаден снощи около 20.57 часа.Пристигналите на адреса полицейски и медицински екипи установили смъртта на момиченцето.По първоначална информация родителите на детето го оставили за кратко на грижите на свои приятели - 33-годишен мъж и 27-годишна жена. Двамата са отведени в полицията за изясняване на съпричастността им към инцидента.По случая е образувано досъдебно производство.На детето ще бъде извършена аутопсия за изясняване на причината за смъртта.", "date": "2019.01.17", "title": "Бебе издъхна от изгаряния в Габрово"}
{"url": "https://news.bg/crime/sled-gonka-zaloviha-retsidivist-s-kradena-kola-v-sofiya.html", "text": "Столичните криминалисти заловиха автокрадец след сигнал за изчезнал автомобил.На 10 януари собственичка на лека кола потърсила помощ в полицията, след като установила, че личното ѝ превозно средство липсва. Колата била паркирана на улица \"Каймакчалан\".Полицаите предприели действия по издирването на колата и на 12 януари успели да установят местоположението на автомобила - бил паркиран пред жилищен блок в комплекс \"Връбница\". Колата вече била с подменени регистрационни табели, които също били обявени за откраднати.Полицаите изчакали и видели как мъж се качва в откраднатата кола и потегля. Последвало кратко преследване, но мъжът бил засечен, въпреки опитите му да избяга. Той оказал съпротива при арест.Впоследствие е установена самоличността на крадеца - 28-годишен, с множество криминални регистрации, свързани с подобни престъпления. Той е бил и осъждан.При огледи полицаите намерели чифт ръкавици, отвертка и истинските регистрационни табели на колата.По случая е образувано досъдебно производство. Материалите са докладвани на Районната прокуратура в София и спрямо мъжа е повдигнато обвинение. Мъжът е с мярка за неотклонение \"задържане под стража\".", "date": "2019.01.17", "title": "След гонка заловиха рецидивист с крадена кола в София"}
{"url": "https://news.bg/health/nov-test-izsledva-belodrobnata-zryalost-na-bebeto.html", "text": "Въвеждат неинвазивен тест за определяне на белодробна зрялост на плодa при бременности с риск от преждевременно раждане. Новата процедура е възможна в столичната болница \"Майчин дом\". Тестът е 100% неинвазивен, съобщи БНР.Средно всяко пето бебе, родено в \"Майчин дом\", е недоносено, информират от болницата. Основното и най-често срещано предизвикателство при преждевременно родените деца е зрелостта на белия дроб и възможността за самостоятелно дишане. Новият тест ще може да предвиди това с по-голяма точност още по време на бременността.До сега са използвани тестове за оценка на белодробната зрялост на плода изискват амниоцентеза, която е свързана с рискове.Припомняме, амниоцентеза е процедура при която малко количество околоплодна течност се взема от околоплодния сак (амниотичния сак), в който се намира бебето по време на бременност. Тази течност е съставена основно от урината на бебето и секрети от устата и белите дробове, но в нея се намират и клетки на плода, излющени от кожата, както и от неговия бял дроб. Клетките могат да се изследват генетично, за да се изследва здравето на плода.Новият неинвазивен тест е анализ на ехографско изображение, който дава точен резултат в рамките на няколко минути. Той се характеризира с достоверност и надеждност като при всеки друг тест.Системата е уеб-базирана. Тя се основава на анализ чрез електронен достъп до база данни, като изчислява и определя в реално време степенната на белодробна зрялост и риска от развитие на усложнения в ранният неонатален период.Изследването се прилага само по лекарска преценка. Към момента стойността му не се заплаща от Здравната каса НЗОК.", "date": "2019.01.17", "title": "Нов тест изследва белодробната зрялост на бебето"}
{"url": "https://news.bg/world/korbin-obyavi-usloviyata-si-kam-mey.html", "text": "Лидерът на Лейбъристката партия Джереми Корбин заяви, че отказът на премиера на Великобритания Тереза Мей да изключи сценарий Брекзит без споразумение показва, че \"не е сериозна\" за постигане на съгласие с парламента за напускането на ЕС, информират \"Гардиън\" и Скай нюз.Според него предложението на Мей за разговори с другите партии за алтернативно споразумение за Брекзит е просто \"номер\" и тя наистина не е склонна да направи промени в договореното с ЕС споразумение. Корбин вярва, че премиерът иска да организира \"фиктивни разговори\", за да заплаши депутатите със сценарий Брекзит без споразумение, освен ако не получи подкрепа за \"нескопосаното\" споразумение, което вече беше Лейбъристът призова Мей по време на реч в южния английски град Хейстингс да се откаже от сценарий без сделка, да\"изостави червените линии\" и да работи с Лейбъристката партия и другите политически сили за постигане на споразумение, подкрепяно от мнозинството британци. Той припомни, че Лейбъристката партия иска споразумение, което ще гарантира оставане на Лондон в митническия съюз и поддържане на \"силни отношения в единен пазар\" с ЕС.По думите му Мей е претърпяла най-голямата загуба в историята на британския парламентаризъм.Това е най-голямата загуба на правителство в историята. Нейното споразумение е мъртво, обяви той и добави, че Мей \"напълно е неспособна да проумее какво всъщност се случва\". Корбин съобщи, че правителството харчи 4,8 милиарда британски лири в подготовката за Брекзит без споразумение, въпреки че няма да се осъществи.Джереми Корбин не изключва отлагане на Брекзит или организиране на втори референдум.Лейбъристът изпрати писмо на премиера, в което отправя исканията на партията, включително да изключи сценарий Брекзит без сделка.Междувременно Европейската комисия коментира, че председателят Жан-Клод Юнкер не е получавал молба от Лондон за отлагане на Брекзит. Брюксел поясни, че ако Великобритания предприеме такава стъпка, Лондон ще трябва официално да обясни причината, тъй като това трябва да бъде одобрено единодушно от всички страни членки.", "date": "2019.01.17", "title": "Корбин обяви условията си към Мей"}
{"url": "https://news.bg/health/vremenno-zatvoriha-infektsioznoto-otdelenie-v-dobrichkata-bolnitsa.html", "text": "Временно затворено е отделението по инфекциозни болести в Многопрофилната болница в Добрич. Причината - и двамата лекари, които работят в него, са болни, съобщи БНР.Част от пациентите от Инфекциозното отделение са прехвърлени в Детското отделение на многопрофилната болница в Добрич.Новите пациенти още от Спешното отделение се пренасочват към инфекциозна клиника във Варна.Директорът на болницата д-р Светозар Байчев се опасява, че Инфекциозното отделение в бъдеще може да бъде закрито.Недостиг на кадри в Добричката болница има и в отделението по реанимация.В реанимацията работещите лекари са в пенсионна и предпенсионна възраст. От години там не са назначавани млади специалисти, допълни д-р Байчев.", "date": "2019.01.17", "title": "Временно затвориха инфекциозното отделение в Добричката болница"}
{"url": "https://news.bg/finance/makedoniya-ima-interes-za-savmestno-izgrazhdane-na-yadrena-tsentrala.html", "text": "Повече от два пъти е нараснал българският износ за Република Македония през последните 10 години. Това заяви заместник-министърът на икономиката Александър Манолев по време на с участието на над 100 представители на бизнеса от двете държави.\"Общият ни стокообмен расте с подобни темпове и достига 723 млн. евро\", посочи Александър Манолев. По думите му устойчиво се увеличават и българските инвестиции в Македония. Те са съсредоточени в сектори като банкова и застрахователна дейност, металургия, хранително-вкусова промишленост, геоложки проучвания, информационни технологии и телекомуникации, сектора на услугите и други.Манолев акцентира и върху най-добре развиващите се сектори на българската икономика - машиностроене, информационни технологии, селско стопанство. Той изрази надежда, че форумът ще спомогне за установяването на дългосрочни партньорства между български и македонски компании и че все повече наши стоки ще намерят място на пазара на югозападната ни съседка.\"Привличането на чуждестранни инвестиции е процес, в който не трябва да се възприемаме като конкуренти, а като партньори\", подчерта още зам.-министърът.Вицепремиерът Томислав Дончев също заяви, че България и Македония имат сериозен потенциал за развитие, създаден от Договора за добросъседство. Договорът обаче не бил достатъчен - трябвало този потенциал да се разгърне и развие допълнително в икономически план.Пазарът на Република Македония е атрактивен за българските компании предвид ниските транспортни разходи, сходните изисквания към стоките и услугите. За първите девет месеца на 2018 г. двустранният стокообмен между България и Република Македония възлиза на 550 млн. евро, трябва да работим за ръст с 50%, призова Дончев.Вицепремиерът по икономическите въпроси на Македония Кочо Ангюшев от своя страна видя и голям потенциал за развитие в енергийния сектор, включително чрез партньорство при изграждането на нова атомна електрическа централа и обща енергийна борса.Участие във форума взеха и заместник-министърът на туризма Любен Кънчев, изпълнителният директор на Изпълнителната агенция за насърчаване на малките и средните предприятия Бойко Таков. Събитието беше официално открито от Дончев и Ангюшев.", "date": "2019.01.17", "title": "Македония има интерес за съвместно изграждане на ядрена централа"}
{"url": "https://news.bg/society/ekozashtitnitsi-iskat-ostavkata-na-neno-dimov-zaradi-pirin.html", "text": "Природозащитници настояват за оставката на министъра на околната среда и водите Нено Димов.След вчерашното окончателно  (ВАС), което отмени от декември 2017 г., от Коалицията от неправителствени организации и граждански групи \"За да остане природа в България\" искат министърът да поеме политическа отговорност за случая.Екозащитниците настояват и за среща с премиера Бойко Борисов, на която да се изясни кой ще поеме персоналната отговорност за нарушенията на българското и европейското законодателство, както и да се обсъдят вариантите за устойчивото развитие на региона.От Коалицията призовават министър-председателя да извърши персонална оценка на работата на министър Нено Димов и на директора на Националната служба за защита на природата Мирослав Калугеров заради тяхното дългогодишно въвеждане в заблуждение на правителството за законовата ситуация в Национален парк Пирин и разпоредбите на европейските директиви.Природозащитниците са на мнение, че проектозаконът за изменение на Закона за биологичното разнообразие се нуждае от сериозна преработка.Те изразяват и своята готовност да работят с местните хора, които искат да развиват региона си, без обаче това да разрушава защитената природа на Пирин., смятат от Коалицията.Според тях решението на съда е важно по следните причини:", "date": "2019.01.17", "title": "Екозащитници искат оставката на Нено Димов заради Пирин"}
{"url": "https://news.bg/int-politics/ukrainskata-naftogaz-arestuva-aktivi-na-gazprom-za-nad-2-5-mlrd-dolara.html", "text": "Украинската държавна газова компания \"Нафтогаз\" е арестувала чуждестранни активи на руския газов гигант \"Газпром\" на стойност, надвишаваща сумата от 2,56 млрд. долара, присъдена от арбитража в Стокхолм. Това обяви директорът на украинската компания Андрей Коболев, цитиран от руските медии.\"Вече започнахме да ги получаваме: отписваме извънредните средства, които \"Газпром\" ни преведе за транзит. Второ, заведохме съдебни дела в около шест страни. В три от тях - в Холандия, Швейцария и Великобритания - в близко бъдеще ще има съдебни заседания за принудителна продажба. Там вече започнаха арести на активи\", уточнява Коболев.Той отбелязал, че гледа на този процес \"много оптимистично\".\"Газпром\" има имущество в чужбина на стойност десетки милиарди долари. Ние вече сме арестували имущество за сума, надвишаваща размера на дълга на \"Газпром\" към нас. Смятам, че е реалистично да го направим през тази година\", добави ръководителят на \"Нафтогаз\".През декември 2017 г. и февруари 2018 г. Арбитражният съд в Стокхолм се произнесе по спорове между \"Газпром\" и \"Нафтогаз\" по отношение на договорите за доставка и транзит на газ, като в крайна сметка задължава руската компания да заплати 2,56 млрд. долара на украинската компания.\"Газпром\" обжалва решението, но Украйна започна опити за принудително събиране на тези средства.През септември апелативният съд в Швеция отмени решението, блокирайки опитите на \"Нафтогаз\" да арестува активи на \"Газпром\".", "date": "2019.01.17", "title": "Украинската \"Нафтогаз\" арестува активи на \"Газпром\" за над 2,5 млрд. долара"}
{"url": "https://news.bg/world/razkrito-e-nay-golyamoto-nereglamentirano-sabirane-na-lichni-danni.html", "text": "Разкрито е най-голямото нерегламентирано събиране на лични данни, което съдържа повече от 770 милиона имейла и пароли, публикувани на популярен хакерски форум в средата на декември, пише \"Гардиън\".87-те гигабайта данни са открити от изследователя Трой Хънт, който ръководи сайта, позволяващ на интернет потребители да проверяват дали тяхна лична информация е била подложена на хакерска атака.Хънт, който нарича ъплоуда \"Collection #1\", коментира, че вероятно става въпрос за много различни индивидуални прониквания от буквално хиляди различни източници, отколкото да представлява една голяма хакерска намеса.Иначе той отбелязва, че и с други прониквания в миналото общо има 1 160 253 228 имейли и пароли, както и 21 222 975 уникални пароли. Докато повечето от имейлите са споделяни между хакери и преди, включително 360 милиона профила в MySpace през 2008 г. и 164 милиона профила в LinkedIn през 2016 г., Хънт отбелязва, че преди не е било известно за пробив в 140 милиона имейл адреса. Този пробив може да е вследствие на една хакерска атака, много по-малки или смесено.Според експерти откритията в Collection #1 подчертават необходимостта потребителите да използват по-защитени пароли.", "date": "2019.01.17", "title": "Разкрито е най-голямото нерегламентирано събиране на лични данни "}
{"url": "https://news.bg/crime/politsiyata-izdirva-shofyor-blasnal-mladezh-i-izbyagal.html", "text": "Полицията в Смолян издирва шофьор, блъснал 15-годишно момче и избягал от местопроизшествието.Инцидентът станал вчера към 7.00 часа сутринта на улица в с. Барутин.По първоначална информация младежът вървял по уличното платно и при удара паднал на земята. Той получил травма на главата и бил откаран в болница, където му била оказана медицинска помощ. Към момента момчето е освободено за домашно лечение.На мястото на катастрофата е извършен оглед и е започнало издирване на шофьора беглец.Полицията призовава хората, които разполагат с информация за издирвания, да сигнализират на тел. 112 или в най-близкото поделение на МВР.", "date": "2019.01.17", "title": "Полицията издирва шофьор, блъснал младеж и избягал"}
{"url": "https://news.bg/crime/razreshiha-ekstraditsiya-na-kazahstanets-obvinen-za-prisvoyavane-na-1-7-mln-leva.html", "text": "Бургаските съдии допуснаха екстрадиция на казахстански гражданин, обвинен за длъжностно присвояване в големи размери в родината си. Делото бе гледано в Окръжен съд - Бургас, съобщиха от съда.Посочената присвоена сума от Максим Л. според казахстанския съд по равностойност в лева се равнява на 1 743 876 лева. У нас обвиняемият е с постоянен арест.Казахстанецът Максим Л. може да бъде предаден на родната му страна в изпълнение на официална Молба за екстрадиция. Производството е по реда на чл. 17, ал. 1 от Закона за екстрадицията и Европейската заповед за арест, уточняват от съда.Адвокатът на Максим Л. също изрази доброволно съгласие за незабавна екстрадиция. За обвинението в Наказателния кодекс на Република Казахстан има максимален срок 12 години затвор, а в Наказателния кодекс на Република България е от 10 до 20 години.Бургаските съдии констатират, че има основания, за да се уважи изразеното от исканото лице съгласие за незабавно екстрадиране. В конкретния случай исканото лице е гражданин на Р. Казахстан. Той няма предоставено убежище в България, не се ползва с имунитет по отношение на наказателната юрисдикция на страната ни и е наказателно отговорно, съобразно българското законодателство.От приложените материали към Молбата за екстрадиция се установява, че за повдигнатите на исканото лице обвинения не се налага смъртно наказание в искащата държава.Съдът установи също така, че срещу исканото лице няма висящо наказателно производство за престъпление различно от това, за което се иска екстрадирането му и няма наказание, което следва да се изтърпи в страната ни.", "date": "2019.01.17", "title": "Разрешиха екстрадиция на казахстанец, обвинен за присвояване на 1,7 млн. лева"}
{"url": "https://news.bg/world/turtsiya-priznava-makedoniya-s-konstitutsionnoto-y-ime.html", "text": "Турция признава Македония с конституционното й име, пише \"Катимерини\".Министърът на външните работи на Турция Мевлют Чавушоглу заяви, че Анкара очаква присъединяването на Македония към НАТО \"без повече отлагане\" след ратифицирането на споразумението с Гърция.\"Турция признава Македония с конституционното й име\", обяви той.\"\", изтъкна турският топ дипломат по време на пресконференция в Анкара след среща с македонския си колега Никола Димитров.Чавушоглу отбеляза, че стабилността на Македония е важна за стабилността на Балканите, където Турция се радва на \"много добри отношения\" с Албания, Босна и Херцеговина и Черна гора.", "date": "2019.01.17", "title": "Турция признава Македония с конституционното й име"}
{"url": "https://news.bg/int-politics/velikobritaniya-ostava-v-es-pri-referendum-sega.html", "text": "Мнозинството от британците биха гласували за оставане в Европейския съюз, ако бъде проведен още един референдум, като разликата между \"за\" и \"против\" би била 12 процента. Това показва ново социологическо проучване на YouGov, проведено на 16 януари, съобщава \"Ройтерс\".Това е най-голямата разлика в полза на опцията за оставане в ЕС след шокиращия референдум през 2016 г.Резултатите от проучването, разпространени от кампанията \"Гласът на хората\", която настоява за нов референдум, показват, че 56 на сто ще гласуват за оставане в ЕС, а 44% ще гласуват да гласуват за излизане от Общността, изключвайки онези, които няма да гласуват или не знаят как биха гласували.\"Преднината от 12 процента за оставане е най-голямата досега\", изтъкна Питър Келнър, бивш директор на YouGov.На референдума на 23 юни 2016 г. 17,4 млн. избиратели, или 51,9 процента, подкрепиха излизането от ЕС, докато 16,1 млн. души, или 48,1 подкрепиха оставането в Общността.Проучването на YouGov показа, че 48 процента биха гласували за оставане в ЕС, 38 процента ще гласуват за излизане, 6 процента няма да гласуват, а 7 процента не знаят как ще гласуват. Проучването е направено сред 1070 души.Подкрепата за нов референдум сред поддръжниците на опозиционната Лейбъристка партия е 78 на сто, показва проучването.", "date": "2019.01.17", "title": "Великобритания остава в ЕС при референдум сега"}
{"url": "https://news.bg/crime/varnaha-na-prokuraturata-deloto-za-prodazhbata-na-tsarskite-konyushni.html", "text": "Специализираният наказателен съд върна обвинението срещу бившия областен управител Веселин Пенев и лицензирания оценител Юлия Димитрова-Цекова на прокуратурата. Мотивът е допуснати процесуални нарушения. Решението на съда може да се обжалва пред Апелативния специализиран наказателен съд в 7-дневен срок.Бившият областен управител е обвинен заради сделка с Царските конюшни, причинила щета в размер над 10 млн. лв. - формирана от разликата между реална и продажна стойност на имота.Пенев е обвинен и за умишлена безстопанственост и настъпили вредни последици и за областната управа и за държавата.Припомняме, именно след избухването на скандала с Царските конюшни,  Той бе номинация на Реформаторския блок, част от предишното правителство на Бойко Борисов.Имотът е близо 7.5 дка и е бил продаден за 658 870 лв. без ДДС, а реалната му пазарна цена е била 10 989 000 лева. Той е бил разделен на три части, за да се намали продажната стойност на всяка една от тях, а така се избягвало и задължението продажбата на държавен имот за над 500 000 лева да става с решение на Министерския съвет.На 11 януари тази година зам.-кметът на София Тодор Чобанов заяви, че Столичната община иска  Той обяви това намерение по време на проверка на работата по укрепването на сградите. Ремонтът се наложи, след като през лятото на 2018 година . Според различни мнения .Юлия Димитрова-Цекова е обвинена, че като лицензиран оценител е дала невярна оценка и заключение за определяне пазарна стойност на оценяваното недвижимо имущество, което е частна държавна собственост. От това са произтекли значителни щети за българската държава.По време на разпоредителното заседание съдът не уважи предявените граждански искове от Министерство на финансите. ", "date": "2019.01.17", "title": "Върнаха на прокуратурата делото за продажбата на Царските конюшни"}
{"url": "https://news.bg/world/britanskite-vlasti-zadarzhaha-ruski-tovaren-korab.html", "text": "Британските власти задържаха заради дългове на корабособственика руския товарен кораб \"Кузма Минин\", който преди това бе заседнал в плитчини недалеч от британското пристанище Фалмут, съобщава \"Спутник\".\"Според нашите документи е задържан преди около седмица. Понастоящем, доколкото ми е известно, корабът се намира в Обединеното кралство и под арест от кредитори за дългове на корабособственика\", коментира координаторът на Международната федерация на транспортните работници Сергей Фишов.Корабният оператор, Мурманската корабна компания, отказа да предостави информация. Според Фишов, дружество има девет кораба в чужбина, като част от тях също са задържани.\"Кузма Минин\" е кораб за насипни товари с водоизместимост от 16 000 тона и бе спасен от британската брегова охрана миналия месец, след като заседна в плитчини до бреговете на Корнуол на 18 декември.Преди инцидента, корабът дълго време престоява в холандското пристанище Тернеузен поради търговски спор между собствениците на кораба и техни партньори. 18 души от екипажа са били на борда на кораба, когато е заседнал.", "date": "2019.01.17", "title": "Британските власти задържаха руски товарен кораб"}
{"url": "https://news.bg/world/boris-dzhonsan-kam-pravitelstvoto-nezabavno-zashtitete-pravata-na-grazhdanite-na-es.html", "text": "Борис Джонсън, бивш външен министър на Великобритания и лидер на групата, поддържаща Брекзит, призова правителството да приеме законодателство, което ще защити правата на гражданите на ЕС на Острова след Брекзит, без значение какво ще се случи, информират Скай нюз и \"Гардиън\".В \"Туитър\" той написа, че ще е напълно погрешно да се държат гражданите на ЕС под напрежение, също така не могат да се използват като разменна монета от Великобритания и заслужават яснота.Според него никой няма да спечели от отлагане. Джонсън призовава за незабавно приемане на законодателство, което ще защити гражданите на ЕС и техните семейства - точно както в ", "date": "2019.01.17", "title": "Борис Джонсън към правителството: Незабавно защитете правата на гражданите на ЕС"}
{"url": "https://news.bg/world/frantsiya-zadeystva-plan-za-brekzit-bez-sdelka.html", "text": "Франция отделя десетки милиони евро, за да се подготви за сценария Брекзит без споразумение.Това съобщи премиерът на страната Едуар Филип, цитиран от Скай нюз.Филип обяви, че Франция ще инвестира милиони евро в пристанища и летища като част от задействането на плановете за Брекзит без споразумение. Той поясни, че Париж отделя 50 милиона евро.\"\", подчерта той.По-рано френският президент Еманюел  ", "date": "2019.01.17", "title": "Франция задейства план за Брекзит без сделка"}
{"url": "https://news.bg/world/poredni-rekordni-temperaturi-ot-50-c-v-avstraliya.html", "text": " Рекордни температури от 50 градуса по Целзий са отчетени в Австралия с поредната гореща вълна, която в момента е в четвъртия си ден, съобщава \"Гардиън\".Австралия отчете рекордни горещини и през декември, съобщава Бюрото по метеорология в съобщение относно \"необичайния продължителен период на горещи вълни\" в по-голямата част от страната. Бюрото потвърждава статистиката за последните 24 часа и предупреждава че предстои още повече горещо време.\"Горещата вълна в северната част на Виктория донесе вчера няколко рекорда: 45.3C в Албъри-Уодонга и беше най-горещият отчетен ден, като този рекорд обхваща над 30 години\", обяснява метеорологът Род Диксън.Друг публикуван рекорд е в Мангалор северно от Мелбърн, достигайки 44.8С, най-горещия си ден от януари. А най-горещият ден в северната част на Ярравонга е с 45.7С. \"Най-общо казано, на север вчера температурите варираха между 45 и 46 градуса, доста горещо\", допълва Диксън.Нощта донесе само леко облекчение, тъй като температурите паднаха до около 27 градуса. През последните три дни максималните температури в Южна Австралия са с 10 до 14 градуса над средните.В изявлението си за климата за последния месец, Бюрото съобщава, че тази Коледа е най-топлата Коледа в Австралия, откакто съществуват записи за температурите на континента.\"Общата средна температура на Австралия за декември е най-високата в историята, 2.13 градуса над средната за 1961-1990 и повече от 0.3 градуса по-топла от предишния рекорд от 1972 г.\", допълва Бюрото по метеорология.В декларацията за климата се казва, че средните максимални и средни минимални температури в Австралия за декември също са рекордно топли, като средният минимум е с над половин градус над предишния рекорд от 1972 година.Много области предупреждават за опасности за здравето, свързани с горещата вълна, което продължава. Държавната служба за извънредни ситуации също предупреждава за горещи вълни, като администрацията на Южна Австралия е обявила червен код.Температурите в западната част на Сидни се очаква да стигнат до 45 градуса в петък, преди очакваната хладна промяна в събота. Властите отново предупреждават хората да вземат допълнителни мерки, като остават на закрито, поддържат хидратация си и ограничават физическата активност по време на екстремните горещини.", "date": "2019.01.17", "title": "Поредни рекордни температури от 50 °C в Австралия"}
{"url": "https://news.bg/disasters/silna-eksploziya-i-pozhar-v-universitet-vav-frantsiya.html", "text": "Силна експлозия е избухнала в една от сградите на Университета в Лион, след което е последвал е пожар, обявиха френските власти, съобщава \"Асошиейтед прес\".Най-малко трима души са били леко ранени.От университета посочват, че строителни работи са били причина за инцидента и че това е станало \"случайно\".Властите в лионското предградие Вилюрбан, където се намира университетът, написаха в \"Туитър\", че районът е евакуиран след експлозията. Допълва се, че експлозията е засегнала покрива на сградата.Длъжностно лице от местните служби за спешно реагиране отбеляза, че на мястото са били изпратени пожарникари.Експлозията се случва дни след като взрив, причинен от изтичане на газ, удари пекарна в Париж, при което загинаха четирима души и няколко бяха ранени.", "date": "2019.01.17", "title": "Силна експлозия и пожар в университет във Франция"}
{"url": "https://news.bg/society/balgarin-pochina-pritrudov-intsident-v-italiya.html", "text": "56-годишен българин е починал след тежък инцидент в Падуа, Италия.Българинът е починал в здравно заведение, след като тежкотоварен камион го е прегазил, пише bTV. ИИнцидентът станал, когато мъжът бил на работното си място в двора на компанията \"Ферау\", където е трябвало да разтовари материал от превозно средство.Мъжът е бил транспортиран в критично състояние в болница.Властите в Италия изясняват обстоятелствата около случилото се. По първоначална информация става въпрос за невнимание от страна на 29-годишния шофьор на камиона.В същата компания работят съпругата на мъжа и двете им деца. Дейността на компанията е свързана с производство и търговия на железни профили.От началото на годината, само в рамките на 16 дни, смъртните случаи на работното място в Италия са 21, сочат статистически данни.", "date": "2019.01.17", "title": "Българин почина притрудов инцидент в Италия"}
{"url": "https://news.bg/curious/yazovir-drenov-dol-zamrazna.html", "text": "Язовир \"Дренов дол\" замръзна, информира БНР.Любимият на рибарите водоем в района на Кюстендил е замръзнал заради студеното време в района през последните няколко дни. Замръзналият водоем е изключителна атракция за пътуващите по околовръстния път за ГКПП \"Гюешево\", допълват от общественото радио.Най-запалените рибари се опитват да ловят риба, като копаят дупки по ледената кора. Според тях това прави преживяването по-вълнуващо.По думите на един от ентусиастите обаче трябва много да се внимава за това къде точно да се копаят дупките за въдиците, за да няма опасност от пропадане в ледените води. Ледът трябвало да е с дебелина от поне 15 сантиметра, за да може човек спокойно да се качи върху леда.", "date": "2019.01.17", "title": "Язовир \"Дренов дол\" замръзна"}
{"url": "https://news.bg/world/toni-blear-otlaganeto-na-brekzit-e-pochti-neizbezhno.html", "text": "Отлагането на Брекзит е \"почти неизбежно\". Това смята бившият премиер на Великобритания Тони Блеър.Ако сега бях в правителството, вече щях да водя разговори за условията за отлагане. Бих казал, че се нуждаем от допълнително време, за да изясним парламентът какво иска, отбеляза той пред Би Би Си.Но Блеър призова ЕС да направи промени. Според него през последните 30 месеца европейската политика е в бъркотия заради проблеми, които доведоха до Брекзит, включително страха около имиграцията и пренебрегването на хората.\"В рационален свят Европа би се замислила отново върху основните въпроси, които доведоха до Брекзит и предизвикват тези политически конвулсии в Европа\", подчерта Блеър.Бившият лидер на Лейбъристката партия разкритикува премиера Тереза Мей заради това, че не отстъпва по отношение на наложените от нея граници, но в същото време той подчерта, че лидерът на лейбъристите Джереми Корбин трябва да преговаря с Мей. Той призова министър-председателя да се превърне в \"арбитър\" при разглеждането на предлаганите от депутатите варианти за Брекзит.Лейбъристът отново повтори, че най-добрият вариант е втори референдум, защото \"твърд\" Брекзит ще е много \"болезнен\" за икономиката, а \"мек\" Брекзит ще е \"безсмислен\", тъй като ще доведе до пренасочване на власт към ЕС, а Лондон няма да има влияние.", "date": "2019.01.17", "title": "Тони Блеър: Отлагането на Брекзит е почти неизбежно"}
{"url": "https://news.bg/regions/419-uchilishta-sa-zatvoreni-zaradi-gripa.html", "text": "419 училища са в грипна ваканция. Очаква се днес да бъде обявена такава в още учебни заведения. Това заяви министърът на образованието и науката Красимир Вълчев пред журналисти в парламента.Най-много са затворените училища в Пловдив, Бургас и Стара Загора. В Пловдив са близо 140, в Бургас - 137, в Стара Загора - 120. Във Варна затворените училища днес са 36 на брой. 65 училища не работят в област Шумен, а в Силистра - 18.В другите области имало по няколко затворени училища.От днес деца не учат и в Перник. Там в 40 училища е обявена грипна ваканция.Догодина може двата учебни срока да не са задължително равни, за да не се налага почивният ден между тях да бъде в средата на седмицата, коментира още Вълчев.", "date": "2019.01.17", "title": "419 училища са затворени заради грипа"}
{"url": "https://news.bg/politics/dogovaryame-obsht-granichen-kontrol-s-makedoniya.html", "text": "България и Македония работят за общ граничен контрол и опростяване на пропускателния режим, съобщиха от Министерския съвет. За това се договориха вицепремиерът Томислав Дончев и македонския му колега по икономическите въпроси Кочо Ангюшев.Двамата проведоха среща по време на официалното посещение на вицепремиера Дончев за Българо-македонския бизнес форум, който се провежда днес в Скопие.Общ приоритет за двете държави е изграждането на транспортен коридор № VІІІ и железопътната линия по направлението Скопие - София. България ще направи всичко необходимо да бъде ускорено завършването, заяви вицепремиерът Дончев.По думите на македонския вицепремиер Кочо Ангюшев Република Македония има интерес към засилване на сътрудничеството с България и в сектор енергетика.Вицепремиерите Дончев и Ангюшев искат да бъдат ревизирани всички правила и административни режими, които утежняват инвестициите и търговията между двете страни.", "date": "2019.01.17", "title": "Договаряме общ граничен контрол с Македония"}
{"url": "https://news.bg/society/nad-40-000-sa-izdadenite-bezplatni-e-vinetki-za-horata-s-uvrezhdaniya.html", "text": "44 323 са издадените до момента безплатни електронни винетки на хора с увреждания, съобщиха от Министерството на труда и социалната политика.Подадените заявления за получаване на безплатен стикер са 63 824.Дирекциите \"Социално подпомагане\" обработват и одобряват документите в 7-дневен срок от подаването им, след което ги предоставя по електронен път чрез защитен канал на Агенция \"Пътна инфраструктура\" (АПИ).В срок до края на работния ден, следващ деня на получаване на дневната заявка, АПИ издава безплатна годишна електронна винетка със срок на валидност една година.На сайта www.bgtoll.bg и на интернет страницата на Агенцията за социално подпомагане  хората с увреждания ще могат да проверяват дали им е издаден винетен стикер чрез бутон \"Проверка на електронна винетка на правоимащите лица\".При посещение на линка, проверката се извършва чрез въвеждане на регистрационния номер на автомобила, след което системата ще визуализира информация за заредена електронна винетка в АПИ и срока на валидността ѝ.До въвеждането на новата функционалност хората с увреждания могат да проверяват дали им е издадена електронна винетка в дирекция \"Социално подпомагане\" по настоящ адрес.Заявление-декларация може да се подава още с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги.Има и възможност за подаване на заявления по електронен път и чрез Системата за сигурно електронно връчване на електронен адрес e-gov.bg. Достъпът до системата става чрез квалифициран електронен подпис или чрез персонален идентификационен номер на НОИ.Винетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година.През 2018 г. Агенция \"Пътна инфраструктура\" е предоставила на дирекциите \"Социално подпомагане\" безплатно 231 371 годишни винетки за леки автомобили на стойност 22 442 987 лв. Те са за сметка на бюджета на АПИ.Припомняме, заради многобройните проблеми, които възникнаха при старта на продажбата им, се стигна до  инж. Светослав Глосов,, както и на още двама чиновници. трябваше да тръгне от 1 януари под шапката на новосъздаденото преди шест месеца ТОЛ управление.Още в първия работен ден обаче се оказа, че в цялата страна няма никаква готовност за продажба, системата не работи, а  ", "date": "2019.01.17", "title": "Над 40 000 са издадените безплатни е-винетки за хората с увреждания"}
{"url": "https://news.bg/world/es-gotov-da-otlozhi-brekzit-pri-nyakolko-usloviya.html", "text": "Европейският съюз е готов да гарантира повече време на Великобритания за уреждане на Брекзит, но в замяна ще поиска споразумение между консервативното правителство и лейбъристката опозиция, което ще гарантира, че Обединеното кралство ще напусне Общността при условията, съгласувани с Брюксел.Това пише испанският вестник \"Паис\".Цитирайки дипломатически източници, изданието твърди, че целите на ЕС са Лондон да признае, че остава в митническия съюз и че ще предотврати \"твърда\" граница между Северна Ирландия и Ирландия.Без тези две условия ще бъде почти невъзможно да се избегне Брекзит без договорености, но дипломатите отбелязват, че отхвърлената на премиера Тереза Мей сделка за Брекзит с ЕС е толкова голям \"провал\", че \"слага край на пазарлъка\".По-рано днес бившият британски премиерВчера се появи информация, че  Преди плановете включваха отлагане на Брекзит с три месеца от 29 март до юни.", "date": "2019.01.17", "title": "ЕС готов да отложи Брекзит при няколко условия"}
{"url": "https://news.bg/crime/hvanaha-mazh-i-zhena-s-200-gr-kokain-i-5-kg-treva.html", "text": "Полицаите от Столичната дирекция на вътрешните работи и Областната дирекция в Бургас хванаха мъж и жена с голямо количество и различни по вид наркотици, съобщиха от пресцентъра на МВР.Вчера, 15 януари, двамата се придвижвали с лек автомобил, когато полицаите ги спрели за проверка на изхода на София, в района на КПП \"Враня\". При претърсването на колата униформените намерили близо 200 грама кокаин и 5 килограма марихуана.Двамата са задържани за срок до 24 часа, като по случая е образувано досъдебно производство под надзора на Софийската градска прокуратура. И двамата са жители на Димитровград.Днес срещу двамата е внесено обвинение. Мерките има за неотклонение са удължени за срок до 72 часа. Предстои обвинението да поиска постоянен арест спрямо двамата, информира прокуратурата.Разследването случая продължава.", "date": "2019.01.17", "title": "Хванаха мъж и жена с 200 гр кокаин и 5 кг трева"}
{"url": "https://news.bg/int-politics/shotlandtsite-tereza-mey-shte-slusha-samo-ako-sme-saglasni-s-neya.html", "text": "Първият министър на Шотландия Никола Стърджън настоя, че британският премиер Тереза Мей не желае да изслуша предложенията относно споразумението за Брекзит, освен ако не са в съответствие с нейните мнения, съобщават британските медии.\"Така че не всичко е поставено на масата. Предложението на премиера за разговори е обещание да слуша, но само ако всички сме съгласни с нея\", написа Стърджън в \"Туитър\" след разговор с Тереза Мей.Тя добави, че нейната Шотландска национална партия \"няма да бъде съучастник в по-нататъшна загуба на време\" и отбеляза, че ще бъде отворена за допълнителни разговори, ако премиерът се съгласи да \"изключи вариант за Брекзит без споразумение, да бъде готова да удължи действието на чл. 50 от Лисабонския договор и да се съгласи поне да разгледа провеждането на друг референдум\".След като  вчера, Тереза Мей заяви, че е отворена за преговори с лидерите на всички партии, за да работи за сключване на споразумение за Брекзит, което \"хем изпълнява решението на референдума, хем има подкрепата на парламента\".Повечето опозиционни партии настояха от Мей да забрави за варианта за излизане от ЕС без споразумение, а лейбъристите отказват дори да се срещнат с нея за преговори, докато има възможност Великобритания да излезе от ЕС без споразумение.", "date": "2019.01.17", "title": "Шотландците: Тереза Мей ще слуша, само ако сме съгласни с нея"}
{"url": "https://news.bg/regions/kmet-blagodari-na-efreytor-spasil-mazh-ot-pozhar-v-selo-mihaylovo.html", "text": "Военнослужещ от Сухопътните войски е помогнал на човек в беда в старозагорското село Михайлово, съобщиха от Министерството на отбраната.Ефрейтор Господин Илиев Янков е спасил човек от пожар. Кметът на селото Елена Христова благодари на командира на 2-ра Тунджанска механизирана бригада бригаден генерал Костадин Кузмов за проявената доблест от неговия подчинен.На 9 януари 2019 г. около 16.00 ч. в село Михайлово избухнал пожар в къща, собственост на 65-годишен мъж. Огънят е пламнал от късо съединение.Ефрейтор Господин Янков от батальона за логистично осигуряване от състава на 2-ра Тунджанска механизирана бригада - Стара Загора бил в полагаем домашен отпуск. При вида на горящата къща влязъл в сградата със собствен пожарогасител. Там имало две бутилки с газ пропан-бутан.Военният изкарал газовите бутилки и извел 65-годишния мъж от горящата къща. До идването на пожарникарите ефрейтор Господин Янков почти погасява пожара. С риск за живота си, той спасил човешки живот и имущество.", "date": "2019.01.17", "title": "Кмет благодари на ефрейтор, спасил мъж от пожар в село Михайлово"}
{"url": "https://news.bg/world/velikobritaniya-glasuva-plan-b-za-brekzit-na-29-yanuari.html", "text": "Камарата на общините ще гласува план Б за Брекзит на 29 януари. Това съобщи пред британските депутати лидерът на мнозинството в долната камара Андреа Ледсъм, цитирана от Скай нюз и \"Гардиън\".Ледсъм поясни, че на 29 януари парламентът ще дебатира \"следващите стъпки\" на правителството.Тя потвърди, че премиерът Тереза Мей ще говори пред парламента и ще внесе предложение в понеделник. Целият дебат и гласуването ще се проведат във вторник, 29 януари.", "date": "2019.01.17", "title": "Великобритания гласува план Б за Брекзит на 29 януари"}
{"url": "https://news.bg/energy/biznesat-predlaga-svoi-eksperti-za-nov-zakon-za-energetikata.html", "text": "Асоциацията на индустриалния капитал в България заяви готовност да окаже пълна подкрепа с експерти при създаването на нов закон за енергетиката. Това стана ясно на днешната среща на представители на АИКБ с вицепремиера по икономическата и демографската политика Марияна Николова и министъра на икономиката Емил Караниколов.На срещата бяха обсъдени възможностите за взаимодействие по част от приоритетите, които АИКБ определи за ключови през 2019 г. Сред тях са подобряване на бизнес климата, ускорено решаване на проблема с недостига на човешките ресурси, план-приема в професионалното и висшето образование и възможностите за подкрепа на Регионалните иновационни центрове.Като най-значим приоритет за бизнеса обаче от АИКБ посочиха цялостна реформа в енергетиката. Те настояха да бъде създаден нов закон, който да въвежда пълна либерализация на пазара, както и да се приеме балансирана национална енергийна стратегия до 2030 г. Сред останалите изисквания на АИКБ са прекратяването на държавната помощ за \"американските централи\", отговорното пазарно поведение на компаниите от Българския енергиен холдинг и засилването на контрола от КЕВР срещу пазарните злоупотреби на Българската независима енергийна борса.От своя страна вицепремиерът Марияна Николова призова да се предприемат общи мерки за намаляване на бариерите пред инвеститорите в България.Председателят на УС на АИКБ Васил Велев изтъкна, че именно от АИКБ са инициирали реформите в професионалното и висшето образование и мерките за преодоляване на недостига на човешки ресурси.От работодателската организация увериха, че ще продължат да работят за ускорено изграждане на електронното управление, ограничаване на държавната намеса в икономиката, по-добрата работа на регулаторите и намаляване на административната тежест за бизнеса.Те посочиха, че сред целите им за подобряване на бизнес климата ще е и облекчаването на процедурите за свързаност на предприятията към мрежови структури като ВиК, електропреносна мрежа и газ.От своя страна министър Емил Караниколов представи възможностите за подкрепа на Регионални иновационни центрове. Той посочи, че чрез тях ще бъде създадена нужната синергия между бизнеса и науката.Без наука няма как да има бизнес, заяви министърът и увери, че в Министерство на икономиката планират мерки, чрез които научната и развойната дейност да бъдат освободени от данъци.Предложенията на Асоциацията по отношение на механизма за план-прием в професионални гимназии и паралелки за професионална подготовка, както и на предложенията за промени в Закона за висшето образование са увеличаването на ролята на бизнеса при определяне на изучаваното съдържание, възможностите за дуално обучение и отпускането на стипендии на учениците от определени специалности.На студентите от тези ключови специалности, които учат \"държавна поръчка\", да бъдат отпускани стипендии за финансиране на образованието им и за месечна издръжка, но при условия, че за определен период от време работят в България или за българска компания, настояха от работодателската организация.", "date": "2019.01.17", "title": "Бизнесът предлага свои експерти за нов закон за енергетиката"}
{"url": "https://news.bg/economics/bsk-i-branshovi-organizatsii-chistyat-zakona-za-gorivata.html", "text": "Закона за административното регулиране на икономическите дейности, свързани с нефт и продукти от нефтен произход е закон за изчистване на сектора, а конфликтът между различни организации е бил преекспониран в публичното пространство.Председателят на БСК Радосвет Радев посочи, че не наливат масло в огъня и организираната среща с Българската петролната и газова асоциация, Камара на строителите в България (КСБ) и Българската асоциация на металургичната индустрия (БАМИ) е с цел да се проведе конструктивен и безконфликтен разговор за влизането на закона в сила.Припомняме, че след протести , свързани с нефт и продукти от нефтен произход (ЗАРИДСНПНП) с шест месеца.Конкретен резултат от стартиралия в началото на настоящата седмица по инициатива на БСК диалог между браншовите организации, е подписаният късно вчера двустранен протокол между БПГА и Българската минно-геоложка камара за промяна на някои формулировки в закона, така че да не бъде затруднена допълнително дейността на минната индустрия.На свой ред Андрей Делчев от Българската петролна и газова асоциация обясни, че срещата с председателя на БСК е била ефективна, ключова и ползотворна, защото проблемите, които са издигнати като пречка, законът да влезе в сила в шест месечния срок, вече се решават за изключително кратко време.Според Делчев, очевидно трябва да се пристъпи към прилагане на секторен подход по отношение текстовете на ЗАРИДСНПНП, така че едновременно законът да изпълни основните си функции, без да бъдат затруднени засегнатите от него сектори на икономиката. Според него една част от проблемите, които са поставени, вече са изчистени. Постигнато е съгласие по всички текстовете, които са смислени и разумни. Според петролната асоциация, ако законодателят одобри текстовете, те могат да допълнят закона и да го направят много по-добър.Председателят на Българската петролна и газова асоциация подчерта, че законът е изработен, за да бъде изчистен сектора.От Камарата на строителите в България (КСБ) подкрепят Закона за нефтените продукти, но по текстове на закона ще се работи до 23 януари, когато се очаква да се събере и управителният съвет на строителната камара. За строителите продължава да има спорни формулировки основно във връзка с мобилните бензиностанции, тъй като технологично е невъзможно в сектора да се ползват само стационарни бензиностанции.От БАМИ също подкрепят закона и според тях металургичната индустрия е индустрия, която работи на светло. Те застават зад всички, които взимат някакви мерки за изсветляване на сектора.Много металургични предприятия в затворените и обособени части, които нямат достъп на външни фирмени доставчици, трябва да бъдат така изчистени текстовете, в които трябва да отпадне обхватът на закона като търговци на горива, обясниха от металургичната индустрия.", "date": "2019.01.17", "title": "БСК и браншови организации чистят Закона за горивата"}
{"url": "https://news.bg/politics/sidi-pritesnen-ot-fiksatsii-na-mareshki-varhu-nego.html", "text": "Александър Сиди от ВМРО обвини Марешки, че имал фиксации върху него. \"Очевидно човекът има сериозни психични проблеми\", предположи той пред медиите заради Това се случвало, когато вместо за политик, човек се изявявал като прокурор или аптекарски бос.\"Явно имаш проблеми и смяташ, че си друга личност\", предположи депутатът от ОП.Сиди поискал справка от МВР дали има сигнал срещу него. Отговорът на ведомството е отрицателен или, както самият той се изрази \"такова животно няма\".Депутатът ще съди Марешки . Парите от спечеленото дело той ще дари за строежа на паметник на Тодор Александров в Пловдив. По думите му ще напише, че лидерът на \"Воля\" е дарител на паметника.", "date": "2019.01.17", "title": "Сиди притеснен от фиксации на Марешки върху него"}
{"url": "https://news.bg/int-politics/kitay-e-protiv-dvoynite-standarti-v-yadrenata-doktrina-na-sasht.html", "text": "Според Китай, действията на САЩ в областта на ядреното възпиране се основават на двойни стандарти. Пекин отбелязва, че Вашингтон постоянно настоява за намаляване на арсенала на други държави, но продължава да развива оръжията си за масово унищожение, съобщава външно министерство на Китай.Говорителят на външното министерство Хуа Чунинг коментира посланието, че Вашингтон ще разчита на ядрено възпиране на Русия и Китай в новата си стратегия за развитие на системата за противоракетна отбрана.\"Чували сме много пъти, че Съединените щати изискват от други страни да намалят своите изследвания в областта на развитието на оръжията. Наред с това, Съединените щати също така заявяват, че ще продължат да разработват свои собствени оръжия за масово унищожение\", обяснява представителят на Министерството на външните работи на Китай.\"Надяваме се, че Съединените щати, като най-мощната световна сила, както и една от петте постоянни държави-членки на Съвета за сигурност на ООН, ще работят заедно с други постоянни членове на Съвета за сигурност на ООН за насърчаване на световния мир и стабилност\", добави тя.По-рано във връзка с новата стратегия за развитието на системата за противоракетна отбрана на САЩ, висш служител в американската администрация заяви, че САЩ разчитат на ядрено възпиране срещу потенциалните ядрени заплахи от Китай и Русия.САЩ обяви по-рано и че Китай е на прага да се въоръжи с някои от най-модерните оръжейни системи в света, а в някои случаи вече е изпреварил съперниците си.Според некласифициран доклад на Агенцията за военно разузнаване към Пентагона  през последните години, отчасти благодарение на вътрешни закони, които принуждават чуждестранните партньори да разкриват технически тайни в замяна на достъп до огромния пазар на Китай.Хуа Чунинг описва и доклад на Пентагона, в който се посочва, че Китай принуждава чуждестранни фирми да предават технологии, които след това се използва за подобряване на военния капацитет като \"непрофесионален, враждебен и предубеден\".Китай твърдо се противопоставя на доклада, който е \"изключително непрофесионален и съдържа абсурдни обвинения\". \"Докладът пренебрегва фактите и показва манталитет от Студената война. Докладът спекулира с пътя на Китай, стратегическите ни намерения и отбраната\", допълва тя.\"Китай призовава американските военни разумно и обективно да третират военното развитие на Китай и да запазят военните връзки между двете страни\", обяснява Хуа Чунинг.В доклада се споменава и въпросът с Тайван е свързан с \"дългогодишният интерес на Пекин да принуди Тайван в обединение с континента и да спре всеки опит на Тайван да обяви независимост, е основният двигател за военната модернизация на Китай\".В отговор Хуа Чунинг подчертава, че тайванският въпрос е вътрешен въпрос, докато Китай призовава САЩ да се придържа сериозно към политиката за един Китай и да поддържа мира и стабилността в Тайванския проток.", "date": "2019.01.17", "title": "Китай е против двойните стандарти в ядрената доктрина на САЩ"}
{"url": "https://news.bg/politics/bsp-sezira-prokuraturata-za-ohranata-na-12-podeleniya.html", "text": "БСП внася сигнал в прокуратурата за договора за охрана на 12 военни поделения. Николай Цонков обясни на брифинг, че е практика военни поделения да се охраняват от частни фирми. \"Това не е правилно\", смята социалистът.Освен това така се ощетявало Министерството на отбраната с финанси. По думите му 12 поделения са с частна охрана, а в близост до тях живеят хора. Цонков поясни, че договорът за охрана е нарушен.Милко Недялков пък подчерта, че договорът е за над 4 милиона лева годишно. Той посочи, че досега охраната е била от служители на МО, а изискването за нея било да е въоръжена, но това условие не се изпълнявало.По думите му не се изпълнява и изискването за оръжие, с което трябва да се охраняват поделенията. Не се отговаряло и на законовото изискване за образователен ценз на охранителите.Към сигнала до държавното обвинение е приложена и подписка на гражданите и населението места до поделенията.", "date": "2019.01.17", "title": "БСП сезира прокуратурата за охраната на 12 поделения"}
{"url": "https://news.bg/regions/miyat-ulitsite-v-sofiya.html", "text": "Заради затоплянето на времето Столична община възложи на фирмите, ангажирани с почистването на София, да започнат миене на улици и булеварди.Миенето е една от мерките на Столична община за намаляване на концентрацията на фини прахови частици (ФПЧ) в града.Днес ще се мият пътните платна на бул. \"Тодор Каблешков\", площад Ручей, бул.\"Никола Мушанов\", бул \"Овча Купел\" и локалното платно на бул. \"България\".Продължава и почистването на регулите от наноси.Приоритетно се работи по трасетата, по които се движи градският транспорт.През вчерашния ден бяха почиствани наносите на бул. \"Черни връх\", бул. \"Драган Цанков\" , Ботевградско шосе и ул. \"Цар Освободител\".", "date": "2019.01.17", "title": "Мият улиците в София"}
{"url": "https://news.bg/int-politics/rusiya-sasht-ne-uspyaha-da-dokazhat-narusheniya-na-dogovora-za-raketite.html", "text": "Руският заместник-министър на външните работи Сергей Рябков обяви, че САЩ не са успели да покажат каквито и да е доказателства, че Москва е нарушила Договора за ликвидиране на ракетите със среден обсег и намекна, че Вашингтон само и единствено е отправил обвиненията като извинение за излизане от споразумението, съобщават руските медии.\"Изпълняваме договора изцяло, без освобождавания, без изключения, без отклонения от изискванията. Нашата ракетна система 9M729 никога не е била тествана в обхват, забранен от договора\", изтъкна Рябков.\"САЩ не успяха да ни предоставят конкретни причини, поради които са заключили, че тази ракета не е посрещнала изискванията на договора\", добави той.Руският представител обвини САЩ, че са \"илюзионисти в областта на политиките за контрол на оръжията\" и \"се опитват да подведат съюзниците си от НАТО и международната общност като цяло\".В сряда САЩ потвърдиха, че ще продължат с оттеглянето си от ядрения договор от 1987 г. заради \"разочароващи\" преговори с Русия по въпроса по-рано тази седмица. Междувременно Москва подчерта, че Вашингтон ще бъде \"напълно отговорен\" в случай, че Договорът за ликвидиране на ракетите със среден обсег бъде денонсиран.", "date": "2019.01.17", "title": "Русия: САЩ не успяха да докажат нарушения на договора за ракетите"}
{"url": "https://news.bg/politics/shvedskata-strana-ostava-otvorena-za-pregovori-za-gripen.html", "text": "\"Уважаваме решението на българския парламент във връзка с процеса по придобиване на нов тип боен самолет. Въпреки това ние сме убедени, че шведската оферта носи повече предимства за България.\" Това пише в официалната позиция на директора \"Експорт и международни отношения\" към Агенция за отбранително имущество на Швеция (FMV) Йоаким Валин във връзка с процеса по избор на нов тип боен самолет за българските ВВС.Швеция вярва, че самолетите Грипен е най-подходящия вариант за България и въздушните ни сили, защото представляват най-модерните изтребители, които са се доказали при провеждането на съвместни мисии на НАТО.\"Грипен е произведен в Европа, напълно съвместим е с НАТО и има ниски разходи през целия жизнен цикъл. Освен това шведската оферта е за напълно съвместим пакет от 10 изтребителя\", подчертава Йоаким Валин и допълва, че заедно с необходимото въоръжение и оборудване офертата е под първоначално одобрения от парламента бюджет от 767 млн. евро. Грипен била платформата с най-добри оперативни способности, както гласял и докладът на експертната група към Министерството на отбраната.Шведската страна ни уверява, че евентуалното съвместно партньорство с България би донесло ползи за българското общество като резултат от задълбочаващото се сътрудничество между двете държави.\"Продължаваме да следим процеса и оставаме на разположение за допълнителни разговори в случай, че България би искала да проведе такива\", пише още в позицията на отбранителната агенция на Швеция.", "date": "2019.01.17", "title": "Шведската страна остава отворена за преговори за Gripen"}
{"url": "https://news.bg/regions/zadarzhan-e-begletsat-sled-gonkata-kray-stara-zagora.html", "text": "Задържан е третият беглец, който се издирваше след гонка с полицията край Стара Загора, съобщава БНТ.Криминално проявеният мъж е задържан в района на град Мъглиж.Пред Нова телевизия главният секретар на МВР Ивайло Иванов заяви, че след като са се спукали гумите на автомобила, шофьорът е скочил почти в движение, след което е успялда се укрие. По-рано бяха , които разиграваха полицията в 200-километрова гонитба из Централна и Южна България.Преследването е започнало от Стара Загора, продължило е през Чирпан, където отново автомобилът не е спрял.Чули са се изстрели. Все още не е ясно защо се е стигнало до преследването.", "date": "2019.01.17", "title": "Задържан е беглецът след гонката край Стара Загора"}
{"url": "https://news.bg/world/pechatat-na-ostrova-za-brekzit-i-politicheskiya-haos.html", "text": "На главната страница на печатните издания във Великобритания отново основна история е новините около Брекзит. Всички вестници са съгласни, че на Острова е настъпил политически хаос. Те обаче не са единни кой е виновен за ситуацията: Тереза Мей, Джереми Корбин или депутатите.Вестниците като цяло отделят внимание на , предложението на премиера за многопартийни преговори и отказа на Корбин да участва на разговори с министър-председателя.Британският вестник \"Гардиън\" пише: \"Мей оцеля на гласуването, но Великобритания остава в Брекзит застой\". Изданието допълва, че премиерът оцеля на вота на недоверие, но е оставен да търси компромис за Брекзит, а депутатите от Консервативната партия са дълбоко разединени.\"Мей започна да търси идеи за Брекзит след спечеления вот на недоверие с малка разлика\", пише \"Файненшъл таймс\". Вестникът намеква, че май е късно в този етап да се търсят идеи.\"Дейли телеграф\" пропуска основните събития на вечерта, за да се концентрира върху въпроса дали Великобритания ще напусне без сделка. Изданието пише: \"Хамънд (финансовият министър Филип Хамънд - Бел. ред.) заяви пред шефовете на бизнеса, че депутатите ще спрат Брекзит без споразумение\".\"Сън\" се фокусира върху поканата на Мей към Корбин за обсъждане на следващите стъпки. Вестникът обвинява Корбин за възникналата безизходица.\"Дейли мирър\" акцентира върху отговора на Корбин на предложението на Мей: \"Отхвърли сценарий без споразумение...и след това ще разговаряме за Брекзит\". На този етап британското правителство не изключва този вариант.\"Дейли мейл\" пише: \"Мей спечели вота на недоверие, покани лидера на лейбъристите на разговори за Брекзит на \"Даунинг стрийт\" 10...корабокрушенецът Корбин затвори вратата на Тереза\". Вестникът обвинява Корбин, че си \"играе с партийни политики\" след отказа да разговаря с премиера.\"Таймс\" също обвинява Корбин за кризата.\"Ай\" излиза с потенциални резултати от провала на Мей да получи подкрепата на парламента за споразумението с ЕС, включително \"По-мек Брекзит\". Изданието пише за кабинетни оставки, разкол в Консервативната партия и призиви за нов референдум за независимост на Шотландия.\"Дейли експрес\" изразява гнева си към всички политици: \"Вие изгубихте уважението на нацията\", позовавайки се на социологическо проучване, което показва, че 72% от британците искат пълен \"ремонт\" на британската политическа система.Шотландските вестници са разочаровани от събитията през тази седмица.", "date": "2019.01.17", "title": "Печатът на Острова за Брекзит и политическия хаос"}
{"url": "https://news.bg/int-politics/turtsiya-deportira-holandski-finasov-zhurnalist.html", "text": "Турция депортира журналист от най-големия холандски финансов вестник, Het Financieele Dagblad във връзка с неопределени \"проблеми, свързани със сигурността\", съобщава \"Ройтерс\"31-годишната Ан Боерсма посещава имиграционен офис в Истанбул, за да удължи визата си в сряда, когато тя е задържана. \"И изведнъж седите в самолета обратно за Холандия Бях обявен за нежелан човек в Турция\", коментира журналистът.\"Всичко, което мога да кажа, е, че депортирането не е свързано с нейната журналистическа дейност или репортажите й от Турция\", коментира служител на турската администрация.Нейният главният редактор Ян Боньор нарече депортирането \"грубо нарушение на свободата на пресата\". \"Ан работи предпазливо и отговорно ... Изключително тъжно е, че журналистите в Турция не могат да вършат работата си в мир\", допълва Боньор.Турция, най-големият затвор за журналисти в света, се нарежда на 157-о място от 180 страни в Индекса за световна свобода на пресата за 2018 г. на Репортери без граници.Холандия и Турция неотдавна  след 2017 г., в която  от кампании сред холандските турци преди конституционния референдум в Турция през април 2017 г.", "date": "2019.01.17", "title": "Турция депортира холандски финасов журналист "}
{"url": "https://news.bg/economics/200-dushi-na-letishte-sofiya-chakat-polet-za-barselona.html", "text": "Близо 200 пътници са блокирани на летище София. Причината е отменен полет до Барселона в 06:30 часа, съобщи bTV.На засегнатите пътници е обяснено, че причината за отлагането на полета е пясъчна буря, в която е попаднала очакваната машина.От сайта на летище София е видно, че самолетът на авиокомпания Ryanair закъснява.Първоначалната информация за полета е била, че той ще закъснее с два часа. Второто насочване е било за 13:30 часа и накрая за - 15:30 часа.Пътниците са информирани чрез имейл към 6:30 ч. за закъснението на полета. На всеки два часа компанията дава на блокираните пътници закуски и вода.", "date": "2019.01.17", "title": "200 души на летище София чакат полет за Барселона"}
{"url": "https://news.bg/world/na-britanskiya-narod-beshe-prodadena-lazha-obobshti-makron-brekzit.html", "text": "\"На британския народ беше продадена лъжа\". Така обобщи Брекзит президентът на Франция Еманюел Макрон, цитиран от \"Гардиън\".\"Първият губещ е британският народ\", каза Макрон. Той изрази съмнение относно шансовете ЕС да предоговори споразумението за Брекзит.\"Ние вече отидохме твърде далеч\", отбеляза той.Френският лидер смята, че британският народ е бил манипулиран и е гласувал за нещо, което реално не съществува.Той пожела на представителите на Обединеното кралство\" \"късмет\" в намирането на начин за напускане на ЕС на 29 март без ясен план.", "date": "2019.01.17", "title": "На британския народ беше продадена лъжа, обобщи Макрон Брекзит"}
{"url": "https://news.bg/int-politics/zamestnikat-na-kim-chen-un-tragna-za-sasht.html", "text": "Заместник-председателят на Северна Корея Ким Чен-чол е пристигнал в Пекин, като според различни информации той е тръгнал на път за САЩ, за да проведе разговори с държавния секретар Майк Помпео преди възможна втора среща между президента Доналд Тръмп и севернокорейския вожд Ким Чен-ун, съобщава \"Асошиейтед прес\".Очаква се Ким Чен-чол да предаде ново писмо от Ким за Тръмп.Южнокорейската новинарска агенция \"Йонхап\" уточни, че Ким Чен-чол е пристигнал на летището в Пекин и се очаква да замине за Вашингтон по-късно през деня.Автоколона, включваща колата на посланика на Северна Корея и китайски автомобил с табела \"държавен гост\", е можело да бъде видяна да заминава от ВИП зоната на летището.Ким Чен-чол е бивш началник на разузнаването, който провежда преговори с държавния секретар на САЩ Майк Помпео за програмата на Северна Корея за ядрени оръжия и свързаните с нея проблеми.По-рано в. \"Вашингтон пост\" съобщи, че срещата между Тръмп и Ким най-вероятно ще се  през март или април. Тръмп определи предишното писмо, което получи от Ким, като \"страхотно\" и изрази надежда да се срещнат отново скоро.", "date": "2019.01.17", "title": "Заместникът на Ким Чен-ун тръгна за САЩ"}
{"url": "https://news.bg/politics/nashite-v-sarbiya-mogat-da-izpisvat-familiite-si-po-balgarskiya-pravopis.html", "text": "Българското национално малцинство в  женски фамилни имена според българския правопис. Това съобщиха от Министерството на външните работи.Изписването на женските фамилни имена според българския правопис и съгласно правилата на българския език и азбука е с окончания на \"-ова\", \"-ева\" и \"-ска\".Досегашната практика бе женските фамилни имена на хората с българско самосъзнание в Сърбия да завършват на \"-ов\", \"-ев\" и \"-ски\", уточняват от МВнР.Промяната е въведена с акт на сръбското Министерство на държавната администрация и местното самоуправление от 25 декември 2018 г. Българското посолство бе официално уведомено за нея.С акта са дадени разпореждания на всички общински и градски администрации в Сърбия за практическото прилагане на възможността за изписване на женски фамилни съгласно правилата на българския език и азбука.Сръбският министър Бранко Ружич е приел предложението на българския посланик Радко Влайков Сърбия да проведе разяснителна кампания сред българското национално малцинство. Целта на кампанията е да популяризира възможността за именуване по правилата на българския език не само на новородени деца, но и за промени на настоящите женски фамилни имена.", "date": "2019.01.17", "title": "Нашите в Сърбия могат да изписват фамилиите си по българския правопис"}
{"url": "https://news.bg/regions/roditeli-se-oplakvat-ot-loshi-usloviya-v-pluven-baseyn-vav-veliko-tarnovo.html", "text": "Родители се оплакват от лоши условия в плувен басейн във Велико Търново, където тренират децата им, съобщава БНР.Те са внесли в общината подписка, подкрепена от 350 родители. В нея те настояват за по-добри условия, в които да тренират децата им, както и да бъде намалена таксата за тренировките.Освен таксите за треньор, родителите плащат и по 50 лева месечно на концесионера на общинския басейн.Такса плащат и родителите на деца, които учат в паралелката по плуване в Спортното училище, където обучението е безплатно.Според една от майките един от проблемите е липсата на вентилация.Съоръжението е отдадено на наемател за 10-годишен период, но в договора с частната фирма няма клауза, която да дава възможност на картотекирани състезатели по плуване да влизат при преференциални условия.25-метровият басейн в радиотехникума е единствената възможност за тренировки, след като за ремонт е затворил басейнът на университета. ", "date": "2019.01.17", "title": "Родители се оплакват от лоши условия в плувен басейн във Велико Търново"}
{"url": "https://news.bg/politics/patriotite-obsazhdat-bez-siderov-yavyavaneto-na-evroizborite.html", "text": "Какво се случва в малката коалиция? Този въпрос все повече се върти в общественото пространство.За трети път малката коалиция заседава без лидера на \"Атака\" Волен Сидеров. Това потвърди и в кулоарите на парламента лидера на НФСБ и вече депутат Валери Симеонов.Вчера са обсъждани организационни въпроси и предстоящите евроизбори. Обсъждано е самостоятелното явяване, както и едно общо на трите партии.По думите на Валери Симеонов разделението по темата за самолетите не пречела на Обединените патриоти.И друг път партиите имали противоположни позиции, което обаче не означава край на коалицията, увери Симеонов.Според него нямало драма в ОП. Търсело се мнението на партньорите в малката коалиция за явяването на изборите за ЕП.Припомняме, че напрежението в малката коалиция тлее от много дълго време, но проблемите се изостриха още повече преди няколко месеца след изказване на Валери Симеонов, който нарече майките на деца с увреждания \"кресливи жени\" с \"уж болни деца\".На 16 ноември  след Първоначално той отказа да подаде оставка, като след това , но под  и останалите в управлението. Оставката му тогава поискаха , , както и \". Дори и коалиционният партньор на Симеонов -  на лидера на НФСБ от управлението.  в Обединени патриоти - военния министър Красимир Каракачанов.Хората на Симеонов бяха ядосани от надписите, които вървяха по телевизията на \"Атака\" - Алфа. Според тях Сидеров вървял срещу Обединените патриоти и страната.Лидерът на \"Атака\" нападна партньора си Валери Симеонов по телевизия \"Алфа\". Той обвини Симеонов и Цветан Цветанов в налагане на \"джендъризма\" и \"еднополовите бракове\". като председател на ПГ на Обединените патриоти. Според Валентин Касабов, лидерът на \"Атака\" е нарушил договорките в коалицията.Тогава Симеонов заяви, че атаките срещу него са били заради амбициите на Сидеров да стане водач на листата на ОП за евроизборите.Това лято на няколко пъти се повишава напрежението между коалиционните партньори, като  не само на реплики, но и достигна до физическа разправа.Повод за раздор беше  за увеличение на . Идеята беше на ГЕРБ, но от Обединени патриоти се обявиха против. По-късно .В началото на туристическия сезон  - както и миналата година покрай шумните заведения в \"Слънчев бряг\" основно. Законопроектът на Симеонов за шума обаче . покрай спорния законопроект за горивата, предложен от депутата Емил Димитров - Ревизоро и . Тогава Волен Сидеров изигра ролята на помирител, за да се Напрежение между НФСБ и \"Атака\" в рамките на коалицията Обединени патриоти възникна и покрай промените в Закона за приватизацията, на който президентът Румен Радев наложи вето.В началото на септември НФСБ проведе Националния съвет и се обяви категорично против подхода и . От ВМРО също не одобриха кадровия подход, но бяха по-умерени в изказванията си и .Реакцията обаче на Валери Симеонов предизвика острия тон на лидера на \"Атака\" и председател на ПГ на ОП  да се оттегли.След поредното  бе обявено, че коалиционен съвет ще има всяка седмица.", "date": "2019.01.17", "title": "Патриотите обсъждат без Сидеров явяването на евроизборите"}
{"url": "https://news.bg/world/mitnicheskite-proverki-na-irlandskata-granitsa-sa-zadalzhitelni-pri-brekzit-bez-sdelka.html", "text": "Проверките от двете страни на ирландската граница на Европейския съюз и Световната търговска организация (СТО) ще бъдат задължителни в случай на Брекзит без споразумение.Това заяви един от водещите експерти в света по митнически въпроси, пише \"Гардиън\".Майкъл Лукс, бивш ръководител на отдел за изготвяне на митническо законодателство и процедури към Европейската комисия, коментира, че Великобритания ще трябва да наложи митнически проверки на северната страна на границата, въпреки че поддръжниците на Брекзит твърдят обратното.Съгласно правилата на СТО Великобритания може да избере нулеви мита, но ще бъде задължена да предложи тази свободна търговия на всяка друга страна. Това би означавало евтина храна и млечни продукти, които в момента носят високи мита от държави като Бразилия и Нова Зеландия. Също така може да доведе до внос на хлорирани пилета от САЩ.\"Ще убие британските фермери\", предупреждава Лукс. Според него е наивно да се вярва на уверенията на поддръжниците на Брекзит, че Великобритания няма да наложи проверки в Северна Ирландия.Ако не наложите мита, вие сте в нарушение на правилата на СТО, отбеляза той и подчерта, че според Член 3, ако се налагат по-ниски мита на една държава, те трябва да се приложат и за всички останали страни членки на търговската организация.", "date": "2019.01.17", "title": "Митническите проверки на ирландската граница са задължителни при Брекзит без сделка"}
{"url": "https://news.bg/bulgaria/lokhiyd-martin-ako-balgariya-kupi-16-iztrebitelya-f-16-vtorite-8-shte-sa-na-po-niska-tsena.html", "text": "Ако България реши да закупи 16 изтребителя F-16, вторите 8 самолета ще са на много по-ниска цена, отколкото първите 8.Това заяви пред Faktor.bg Джеймс Робинсън - директор \"Международно бизнес развитие на F-16\" в компанията \"Локхийд Мартин\", бивш пилот от американските ВВС.\"Има я цената на самите изтребители, има и цена, която е за закупуването на първите изтребители. Например - логистично оборудване. Следващите 8 изтребители вече ще бъдат на много по-ниска цена, с много по-ниски разходи, отколкото първите осем.\" - коментира Джеймс Робинсън.Той допълва, че в продължение на десетилетия няма да се изисква обновяване на авиониката и компютрите, а поддръжката ще бъде изпълнявана от българските ВВС в авиобазата \"Граф Игнатиево\".Същевременно обучението на българските пилоти, които ще летят с изтребителите F-16 Block 70, е част от договора - то ще се извършва в САЩ.\"Този самолет използва радара, който е разработен за F-35 и F-22. Имаме напреднали компютри за мисии, има обновени условия за пилотите. Това е единственият изтребител в тази поръчка, който има способността да спаси пилота, ако той загуби съзнание чрез автоматична система за избягване на удар в земята. Ако налягането е прекалено високо и пилотът не се раздвижи, спускайки се стремглаво към земята, самолетът автоматично избягва сблъсъка със земята и се издига отново нагоре. Невероятно е това. Вече е спасил живота на осем пилоти по света.\" - пояснява представителят на \"Локхийд Мартин\".По-рано от Атлантическия съвет на България предложиха страната ни да се стреми към придобиване на цяла ескадрила от 14 или 16 самолета.\"През 2016 и 2018 г. Народното събрание одобри варианти на Проект за инвестиционен разход за придобиване на нов тип боен самолет, предвиждащи придобиване на 16 бойни самолета и утвърждаващи финансова рамка за първите 8 от тях, с хипотезата, че получаването на втората партида самолети ще започне 6-8 години след сключването на първия договор.\" - напомнят от АСБ.\"Атлантическият съвет на България споделя оценката за високия риск, съпътстващ разделянето на проекта за придобиване на нови бойни самолети на две части и счита, че сключването на договор за придобиване на ескадрила самолети (14 или 16), по примера на Словакия, макар и разсрочено във времето, има редица предимства.По този начин придобиваме с една процедура ескадрила самолети, като се избягва рискът закупуването на втората партида да се забави във времето, коeто ще има неблагоприятно отражение върху способностите на бойната ни авиация в перспектива.\" - се казва в  на атлантиците. От АСБ подчертават, че така въпросът за придобиването на нови изтребители ще бъде решен и ще може усилията да бъдат насочени към върху придобиването на другите необходими способности в процеса на превъоръжаването на българските въоръжени сили.\"Придобиването с една процедура на ескадрила самолети ще доведе и до по-бързо снемане от въоръжение на старите съветски самолети МиГ-29 и Су-25 и следователно - до минимизиране на разходите за техния ремонт и поддръжка.\" - допълват от Атлантическия съвет.", "date": "2019.01.17", "title": "Локхийд Мартин: Ако България купи 16 изтребителя F-16, вторите 8 ще са на по-ниска цена"}
{"url": "https://news.bg/weather/toplo-za-sezona-predimno-slanchevo.html", "text": "Днес времето над страната ще бъде предимно слънчево, температурите се покачват до комфортни за сезона стойности, а от екстремните явления няма да остане и следа.Вятърът в западната част на страната ще бъде слаб, в източната - до умерен, а посоката му ще бъде от юг и югозапад.Въздухът постепенно ще се затопля и максималните дневни температури ще бъдат в интервала 7-12 градуса.Минималните също са с комфортни стойности: между -3 и 0 градуса.", "date": "2019.01.17", "title": "Топло за сезона, предимно слънчево"}
{"url": "https://news.bg/press/parlamentat-glasuva-da-pregovaryame-za-f-16-ekolozite-pobediha-po-kazusa-s-pirin-pochit-kam-yavorov.html", "text": "Гласуваното от парламента одобрение за преговори за закупуване на изтребители F-16 за българските ВВС е водеща тема за вестниците в четвъртък.\"Българският парламент даде зелена улица на правителството да преговаря със САЩ за закупуване на изтребители 4-часовите дебати бяха открити по настояване на шефа на парламентарната група на ГЕРБ Цветан Цветанов, затова и не бяха обсъждани секретни параметри, каквито се коментираха в комисията по отбрана ден по-рано. \"Нямаме какво да крием, няма лобизъм, нека хората чуят аргументите на всички политически сили в този дебат\", мотивира предложението си да отпадне закритото заседание на парламента Цветанов. В средата на февруари в Брюксел, на среща на военните министри на НАТО, Красимир Каракачанов ще започне преговорите със САЩ за нов изтребител. Със 130 гласа \"за\" ГЕРБ, ВМРО, ДПС и двамата независими подкрепиха кабинета. Против бяха 84 депутати от БСП, НФСБ, \"Атака\" и \"Воля\". \"Не сключваме сделка, а започваме преговори\", напомни Каракачанов. Той се позова на специалисти, че преговорите ще отнемат 4 месеца, ако протекат нормално, но можело и повече. Депутатите задължиха правителството в екипа по изготвяне на проекто-договора да участват 4-ма министри: на отбраната, на икономиката, на външните работи и финансите. Проектът ще може да се отклонява от предварителния размер за инвестиционен разход от 1,8 млрд. лв. Разликата може да е максимум до сумата в получените до момента оферти, няма как да е повече, обясни Каракачанов. Нашата амбиция не е да стигаме до максимума на цената, която са ни предложили, а да я сваляме и имаме уверение, че това ще се случи, допълни той. Разходите за проекта са в рамките на 2-та процента за отбрана от БВП, не са за сметка на парите за пенсии, гарантира министърът. С F-16 ще имаме най-модерния самолет от всички балкански държави, обясни той и подчерта, че няма натиск за избора на изтребител. Дебатите започнаха със скандал - БСП поиска премиерът да дойде, а ГЕРБ призова за това и президента. Нито един от двамата не дойде. От БСП обвиниха управляващите, че са изолирали президента от темата за изтребителите. Не е бил изолиран и е получавал цялата информация, която е поискал, отвърна Каракачанов. БСП не е против модернизацията на армията, а против искането на мнозинството НС да подпише празен чек на правителството в противоречие на парламентарно решение, утвърждаващо задължителни изисквания, обясни Корнелия Нинова. Така се давала възможност на кабинета да нарушава закона. ГЕРБ, ДПС и ВМРО ще подкрепят решението - прилича ли това на нова управленска коалиция, попита Нинова. Не е началото на нова управленска коалиция, а е стратегически избор на България, който нашата партия поддържа от 1990 г., отвърна ѝ Йордан Цонев от ДПС. Говорим за купуване на сигурност, а не просто на бойни самолети, обясни лидерът Мустафа Карадайъ. ДПС обяви, че това е стратегически избор, който поддържа от създаването си. Като \"позорно и унизително\" определи решението Валери Симеонов, който бил за европейски самолети. Според него се нарушава вече взето от парламента решение с конкретни параметри. Волен Сидеров пък поиска да водим преговори за самолет и с Русия или американците да ни дадат безплатно F-16. Ценя качествата и достойнството на летеца Румен Радев, който дава експертиза, че F-16 е най-добрият самолет. Това заяви председателят на ПГ на ГЕРБ Цветан Цветанов по време на дебатите за новия изтребител в парламента. Той обясни, че през 2012 г. ген. Радев е изготвил концепция за способностите на авиацията, а след това и в интервю говори за рисковете от забавянето на модернизацията на армията и за националната ни сигурност. Каква е промяната, която Радев е претърпял като политик, и има обвързаност, а може би и зависимост от една политическа сила, попита Цветанов. Шефът на ПГ на ГЕРБ определи решението на парламента като важно и стратегическо политическо решение. Даде пример, че 10 от държавите членки на ЕС в НАТО са закупили F-16. И гарантира, че няма никакъв скрит разход в офертата на САЩ...\" - в. \"24 часа\".\"Предимството на F-16 е, че в предложението няма възможност за скрити разходи, които може да се направят впоследствие, за разлика от предложението на \"Сааб\" за \"Грипен\". Това заяви в интервю за БНТ председателят на парламентарната група на ГЕРБ Цветан Цветанов за днешното решение на Народното събрание да даде мандат на правителството за преговори със САЩ за купуване на самолети F-16. \"След днешното гласуване в парламента да се даде мандат за преговори със САЩ за купуване на F-16 блок 70 може да се уточнят инвестиционните детайли\", каза Цветанов и подчерта, че \"това е най-прозрачният конкурс\". По думите му решението, взето от служебния кабинет \"Герджиков\" да се водят преговори със \"Сааб\" за \"Грипен\" е непрозрачно и \"взето на тъмно\". \"От друга страна, парламентарното мнозинство направи анкетна комисия\", посочи Цветанов. Според него в качеството си на военнослужещ президентът Румен Радев е подкрепял купуването на F-16, но позицията му се е променила, след като е станал президент. \"Днешното решение на народните представители е информирано. Предимството на F-16 е, че в предложението няма възможност за скрити разходи, които може да се направят впоследствие, докато за \"Грипен\" ще се направи скрит разход, защото трета страна трябва да даде лиценз, оборудване и въоръжение\", разясни зам.-председателят на ГЕРБ. \"С 8 самолета няма да може да защитим държавата, но гарантираме сигурността си, когато сме съвместими с останалите страни, които използват F-16\", допълни Цветанов.\" - в. \"Дневник\".\"Премиерът Бойко Борисов ще има специален разговор на четири очи с държавния секретар на САЩ Майк Помпео следващата седмица, научи \"24 часа\". Двамата ще разговарят в швейцарския курорт Давос. Борисов ще бъде там начело на българската делегация за втора поредна година. Помпео пък ще води американската делегация, след като президента Доналд Тръмп отказа участие във форума на световните лидери заради неприетия бюджет на САЩ и частичното \"затваряне\" на американското правителство. Среща между Борисов и Тръмп тази година ще е една от темите, които ще бъдат обсъждани на разговора на премиера с Помпео. Двамата реално ще дадат и старт на преговорите за закупуване на изтребители F-16 от България. Преди Коледа двамата разговаряха за сделката по телефона. След това правителството на България обяви, че иска да преговаря директно със САЩ за закупуването на изтребители и спря конкурса, в който участваха още Швеция с \"Грипен\" и Италия с \"Юрофайтър\", но втора употреба. Борисов и Помпео вече говориха по темата по телефона преди Нова година. В Давос премиерът ще е и говорител на специален панел за интеграцията на Западните Балкани в ЕС...\" - в. \"24 часа\".Съдебната победа на еколозите по казуса с Пирин също е сред тематичните акценти.\"Петчленен състав на Върховния административен съд отмени окончателно промените в Плана за управление на Национален парк \"Пирин\", приети от кабинета на 29 декември 2017 г. Това съобщиха от съда. С промените, направени от правителството, се отваряха нови територии за застрояване и най-вече за изграждане на втори лифт. Казусът стигна до петчленния състав по жалби на Министерския съвет и на екоминистерството, които атакуваха решението на първата инстанция. Когато кабинетът загуби пред тричленния състав, вицепремиерът по това време Валери Симеонов каза, че ако загубата стане окончателна, \"аз ще се върна в Бургас, ще отида на бургаския мост,ще си закача една релса на врата, ще скоча и ще се удавя\". След това определи това намерение като \"малшанс\". \"Предайте на зелените, че всичко, което не трябва според тях да бъде направено, е направено. Малшанс е да ме видите как ме ядат рибите и раците под бургаския мост\", заяви тогава лидерът на НФСБ. Сега, когато решението е факт, депутатът Симеонов коментира, че това е \"много тъжен ден за българската икономика и туризъм, а решението (на съда) най-вероятно е взето под натиск\". След това той избяга от репортерите, съобщи Медиапул. Симеонов не уточни кой може да е оказал натиск върху съда, след като властта в държавата официално е в ръцете на коалицията между ГЕРБ и \"Обединени патриоти\", които имаха ключова роля в избора на последния председател на ВАС през хората си във Висшия съдебен съвет (ВСС). В 30 страници върховните съдии Милка Панчева, Наталия Марчева, Румяна Папазова, Георги Георгиев и Тодор Тодоров (докладчик) излагат подробно мотивите за решението си. В него за включени изцяло нови моменти в тълкуването на разпоредби от българското и международното право, взети са предвид решения по дела на Съда на Европейския съюз, европейски директиви, както и последните решения на Комитета за световно наследство към Конвенцията за опазване на световното културно и природно наследство, обясняват от съда. Ключов момент в решението е тълкуването на разпоредбата от Закона за защитените територии (ЗЗТ), която гласи: \"В националните паркове се забраняват строителството, освен на туристически заслони и хижи, водохващания за питейни нужди, пречиствателни съоръжения, сгради и съоръжения за нуждите на управлението на парка и обслужването на посетителите, подземните комуникации, ремонт на съществуващите сгради, пътища, спортни и други съоръжения\". Тълкуването и на тричленния, и на петчленния състав на ВАС е, че текстът има забраняващ характер и допуска единствено ремонт, но не и изграждането на нови спортни съоръжения в парка. Измененията на Плана за управление на Национален парк \"Пирин\" попада в обхвата на Закона за защитените територии (ЗЗР), Закона за опазване на околната среда (ЗООС) и Закона за биологичното разнообразие (ЗБР) и затова трябва да бъдат спазени изискванията за процедури за екологична оценка и оценка за съвместимост. Тълкуването на петчленния състав е, че министърът на околната среда и водите е бил длъжен да извърши екологична оценка, за да се прецени дали са изпълнени целите на закона. Петчленният състав е цитирал и решения на Съда на Европейския съюз, според които екооценката е задължителна. Не са спазени и изискванията на Директива 2001/42 за екологичните оценки. Директивата е част от дейността по прилагането на Орхуската конвенция в ЕС. През 2003 г. е публикувана и Директива 2003/35/ЕС, която въвежда правила за участието на обществеността при подготовката на някои планове и програми, имащи отношение към околната среда. Върховните съдии приемат, че промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието. Затова е било задължително участието на обществеността да се реализира и чрез процедурите по екологична оценка и оценка за съвместимост.\" - в. \"Сега\".\"Тъжен, да не кажа трагичен ден за българската икономика и туризъм\". Така депутатът от \"Обединени патриоти\", лидер на НФСБ и бивш вицепремиер Валери Симеонов коментира решението на петчленен състав на Върховния административен съд (ВАС), с което бяха отменени окончателно промените в Плана за управление на Национален парк \"Пирин\", приети от Министерския съвет в края на 2017 г. \"Имам съмнения, че това е станало под натиск, само това ще кажа\", добави Симеонов и отказа да коментира повече в кулоарите на парламента, където журналисти искаха да питат и за изявлението му от юли миналата година, че ако съдът не потвърди правителственото решение, ще сложи край на живота си... Решението на кабинета \"Борисов\", гласувано в последния работен ден на 2017 г., разширяваше възможностите за строежи в националния парк, обявен от ЮНЕСКО през 1974 г. за обект на световното наследство. То предизвика шестмесечни протести в София и други 50 града в България и чужбина. Одобрените промени бяха прокарани от тогавашния вицепремиер Валери Симеонов, който беше най-големият им защитник. Той атакува остро природозащитните организации, които внесоха жалба срещу плана в съда, заявявайки, че те защитават лични и финансови интереси. През юли миналата година тричленен състав на ВАС отмени плана с аргумента, че с промените са нарушени разпоредби от българското и международното право, но Министерството на околната среда и водите (МОСВ) обжалва.\" - в. \"Дневник\".\"Министърът на околната среда и водите Нено Димов ще се съобрази с решението на петчленния състав на Върховния административен съд, с което се отменят окончателно промените в Плана за управление на Национален парк \"Пирин\", приети от Министерския съвет с решение 821/29.12.2017 г. Това съобщиха пресслужбата на МОСВ. Министър Димов винаги е заявявал, че ще изчака окончателното решение на съда преди да предприеме каквито и да било действия по изпълнение на промените в Плана за управление на НП \"Пирин\". В тази връзка от приемане на промените в Плана досега не са процедирани никакви последващи устройствени планове...\" - в. \"Труд\".Всекидневниците отделят място и на теми, свързани с културата.\"След появилите се съмнения, че сцената за откриването на Европейска столица на културата в Пловдив струва далеч по-малко от обявената цена, от община Пловдив и Фондация \"Пловдив 2019\" заявиха, че предстои изготвяне на подробен отчет на направените разходи. Цялостното събитие заедно с 20% ДДС излиза над 2 200 000 лева, обясни Мария Цънцарова пред Би Ти Ви. Тя отбеляза и че са поканени представители на общината да обяснят сумата, но са отказали. Според Слави Трифонов сцената струва не повече от 681 000 лева. Продуцентът на събитието отговори на съмненията, като заяви, че са имали и други технически разходи освен предвидените. \"Видях коментара на Слави Трифонов, и разбирам, че той е имал един опит, а нашият път е съвсем различен. Също така това, което той забравя да спомен, е, че ние имахме да заплатим много други неща. Конструкцията на нашата сцена беше измислена специално за това събитие. Не може да се сравни със сцена, която е готова и може да се сглоби в рамките на 36 часа. Нашата 30-метрова сцена беше измислена така, че да може да издържи на натоварване и силен вятър. Дизайнът на сцената е съвсем нов. Кулата представлява светлинна скулптура, която ние като артисти сме измислили и това е съвсем очевидно. Много ми се искаше тя да става от вертикална хоризонтална, и наистина следващият път бихме наели тази германска компания, която господинът спомена, за да си спестим разходи. Имахме и други разходи, които трябваше да заплатим - за фойерверки, хонорари на артисти, технически разходи и да платим на един технически екип експерти от Германия\", коментира Свен Сьорен Байер, артистичен директор на германската фирма, продуцент на събитието.\" - в. \"24 часа\".\"На 12 януари се навършиха 141 години от рождението на Пейо Яворов - български поет, символист и революционер, войвода на Вътрешната македоно-одринска революционна организация, смятан за един от най-големите български творци на XX век. За бурния му живот и творчеството, което докосва всяка българска душа, разказва писателят Станчо Пенчев в \"Голяма книга на великите личности в българската история\". Пейо Яворов, поет на светлината и тъмата, буди всички тонове в българската душа. И любовният трепет, и космическата тъга, болката по Македония и по националната ни орисия. У Яворов няма възторзи, но отчаянието му е пречистващо като огън. Този вечен вътрешен огън, който подклажда тревогата в българското сърце, но и не му позволява да заспи за чудесата на невидимия за очите свят. Яворов е световен поет с българска кръв. Роден на 12 януари 1878 г. в Чирпан, Пейо Крачолов е дете на българската свобода /само месец и половина след раждането му е подписан Санстефанския мирен договор/ и нова България. Това слага силен отпечатък върху живота и творчеството му. Дава най-хубавите си години в служба на националното обединение и Македония, а в творбите му има предчувствие за тежката духовна криза и разделението, което ще настъпи след националните катастрофи. В семейство Крачолови се говори с обожание за Левски, Ботев, Раковски и другите велики българи, обсъжда се Съединението. Майката на Яворов е любвеобилна, широко скроена жена, която много обича да й четат книги, а самата тя има красив глас и знае много народни песни. Бащата е суров, но болезнено честен и почтен българин. Малкият Пейчо е мълчалив и затворен, но силно впечатлителен. Той беше неземен - казва за него сестра му Екатерина. Вглъбен и витаещ в свой свят, Яворов от малък се отличава от останалите деца. Той има остро развито чувство за лично достойнство, черта, която го характеризира и в зрелите му години. Веднъж един от учителите го ударил - възпитателна метода, често използвана в школата по това време. Пейо така се обидил, че цял месец близките му не могли да го върнат в клас. Яворов трябвало да напусне училище на 15 годишна възраст, защото баща му настоял да започне работа, бил му намерил, според думите му, \"сребърен занаят\" - телеграфист. Тежкият денонощен труд и необходимостта от постоянна мобилизираност и внимание каляват духа на крехкия мургав младеж. Тези условия обаче изострят до крайност и психическата му настройка, превръщат го в особен вид черногледец, или както сам пише от името на своя герой Христофоров: \"Аз виждам всичко по-черно, отколкото е - дори и своето собствено положение.\" През 1899 г. в елитното за времето си списание \"Мисъл\" излиза неговото стихотворение \"Пролетна песен\". По това време Яворов е телеграфист в Анхиало /днешно Поморие/. Стихотворението е подписано с псевдонима Яворов, даден му от Пенчо Славейков. В Поморие Яворов пише и поемата \"Калиопа\". Виртуозният стих на 21-годишния чирпанлия буквално смайва редакторите на \"Мисъл\" Тодор Влайков, д-р Кръстъо Кръстев и Пенчо Славейков. Поемата е четена на глас пред всички, а Славейков - поетичен корифей и безспорен авторитет на кръга, възкликва: \"Бива си го тоя Крачол. Има у него божествена дарба.\" От редакцията изпращат възторжено писмо до Яворов, но той е в Чирпан и го получава едва след месец и разбира, че вече е влязъл в българската литература. През декември на същата 1999 г. той пише и знаменитото \"Арменци\", вдъхновено от срещите му с арменски изгнанници. Това стихотворение прославя Яворов извън границите на България.Първата година на 20 век е особено плодотворна за младия поет. През 1900 г. Яворов пише някои от най-известните си творби като шедъовъра \"Градушка\", \"Пролет\", \"Великден\", \"Есенни мотиви\", \"Лист отбрулен\" и др...\" - в. \"Стандарт\".", "date": "2019.01.17", "title": "Парламентът гласува да преговаряме за F-16, еколозите победиха по казуса с Пирин, почит към Яворов… "}
{"url": "https://news.bg/world/malar-predstavi-v-sada-dokazatelstva-che-manafort-e-lazhesvidetelstval.html", "text": "Екипът на специалния прокурор Робърт Мълър, който разследва руската намеса в американските политически процеси, представи пред съда доказателства за  на Пол Манфорт - бившият шеф на изборния щаб на Донлад Тръмп.Доказателствата са в обем от 188 страници, предаде \"Гласът на Америка\".CNN отбелязва, че значителна част от текста в документите е зачертана и не се чете, но фамилията на Константин Килимник, който е бил партньор на Манафорт през 2016, не е заличена.Срещу Манафорт е повдигнато обвинение в сговор срещу САЩ. През септември 2018 г. той сключи сделка с Мълър и се съгласи да съдейства на разследването. Той се призна за виновен в сговор срещу САЩ и възпрепятстване на правосъдието.Срещу него се води и друго дело в щата Виржиния, което е свързано с работата му за проруския експрезидент на Украйна Виктор Янукович. Манафорт е обвинен, че е укривал доходи и информация за офшорните си сметки.През август съдът го призна за виновет по 8 от 18 обвинения. Присъдата по това дело ще бъде огласена на 8 февруари.", "date": "2019.01.17", "title": "Мълър представи в съда доказателства, че Манафорт е лъжесвидетелствал"}
{"url": "https://news.bg/world/vklyuchiha-rusiya-v-spisaka-sas-stranite-pritesnyavashti-hristiyanite.html", "text": "Русия е сред страните, в които християните биват притеснявани, според ежегодния списък на международната правозащитна организация Open Doors, предаде Дойче веле. Уточнява се, че Русия попада в този списък за първи път от 2011 г. насам.Главната причина за връщането й в него са нападенията срещу християни в мюсюлманските автономни републики, на първо място Дагестан и Татарстан. Според правозащитниците, в тези райони \"засилващото се влияние на исляма все по-често застрашава живота на църквата\".Особено силно притеснени са мюсюлманите, които са приели християнството.Наред с това се посочва, че християните са обект на натиск от страна на правителството - основно чрез приемане и изпълняване на закони, ограничаващи техните права.Русия е поставена на 41 място в негативната класация от общо 50 страни.", "date": "2019.01.17", "title": "Включиха Русия в списъка със страните, притесняващи християните"}
{"url": "https://news.bg/int-politics/arzhentina-i-braziliya-maduro-e-diktator.html", "text": "Президентът на Аржентина - Маурисио Макри , и на Бразилия - Жаир Болсонару решиха да засилят натиска срещу президента на Венецуела Николас Мадуро, когото определиха като диктатор, предаде агенция \"Ройтерс\".Аржентинският лидер е на посещение в Бразилия, където разговаря с бразилския си колега.Макри заяви също, че са фалшифицирани резултатите от президентските избори, на които Мадуро спечели втори президентски мандат.Припомняме, той встъпи в длъжност на 10 януари, като игнорира призивите да се откаже от втория мандат.САЩ, Канада, ЕС и страните от Латинска Америка заявиха, че Николас Мадуро не е легитимен държавен глава на Венецуела.Във вторник CNN съобщи, че САЩ разглеждат възможността да признаят  за легитимен президент вместо Мадуро.", "date": "2019.01.17", "title": "Аржентина и Бразилия: Мадуро е диктатор "}
{"url": "https://news.bg/society/praznuvame-antonovden-2.html", "text": "Църквата почита днес паметта на преподобния Антоний Велики - празникът е наричан Антоновден.Антоний Велики е роден около 251 г. в село близо до Йераклеопол, което се намира в Среден Египет, в семейството на заможни и благочестиви родители.На 18-годишна възраст младият Антоний остава сирак. Две години по-късно по примера на първите светци-мъченици той раздава своето имущество на бедните.Според житиеписеца му Атанасий Александрийски, светецът прекарва 20 години при пълно усамотение в една изоставена постройка в пустинята. При него идват болни и страдащи хора, с които беседва с часове. Когато изтичат двайсетте години св. Антоний се заселва в Писпир, който се намира на 30 километра от река Нил. Неговият живот преминава в молитва и проповед.На 104 години Антоний влиза в открит диспут с привържениците на арианското учение и ги побеждава. Успехът му е наречен тържество на християнството.Доживява до дълбока старост. Светецът умира на 105-годишна възраст на 17 януари 356 г. Погребан е на тайно място. По-късно мощите му са открити и тържествено пренесени във Виена.В народния календар Антоновден се празнува за предпазване от болести.Имен ден днес празнуват хората с имената Антон, Антония, Андон, Тончо, Донка и техните производни.", "date": "2019.01.17", "title": "Празнуваме Антоновден"}
{"url": "https://news.bg/crime/politsiyata-presledva-200-km-begaltsi-s-avtomobil.html", "text": "В продължение на 200 километра рано тази сутрин полицията преследва двама души с автомобил в централната част на страната, предаде Нова телевизия.Съобщава се, че колата е спряна, след като на пътя са били разпънати шипове. Шофьорът и неговият спътник са задържани. С тях е имало и трети човек, който все още се издирва.Преследването е започнало от Стара Загора, продължило е през Чирпан, където отново автомобилът не е спрял. След това бегълците и полицаите са преминали през Пловдив, разклона за Карлово, Казанлък и близките села. Полицията е спряла нарушителите при село Ягода.Чули са се изстрели. На мястото, където са задържани двама бегълци, са се събрали около 5 полицейски коли.Засега не е известно защо се е стигнало до преследването.", "date": "2019.01.17", "title": "Полицията преследва 200 км бегълци с автомобил"}
{"url": "https://news.bg/int-politics/dzhuliani-ne-sam-otrichal-nalichieto-na-sgovor-s-rusiya-prez-2016-g.html", "text": "Адвокатът на американския президент Доналд Тръмп - Рудолф Джулиани, заяви, че никога не е отричал, че в изборната кампания на президента през 2016 г. е имало сговор с руското правителство, а само е твърдял, че лично Тръмп не е замесен.В интервю за предаването \"Cuomo Prime Time\" в ефира на CNN бившият кмет на Ню Йорк коментира, че не знае дали други участници в кампанията, включително Пол Манафорт са работили с Кремъл през 2016 г.\"Никога не съм казвал, че не е имало сговор по време на кампанията, или че  не са замесени\", посочва Джулиани.\"Говорех  на Съединените щати. Няма нито едно доказателство, че президентът на Съединените щати е замесен в каквото и да е престъпление, което би могло да се извърши в заговор с руснаците, за да бъде хакнат Националният комитет на Демократическата партия.\" - твърди адвокатът на Тръмп.", "date": "2019.01.17", "title": "Джулиани: Не съм отричал наличието на сговор с Русия през 2016 г."}
{"url": "https://news.bg/crime/prodalzhava-razsledvaneto-za-ubitata-mlada-zhena-v-sofiya.html", "text": "Столичните криминалисти продължават разследването на убийството на млада жена в квартал \"Банишора\".25-годишната жена беше открита в апартамент с множество следи от насилие, включително и от душене.По първоначални данни извършител на деянието е 23-годишният приятел на младата жена. Полицаите предполагат, че между двамата е възникнал битов спор.Изяснено е, че двамата живеели на семейни начала от 4 месеца. И двамата нямат криминални прояви.Не е имало подавани сигнали за домашно насилие. Органите на реда са разговаряли в родителите на мъжа, които са посочили, че не са били наясно между двамата да има проблеми.Сигналът е подаден от бащата на мъжа. Линейката е пристигнала на място, но медиците имали проблем с достъпа до апартамента, което наложило на място да се извика екип на пожарната, така че да се проникне в жилището.Лекарите констатирали смъртта на жената. Тя била мъртва от поне няколко часа преди подаването на сигнала.Мъжът опитал да се самоубие. Той е настанен в \"Пирогов\" без опасност за живота.Огледите на местопрестъплението продължават, криминалистите изясняват фактите и обстоятелствата около убийството. По случая е образувано досъдебно производство, уведомена е прокуратурата.", "date": "2019.01.17", "title": "Продължава разследването за убитата млада жена в София"}
{"url": "https://news.bg/regions/razglezhdat-ideyata-za-poveche-detsa-v-grupite-v-stolichnite-yasli-i-detski-gradini.html", "text": "Столичният общински съвет гледа днес на редовно заседание предложението на зам.-кмета Тодор Чобанов за увеличаването на броя на децата в групите в общинските ясли и детски градини.Причината е, че броят на групите в яслите и детските градини не достигат и има голям брой чакащи деца.През настоящата 2019 година Столична община планира да се работи по изграждането на 15 нови заведения за децата в столицата. Работата по 7 от обектите вече е започнала.", "date": "2019.01.17", "title": "Разглеждат идеята за повече деца в групите в столичните ясли и детски градини"}
{"url": "https://news.bg/regions/inspektori-mente-lepyat-fishove-za-nepravilno-parkirane-i-sabirat-pari.html", "text": "Инспектори менте лепят фишове за неправилно паркиране и събират глоби в София.\"Ние никога не поставяме фишове на предното стъкло. Ние поставяме констативни протоколи. Никога не се плащат наложените глоби със санкции на ръка на инспекторите\", коментира пред НоваТВ Полина Асенова, началник сектор \"Контрол\" към Столичен инспекторат.Измамниците се представят за служители на столичен инспекторат и поставят фалшивите фишове на предните стъкла на колите. Полицията призовава гражданите, жертви на измамата, да подават сигнали.Столичният инспекторат обяснява, че техните служители задължително имат баджове и надписи върху якетата си и винаги са по двама.Ще бъде подаден сигнал до прокуратурата, като инспекторатът вече е уведомил полицията и се надяват скоро да се разкрие, кои са инспекторите менте.", "date": "2019.01.17", "title": "Инспектори менте лепят фишове за неправилно паркиране и събират пари"}
{"url": "https://news.bg/politics/pasi-britantsite-sa-drogirani-i-halyutsinirat-za-brekzit.html", "text": "На британците им беше даден наркотик, който предизвиква халюцинации. Британците халюцинират. Мислят си, че ще полетят. Но не могат. Има и трезви, но те вече са потънали в плен на Брекзит. Това заяви пред БНТ бившият външен министър на страната Соломон Паси.Брекзит и събитията във Великобритания от последните дни Паси определи като политически и икономически хаос, шекспирова трагикомедия.\"Трябва във Великобритания да си понесат политическата отговорност, но, за жалост, ще плащат следващите поколения\", заяви Паси.Според бившия първи дипломат на страната Брекзит е дете на популизма. Паси тълкува, че хората вече не помнят причините, довели до Втората световна война (ВСВ). Средната продължителност на живота в Европа в днешни дни е около 70 години, а точно толкова минаха от ВСВ.Няма хора, които помнят какво стана тогава, причината и тогава беше популизъм, категоричен беше Паси и допълни, че \"всички ще плащаме цената, ако не се осъзнаем навреме\".Паси каза и че България трябва да започне да се готви за Брекзит без сделка, така че да се гарантират правата на гражданите ни на Острова и бизнеса. В Белгия вече се предприемали такива мерки. Трябвало да се направи информационна кампания.Припомняме, на 15 януари, вторник, . Загубата на Мей е най-голямата в демократичната история на Обединеното кралство.Вчера, 16 януари, ръководеното от нея правителство обаче .Участието си в сутрешния блок на БНТ Паси започна с кратка анимация, пресъздаваща легендата за Хан Кубрат и неговите синове - \"Съединението прави силата\".Този завет бил актуален днес не само за България, но и за НАТО. Според него извеждането на САЩ от евроатлантическия съюз не е проста работа. \"Не е като да излезеш от ЮНЕСКО или от Парижкото споразумение. САЩ са основатели на НАТО\", посочи Паси.Той добави и друга причина в подкрепа на тезата си - \"НАТО е огромен бизнес за всички\".Относно избора на изтребител Паси беше категоричен, че новите ни самолети трябва да са Ф-16. Въпросът не бил какви самолети да купи България, а със коя страна иска да е партньор и да прави дългосрочна политика.Паси не знаел за велики шведски генерали. Попита иронично и колко пъти самолетите им участвали в битка.Коментарът си той завърши с цветна аналогия за разликата между Ф-16 и Грипен.Представете си, че служба 112 обяви търг за многоцелева машина - хем линейка, хем пожарна, хем полицейски автомобил. Идват американците с предложение - дават всичко, 3 в 1 - и патрулка, и пожарна, и линейка. Това струва 100 единици. Идват и шведите и предлагат цена от 70 единици, но казват: предлагаме ви автомобил, който е само линейка, но няма дефибрилатор, ще трябва да си го закупите от американците.", "date": "2019.01.17", "title": "Паси: Британците са дрогирани и халюцинират за Брекзит"}
{"url": "https://news.bg/politics/dps-nastoyava-da-padne-usednalostta-za-izbori.html", "text": "ДПС винаги е настоявало всички български граждани да имат право да упражнят вота си, както той им е даден от Конституцията. Това е неизменна позиция, отсече в студиото на Нова телевизия депутатът Йордан Цонев и потвърди, че Движението ще иска отпадане на изискването за уседналост за местните избори.Тук не става въпрос за автобуси, обясни Йордан Цонев и се обоснова, че тази уседналост пречи на хора, граждани на България, които имат имоти, къщи, плащат данъци, имат роднини в тези градове да дадат своя глас за този, който искат да управлява. А тези, които са в Канада, САЩ, Испания или тези, които са само по шест месеца в чужбина, попита Цонев.Депутатът потвърди, че ДПС ще настояват уседналостта да отпадне, въпреки \"че знаем, че ще сме сами в зала\" и допълни, че мотивът им е да не се нарушава Конституцията и да не се отнемат конституционни права на гражданите, както е в целия Европейски съюз.Също така ДПС ще настояват да отпадне забраната да се води агитация на чужд език, \"заради правото да агитираш и заради правото да агитираш на майчин език\". Цонев попита сега какво ще се прави, когато Манфред Вебер дойде да агитира, нима той ще говори на български? Според депутата от ДПС и те винаги са осигурявали преводач на пропагандните си събития.По темата за напрежението във Войводиново и събарянето на незаконните постройки в селото посред зима, Йордан Цонев заяви, че въпреки незаконността \"това е нечовешко\". Основният въпрос, който ДПС подвига е защо институциите в България мълчат и не реагират на вълната на омраза, която се надига и отгоре на всичкото се води от представител на властта. Цонев визира вицепремиера и военен министър Красимир Каракачанов и думите му във Войводиново, че.ДПС настоява за реакция на главния прокурор за това има ли наказателни състави за репликите на Каракачанов, на премиера, който има опция на се разграничи, и на президента, който три години вече не реагира на подклаждането на етническа омраза. Цонев предупреди, че етническата карта е опасна за регион като Балканите.Йордан Цонев заяви, че ДПС настоява за наказание на двамата братя, пребили командос заради забележка на пътя, но се противопоставя на вменяването на колективна вина. \"Има криминално деяние и не може да се насажда колективна етническа вина. Не може да се говори така - ако държавници говорят така, ние имаме проблем. Ние чакаме институциите да кажат защо това е опасно. Гори етническата карта на Балканите. Това е опасното\", посочи Цонев и допълни, че престъпността е индивидуален акт.Йордан Цонев попита къде е отговорността на обществото да приобщи циганската общност. \"Сега ли станаха незаконни тези постройки\", попита депутатът и настоя за това, че е нужна всеобхватна политика за тези няколкостотин хиляди граждани.Цонев посочи, че специално във Войводинов гласовете на последните избори не са отишли при ДПС, които са получили 6 гласа срещу 160 гласа за т.нар. патриотична подкрепа и над 200 гласа за ГЕРБ.", "date": "2019.01.17", "title": "ДПС настоява да падне уседналостта за избори"}
{"url": "https://news.bg/regions/kmetat-na-bansko-razocharovan-ot-vas-za-pirin.html", "text": "Кметът на Банско Георги Икономов изрази пред БНТ разочарованието на местните от вчерашното  да отмени правителствените промени в плана за парк \"Пирин\".Граждани, събрали се около кмета коментираха, че изграждането на втори лифт дори ще е по-екосъобразно, защото ще се намали огромния трафик на коли в планината.Според него, надеждата на хората е не просто да се построи втори лифт в курорта, а да се вземе генерално решение за развитие на зимния туризъм и промяна на действащите нормативни актове. \"Разочаровани сме, не само аз, но и цялата общност. Това може би беше предизвестено още с решението на тричленния състав на ВАС. Освен разочаровани ние сме и в огромно недоумение как може да се се игнорира действията, желанията и волята на цяла общност, която ние изразяваме повече от 10 години\", обяснява Икономов.Той не разбира, \"как може да се игнорира позицията на всички кметове от област Благоевград, защото си спомняте, че преди една година всички кметове застанаха и казаха, че трябва да има ски зона, защото целият регион работи тук\".\"От тук насетне какво ще стане. Един застой, както за Банско, така и за зимния туризъм като цяло. Защото едва ли ще се намери нормален човек при тези трудности, при това отношение, при тези проблеми, които се създават, да инвестира в ски инфраструктура и да развиваме курортите\", коментира разочарованието си кметът Икономов.Тома Белев от Асоциацията на парковете в България коментира, че \"обектите, които са изключителна държавна собственост, които са основата за развитие на качествен туризъм, трябва да бъдат опазвани\".Той обясни, че \"независимо дали става въпрос за  по Черноморското крайбрежие или за , те трябва да бъдат опазвани, за да могат да се ползват достатъчно дълго време. Защото легла и храна чуждестранните туристи си имат и у дома. Те идват за едно преживяване, трябва да усещат нещо уникално и точно тази уникалност трябва да бъде съхранявана\".\"Тези уникални обекти трябва да бъдат съхранявани максимално в автентичен вид, за да могат първо природата да е съхранена, на второ място да има условия за развитие на качествен и високо категориен туризъм\", добави Тома Белев.", "date": "2019.01.17", "title": "Кметът на Банско разочарован от ВАС за \"Пирин\""}
{"url": "https://news.bg/politics/jordan-tsonev-sasht-shte-se-saobrazyat-che-sme-nay-bednite.html", "text": "Депутатът от ДПС Йордан Цонев убеден, че САЩ ще се съобразят, че сме най-бедната страна и ще съобразят цената за изтребителите. Това мнение той изказа в студиото на Нова телевизия.Цонев обоснова позицията на ДПС, които  да се продължат преговорите за нови изтребите с американската компания \"Локхийд Мартин\" и даването на мандат на правителството за преговори.По думите на Цонев ДПС не е изпаднало в неудобна ситуация при гласуване заедно с ВМРО, а \"неудобна е ситуацията за всички останала партии\".Йордан Цонев припомни, че , тъй като това е стратегическия избор на страната ни. Още през 2017 година Движението предложи да не се прави изобщо конкурс, тъй като нашият избор е ясен - ние сме членове на НАТО и САК осигуряват защитата ни, както и защитата на целия Европейски съюз, обясни Цонев, според когото президентът Тръмп справедливо задава въпроси защо САЩ да осигуряват защитата на ЕС без ответни инвестиции.По думите на Цонев трябва \"без лицемерие да кажем\", че ще направим тази инвестиция в американския народ и икономика, защото ни осигурява \"най-ценното - защита и сигурност\".Цонев е убеден, че американската администрация ще се съобрази с това, че българският народ е беден, и ще се съобрази цената на изтребителите с това.\"ДПС е с ясното съзнание за стратегическия избор на страната. Националната ни сигурност не може да бъде защитена със собствени ресурси\", допълни Цонев и отрече да има направена сделка по време на срещата миналата година между почетния председател на партията Ахмед Доган, лидера Мустафа Карадайъ и американския посланик Ерик Рубин. На срещата не се е говорило за изтребителите, посочи депутатът.\"Няма сделка тук, ние получаваме защита и сигурност - получаваме най-ценното\", категоричен бе Йордан Цонев.", "date": "2019.01.17", "title": "Йордан Цонев: САЩ ще се съобразят, че сме най-бедните"}
{"url": "https://news.bg/politics/simeonov-nyama-protiv-i-peti-lift-na-pirin.html", "text": "\"Както се казва, още малко такива победи и България може да я няма вече.\" С тези думи бившият вицепремиер Валери Симеонов коментира \"победата на природозащитниците\" по повод , с което се спира изграждането на втори лифт над Банско.\"България е най-потърпевша от псевдоеколозите и от псевдоприродозащита, защото това са псевдорезултати и псевдодействия. Те нито водят до опазване на природата, нито по някакъв начин подпомагат развитието на регионалната икономика\", заяви Симеонов и добави, че с това решение на практика се \"зачерква цял един регион - югоизточният регион\", защото голяма част от хората там се изхранвали и били зависими от \"дали ще има втори, трети, пети лифт на Пирин\".Според лидера на НФСБ \"цяла България пъшка от под игото на Закона за горите\", който забранявал изграждането на спортни съоръжения. По този начин страната ни губи милиони и общините са лишени от възможността за бърз и лесен начин за осигуряване на поминък, мисли Симеонов.Законът трябва да се промени. Когато бил променян последно законът на времето, той бил променян \"под масирания диктат на същата тази група около Тома Белев и другите, които реално са писали текстовете\", натърти бившия вицепремиер. По мнението му заради политически дисбаланси тези текстове, които ограничават изцяло планинския туризъм у нас, са били допуснати и прокарани.Симеонов видя проблем и в това, че България е била единствената страна в ЕС с над 30% защитени територии. Всички други страни се движели между 10-12-15%.Той ще продължава да се бори Банско да има втора кабинка. Според него природозащитниците \"малко са подранили с еуфорията\".По-късно в кулоарите на парламента депутатът Валери Симеонов отново коментира темата: Валери Симеонов коментира и въпроса с изтребителите.По думите му сме напът да одобрим сделка с най-нередовния от всички кандидати. Офертата на САЩ не отговаряла на 4 от 7-те условия. Тя била най-скъпа и надминавала заявената цена, нямало да се спази срока за първите доставки, нямало пълна информация за техническите данни.\"Въпреки всичко се препоръчва, с една измислена процедура, както аз я нарекох - политически пирует - от правителството към Народното събрание, то да промени тези първоначални условия. С други думи, ние се нагаждаме спрямо единия от кандидатите, независимо дали това са... великите... Съединени американски щати\", отсече коментаторът.Симеонов не споделя мнението на Соломон Паси, че въпросът за изтребителите е политика. \"Аз не споделям, особено тази велика мисъл, която той сподели тука, че авиацията е политика. Авиацията е авиация. То, по тая логика всичко е политика\", заяви той.Според лидера на НФСБ основната цел на авиацията е да защити въздушното пространство на страната, а това ставало най-добре не със самолети, а с ракети, които са в пъти по-евтини и гарантират много по-сериозна и истинска защита въздушното пространство.Симеонов: \"Само си представете тези 8, или след 5 години ще станат 16, фантома от най-модерно поколение, както ги хвалят, по какъв начин успешно ще се противопоставят, не дай си боже да се наложи да воюваме с Турция, която има над 600 самолета. Не дай си боже да воюваме с Гърция, с над 350 самолета. И срещу тях нашите 16 велики фантома, за които сме изсипали едни неясно колко пари, защото цената не е спазена като параметър в условията... Ние не може да се изправим и срещу Сърбия, на която Путин поради една ескадрила със самолети миналата година. И за какво са ни тези самолети, питам аз.\"", "date": "2019.01.17", "title": "Симеонов няма против и пети лифт на Пирин"}
{"url": "https://news.bg/int-politics/sasht-vazpira-rusiya-i-kitay-s-yadren-arsenal-i-senzori-v-kosmosa.html", "text": "Президентът на САЩ Доналд Тръмп представя днес обновена американска стратегия за противоракетна отбрана, която разглежда начини за засилване на сигурността на Америка, включително чрез евентуално разполагане на космически сензори за откриване и проследяване на вражески ракети, съобщава \"Ройтерс\".Прегледът на противоракетната отбрана препоръчва изучаване на експериментални технологии, включително перспективи за космическо оръжие, което би могло да свали вражеските ракети - връщане към така наречената  от 80-те години на миналия век.\"Мисля, че космическото пространство е ключът към следващата стъпка на противоракетната отбрана\", заяви високопоставен служител от администрацията на Тръмп.\"Слой от сензори, базиран в космоса, е нещо, което търсим, за да помогнем за ранно предупреждение, проследяване и унищожение на ракети, когато те бъдат пуснати\", допълва служителят. Възможността за космически оръжия за противоракетна отбрана се проучва, но не е взето решение.Инвестициите са на върха на обявените планове на САЩ за увеличаване на броя на  за следващите няколко години, като броят им във \"Форт Грийли\", Аляска е увеличен до 64 от 44.Американски военни многократно обясняват, че американската противоракетна отбрана е предназначена предимно за противодействие на атаки от страни с по-ограничени арсенали, като Северна Корея, за която американските разузнавачи смятат, че все още напредва с ядрената си програма въпреки спирането на ракетните тестове миналата година.Пентагонът твърди, че американските ПВО са твърде малко, за да могат да противодействат на атака срещу САЩ от голяма ядрена сила, като Русия или Китай.Вашингтон се надява, че тези страни вместо това ще бъдат възпирани от атаките на американския ядрен арсенал. Русия счита, че противоракетната отбрана на САЩ напредва като заплаха, а докладът на Тръмп е вероятно да предизвика напрежение с Москва. с напредъка в хиперзвуковата технология, която може да позволи на Пекин да изстрелва ракети, които са далеч по-трудни за откриване.В доклад, публикуван тази седмица, който изтъква хиперзвуковата заплаха, Пентагонът предупреди, че военните в Китай са \"на ръба на въвеждането на някои от най-модерните оръжейни системи в света\".\"В някои области той вече е начело на света\", се казва в доклада.Американски служители, включително заместник-министърът на отбраната за научни изследвания и инженерство Майкъл Грифин, смятат, че космическият сензорен слой може да помогне за откриване на ракети, движещи се при свръхзвукови скорости.", "date": "2019.01.17", "title": "САЩ възпира Русия и Китай с ядрен арсенал и сензори в космоса"}
{"url": "https://news.bg/politics/mareshki-sreshtu-nehranimaykovtsite-v-parlamenta.html", "text": "Да се отрежат туморите и да останат здравите сили в България. За това призова лидерът на \"Воля\" Веселин Марешки, който нападна \"нехранимайковците\", които продават българско гражданство и лепят етикети на българските граждани. Той атакува воеводата Александър Сиди.\"Тези дни станахме свидетели на опит за съмнителни вдигания на личен рейтинг чрез поставяне на карта съдбата на етническия мир в България, обявявайки, че заради едно престъпление, извършено от конкретни хора, едва ли не 20% от българския народ са престъпници\", подчерта Марешки.Той изтъкна, че хора, които са готови да направят група за продажба на документи за българско гражданство, също не могат да разберат какво говорим.По думите му в правото има достатъчно правни аргументи, чрез които на такива като тези, които са продавали българско гражданство и са съсипвали съдбите на българските граждани, да им се търси отговорност.\"Заради двама-трима такива нехранимайковци наричаме целия български народ нехранимайковци\", недоволен е Марешки.Лидерът на \"Воля\" призова всички да слязат на земята.Искрен Веселинов от ВМРО настоя за смислени изречения в зала. Ако Марешки имал съмнения за закононарушения, трябвало да сезира компетентните органи.", "date": "2019.01.17", "title": "Марешки срещу нехранимайковците в парламента"}
{"url": "https://news.bg/crime/otlozhiha-deloto-za-razgrabvaneto-na-evn.html", "text": "Състав на Специализирания наказателен съд отложи делото срещу Симеон Дянков, Иво Прокопиев и Трайчо Трайков.Причината е, че адвокатът на подсъдимия бивш финансов министър Симеон Дянков - Марин Марковски - не се яви в съдебната зала поради грипно заболяване.По делото са обвинени и още трима финансисти от компанията \"Булброкърс\". Те са подсъдими за продажбата на 33% държавен дял на енергоразпределителното дружество EVN.Припомняме, последното съдебното заседание от преди близо два месеца срещу бившите министри на финансите и енергетиката в първото правителство на Борисов Трайков и Симеон, както и срещу издателя Иво Прокопиев, беше отложено заради неявяването на един от адвокатите.Всички подсъдими се явиха лично по време на днешното съдебно заседание.Съдът обаче разпореди да бъде изпратено писмо до Софийския адвокатски съвет (САК) за назначаване на резервни защитници на всички подсъдими по делото.Съдът насрочи следващото съдебно заседание за 30 януари от 13.30 часа.Това е поредният опит да тръгне делото, но без успех. Предишният път делото беше върнато заради пропуски в обвинителния акт. След това обвинението беше поправено и внесено отново в съда.", "date": "2019.01.17", "title": "Отложиха делото за разграбването на EVN"}
{"url": "https://news.bg/int-politics/kandidat-za-shef-na-ek-zove-london-kazhete-ni-kakvo-iskate.html", "text": "Отлагането на крайния срок 29 март за планираното излизане на Великобритания от Европейския съюз има смисъл, само ако Лондон изработи планове как да процедира, след като британските депутати  за Брекзит. Това коментира германският консерватор Манфред Вебер пред германското радио \"Дойчландфунк\".Вебер е председател на групата на Европейската народна партия (ЕНП) в Европейския парламент и кандидат на ЕНП за нов председател на Европейската комисия след евроизборите през май.\"Актуалните въпроси просто се отлагат, ако си купувате време. Направихме това твърде често през последните месеци и години\", коментира Вебер.\"Кажете ни какво искате. Тогава сме готови да разговаряме\", допълни той.", "date": "2019.01.17", "title": "Кандидат за шеф на ЕК зове Лондон: Кажете ни какво искате"}
{"url": "https://news.bg/education/yaslenite-grupi-v-sofiya-priemat-do-3-detsa-poveche.html", "text": "Местата в яслените групи в София ще бъдат с увеличен прием. Това бе гласувано от Столичния общински съвет.Решението бе обосновано от зам.-кмета по образование и култура Тодор Чобанов. Нормативът е на Министерството на образованието и науката. Той беше приет от общинските съветници и като регламент на общината.През изминалата година 2000 деца са извадени от системата на яслите, заради ограничението в приема в група. След решението на СОС при ниска средна месечна посещаемост в много групи, ще има възможност за приемане до 3 деца допълнително.Средната месечна посещаемост се изчислява ежедневно, обясни Чобанов и увери, че общината разполага с данни за конкретни групи в детските градини.Увеличеният прием се позволява и от нормативите за площ и персонал, които са за много по-големи групи, обясни Тодор Чобанов. За София според него това означава допълнително 700 деца да се възползват от прием в детска ясла.Зам.-кметът по култура коментира пред журналисти, че ако нямаше над 40 закрити обекта през последните години, в момента забавачките щяха да са с около 5000 допълнителни места, които да задоволят търсенето в столицата.Детските градини и яслите са много търсена услуга. \"Имаме все още съществен недостиг в яслената възраст поради икономическата ситуация и поради слабо подкрепеното майчинство в третата година\", обясни той.Столична община е започнала изграждането на 15 обекта. Това е най-трайната мярка, тя обаче е бавна, уточни Чобанов.Предстои да бъде обсъдена и темата за облекчения прием на братя и сестри на записани деца в детските градини. В регламента на МОН за първи клас се посочва, че второто дете се записва служебно без кандидатстване при първото,. Изискването за възрастовата разлика е до 7 години.Предстои Столичният общински съвет да реши юридически въпроса, като целта е родителите да не посещават няколко обекта, за да заведат децата си на детска градина. Изборът е между социална квота или семеен статус. Тенденцията е по-скоро това да е семеен статус, подчерта зам.-кметът.", "date": "2019.01.17", "title": "Яслените групи в София приемат до 3 деца повече"}
{"url": "https://news.bg/world/britanskiyat-biznes-prizova-mey-da-podkrepi-vtori-referendum.html", "text": "Бизнес лидерите на Острова призоваха премиера Тереза Мей да подкрепи втори референдум, съобщават британски медии.Повече от 170 водещи бизнес представители настояват Мей и лидерът на Лейбъристката партия Джереми Корбин да подкрепят втори референдум за излизане от ЕС.Те призовават депутатите да не губят повече време във фантазии.В писмо, публикувано от \"Таймс\", те призовават лидерите на основните партии да попитат обществото дали все още иска да напусне ЕС.\"\", пише в писмото. Според тях сега това споразумение отпада като вариант и приоритетът е да се предотврати Брекзит без споразумение на всяка цена.Единственият възможен начин да се направи е чрез запитване на народа дали все още иска да напусне ЕС, отбелязват бизнес лидерите.Междувременно поддръжници на Консервативната партия започнаха кампания за втори референдум.", "date": "2019.01.17", "title": "Британският бизнес призова Мей да подкрепи втори референдум"}
{"url": "https://news.bg/regions/kola-padna-v-dere-kray-varnenskoto-selo-voyvodino.html", "text": "Тежка катастрофа е станала на пътя между Вълчи дол и село Войводино около 10:20 часа, съобщиха от МВР-Варна. Загинала е 70-годишна пътничка.По първоначалната информация лек автомобил \"Хонда\" с 58-годишна жена шофьор, е паднала в дере. На място е загинала жена, пътуваща в автомобила. Водачката и 70-годишен пътник са в болница.Случаят се разследва. Образувано е досъдебно производство.", "date": "2019.01.17", "title": "Кола падна в дере край варненското село Войводино"}
{"url": "https://news.bg/regions/pozhar-ot-tsigara-vze-zhertva-v-pernik.html", "text": "Пожар от цигара взе жертва в Перник, съобщиха от Областната дирекция на МВР.Загиналият е 48-годишен мъж.Огънят лумнал около 4.00 часа тази сутрин в апартамента му в жилищен блок на ул. \"Радомир\", а сигнал за пожара бил подаден от съседи на жертвата.Пристигналите на място два противопожарни екипа установили, че гори жилище на втория етаж в блока и целият вход е задимен. Била предприета евакуация на всички живущи в сградата.В горящия апартамент бил намерен починал собственикът, който живеел заедно с брат си, но той в този момент бил сам.Пламъците тръгнали от хола, където било спалното помещение на загиналия.По първоначална информация пожарът бил предизвикан от цигара.Унищожено е обзавеждането в хола и са опушени стените на жилището.Тялото на 48-годишния мъж е закарано в Съдебна медицина - Перник за аутопсия.По случая се води разследване. Образувано е досъдебно производство.", "date": "2019.01.17", "title": "Пожар от цигара взе жертва в Перник"}
{"url": "https://news.bg/regions/maskirani-otkradnaha-100-000-leva-ot-mazh-v-petrich.html", "text": "Маскирани откраднаха 100 000 лева от мъж в Петрич, предаде Областната дирекция на МВР в Благоевград.Кражбата била извършена вчера около 21.45 часа.47-годишният мъж бил напръскан със спрей в лицето от четиримата обирджии, които носели маски. Те му изтръгнали от ръцете две чанти, след което избягали в неизвестна посока с автомобил.По данни на потърпевшия в чантите си носел валута на приблизителна стойност около 100 000 лева и лични документи.Работата по случая продължава. Образувано е досъдебно производство.", "date": "2019.01.17", "title": "Маскирани откраднаха 100 000 лева от мъж в Петрич"}
{"url": "https://news.bg/crime/prokuror-ot-sgp-e-kandidatat-ni-za-olaf.html", "text": "Прокурор Станислав Стайков от Софийска градска прокуратура е избран за участие в процедурата на ЕК за подбор на командировани национални експерти в Европейската комисия в Европейската служба за борба с измамите (OLAF). Той кандидатства за вакантна позиция OLAF.D.1, съобщиха от Висшия съдебен съвет.Кандидатурата на Стайков бе одобрена от прокурорската колегия на Висшия съдебен съвет (ВСС). Прокурор Стайков е единствен кандидат в процедурата.Кандидатът, който бъде избран от ЕК, ще се присъедини към отдел D.1 в дирекция \"Политики\" на OLAF.D. Отделът отговаря за разработването, договарянето и прилагането на политики и законодателни инициативи за борба с измамите, корупцията и всяка друга незаконна дейност, която засяга бюджета на Съюза.Продстои експерти от дирекция \"международна дейност и протокол\" в АВСС да предоставят документите на кандидатите на дирекция \"човешки ресурси\" в Министерство на външните работи за препращането им по съответния ред.", "date": "2019.01.17", "title": "Прокурор от СГП е кандидатът ни за ОЛАФ"}
{"url": "https://news.bg/int-politics/pravata-na-choveka-sa-v-opasnost-kakto-na-balkanite-taka-i-po-sveta.html", "text": "Популистки екстремистки партии и идеи отново упражняват огромно влияние в Европейската политика. Правата на човека са в опасност както на Балканите, така и по света, съобщава Хюман Райтс Уотч - HRW в своя \"Световен доклад 2019 г.\"Докладът отбелязва, че балканските страни са постигнали само скромен напредък през миналата година в областта на правата на човека, като се позовават на липсата на подкрепа за преследване на престъпления и други въпроси.Глобалната картина е смесена. \"В някои отношения това е  мрачен период за човешките права. Но докато автократите и нарушителите на права са водещи в заглавията, защитниците на човешките права, демокрацията и върховенството на закона също набират някаква сила\", коментира изпълнителният директор на HRW, Кенет Рот.Докладът обобщава основни въпроси, свързани с правата на човека в повече от 90 страни по целия свят, като се позовава на събития от края на 2017 г. до ноември 2018 г.Има случаи на расистка нетолерантност или престъпления от омраза в много европейски държави, включително България, Франция, Германия, Гърция, Унгария, Италия, Словакия, Испания и Обединеното кралство. Антисемитизмът остава проблем в държавите-членки на ЕС.В априлския доклад на Агенцията на ЕС за основните права е отбелязано, че ромите в цяла Европа ЕС често се сблъсква с тормоз и дискриминация при достъпа до образование, заетост и здравеопазване.Дискриминацията въз основа на пола остава широко разпространена. В момента на писане на доклада, осем държави-членки в ЕС все не са ратифицирали Истанбулската конвенция, договор на Съвета на Европа за борба и предотвратяване на насилието срещу жени. През юли Конституционният съд на България счете конвенцията за несъвместима с нейната конституция.Убийството на трима журналисти в държавите-членки предизвиква обезпокоителни въпроси относно защитата на свободата на медиите в ЕС. Малтийски разследващ журналист Дафне Каруана Галисия бе убита с бомба в автомобила си през октомври 2017 г . Словашкият разследващ журналист Ян Куцияк бе застрелян през февруари 2017 г ., и българска телевизионна журналистката Виктория Маринова бе изнасилена и убита през октомври 2018 година. И тримата работят по разкриване на обвинения в корупция или измами. Нито един от случаите не е решен към момента на изготвяне на доклада.Преследване на военни престъпления, етническо напрежение, заплахи за журналисти и правата на малцинствата и имигрантите остават ключови проблеми в областта на правата на човека на Балканите, отбелязва Световният доклад, в който се посочват някои от страните в Западните Балкани.Босна и Херцеговина има ограничен напредък през 2018 г. за справяне с дългогодишните проблеми с правата на човека. Случаите на военни престъпления се решават бавно. За член на национално малцинство остава невъзможно да се кандидатира за президент, поради липса на изменение на дискриминационни разпоредби в конституцията.Властите не предоставят подкрепа на хиляди търсещи убежище и мигранти, които пристигат през 2018 г. Журналисти се сблъскват със заплахи и намеса в работата им.Между януари и септември 2018 г. в Хърватия има 14 дела за военни престъпления. През същия период са осъдени само четирима души за престъпления, свързани с войната, а другите дела се движат бавно.HRW отбелязва, че от януари около 2 500 търсещи убежище и мигранти са изтласкани от хърватската полиция в Босна и Херцеговина, има стотици случаи на отказ за достъп до процедури за убежище и над 700 обвинения в полицейско насилие и кражби.Десетилетие след като Хърватия ратифицира Конвенцията на ООН за правата на хората с увреждания, хиляди възрастни и деца с увреждания остават в капана на сегрегирани институции.Докладът отбелязва, че финансирано от правителството изследване, публикувано през юли, установи, че почти всички роми в страната живеят в бедност и по-малко от една трета завършват основно училище.През годината напредъкът в подобряването на защитата на правата на човека в Косово е бавен, съобщава докладът на HRW.Сръбски и косовски лидери обявиха през август план за предначертаване на граници, което предизвика опасения относно последиците от човешките права от прехвърлянето на население.Напрежението между сърби и косовски албанци продължава, особено на север. Общности от роми и ашкали продължават да се сблъскват с дискриминация.Действието на специалния съд, създаден за сериозни военни престъпления, извършени по време на войната в Косово през 1998-1999 г., се бави поради промяна в специалния прокурор. Журналистите са изправени пред заплахи, а преследването на престъпления срещу журналисти е бавно.В Сърбия наказателното преследване на военни престъпления напредва бавно и липсва политическа подкрепа и адекватни ресурси, докато механизмите за подкрепа на свидетелите са слаби. \"Малко са високопоставените длъжностни лица, замесени в сериозни военни злоупотреби, на които се търси отговорност в сръбските съдилища\", коментира HRW.Системата за търсещи убежище остава погрешна и условията не са се подобрили. Ситуацията за журналистите също оставаше несигурна, включително атаки, заплахи и съдебни дела за репортажи по чувствителни въпроси.Комитетът на Съвета на Европа за предотвратяване на изтезанията посети Гърция през април и публикува предварителен доклад, в който се изразяват опасения относно унизително отношение в психиатрични заведения и центрове за задържане на мигранти.По-малко от 15% от децата, търсещи убежище, имат достъп до образование на островите и само един на всеки двама на континента са записани в държавни училища.Крайно десни групи продължават кампанията си срещу търсещите убежище на островите, и има медийни съобщения за нападения в цялата страна по отношение на лица смятани са мигранти или мюсюлмани. Полицейската статистика за престъпленията от омраза за 2017 г., публикувана през март, отбелязва значително увеличение спрямо предходната година.Целият \"Световен доклад 2019 г.\" на Хюман Райтс Уотч - HRW, може да бъде намерен . ", "date": "2019.01.17", "title": "Правата на човека са в опасност както на Балканите, така и по света"}
{"url": "https://news.bg/regions/obshtinar-v-bansko-prizovava-za-referendum-za-vtori-lift.html", "text": "Общинския съветник в Банско и председател на сдружение \"Бъдеще за община Банско\" Димитър Русев призовава за инициирането на местен референдум за изграждането на втори лифт.Нашите намерения са да инициираме един местен референдум за това дали да се развива ски зона Банско, дали да се изгражда втора кабина, и на базата на този референдум да поставим и да искаме от Народното събрание законови промени, за да стане възможно да се прави зимен туризъм в планините на България, посочи Русев, цитиран от общественото радио.Референдумът ще бъде иницииран възможно най-скоро, увери Русев.По думите му местните в Банско възприемат себе си като природозащитници и го показвали много пъти на практика.\"Ние не искаме да унищожим природата, напротив, ние осъзнаваме колко е ценна нашата природа и че това ни е най-голямото богатство, ние други богатства нямаме\", сподели банскалията.Общинарят е не мнението, че  всява разделение в обществото.Решението било взето под натиск на зелените.\"Това, което снощи стана - зелените празнуват, показва колко е разделено нашето общество. Значи нашият отбор победи вашия, вместо да търсим консенсус и да търсим неща, които ни събират, ние се радваме, че една групичка е победила друга групичка, много важно\", отсече Русев.", "date": "2019.01.17", "title": "Общинар в Банско призовава за референдум за втори лифт"}
{"url": "https://news.bg/int-politics/facebook-premahva-oshte-stranitsi-i-profili-s-vrazki-s-rusiya.html", "text": "От Facebook обявиха, че са премахнали стотици страници, профили и групи, създадени от Русия, които са преценили, че са участвали в координирано манипулативно поведение на техните Facebook и Instagram платформи, съобщава \"Ройтерс\".Ръководителят на политиката за киберсигурност на \"Фейсбук\" Натаниел Глайхър уточни, че са открили две отделни манипулации, които произлизат от Русия, като едната от тях е действаща в много страни от Източна Европа, а другата е специфична за Украйна.Компанията уточни, че е свалила около 364 Facebook страници и профили, управлявани от Русия и работещи в прибалтийските страни, Централна Азия, Кавказ и Централна и Източна Европа, добавяйки, че тези страници са свързани със служители на руската новинарска агенция Sputnik.Компанията също така посочи, че въз основа на съвет от правоприлагащите органи на САЩ, отделно е премахнала 107 Facebook страници, групи и профили и 41 профила в Instagram, които произхождат от Русия и работят в Украйна.\"Не намерихме никакви връзки между тези операции, но те използваха подобна тактика чрез създаването на мрежи от профили за заблуждаване на другите за това кои са те и какво правят\", изтъкнаха от Facebook.\"Фейсбук\" бяха разкритикувани през последните две години заради признатата от самите тях мудност в разработването на инструменти за борба с екстремисткото съдържание и пропагандните манипулации.Facebook и Twitter свалиха милиони публикации и блокираха профили, свързани с манипулации за влияние на Русия, Иран и други страни в периода преди частичните избори за Конгреса на САЩ през ноември.", "date": "2019.01.17", "title": "Facebook премахва още страници и профили с връзки с Русия"}
{"url": "https://news.bg/crime/revnost-alkohol-i-uspokoitelni-v-osnovata-na-ubiystvoto-v-banishora.html", "text": " в столичния квартал \"Банишора\" е извършено привечер на 15 януари, а в основата му стои ревност. Прокурор Емилия Русинова представи на брифинг събраните доказателства.Извършител е 23-годишният приятел на жертвата. Те са се познавали от около три месеца и са живеели заедно. Последните дни е имало недоразумения между двамата и вероятно желание от страна на жертвата да прекратят отношенията си. Поводът за ревност е получено телефонно съобщение, което младият мъж е искал да прочете.Мъжът е пиел алкохол и успокоителни, поради което самият той твърди, че не си спомня как е извършил убийството.Нападателят се е опитал да се самоубие, като си е прерязал вените. Раните му обаче са повърхностни, както стана ясно от думите на директора на СДВР Георги ХаджиевИма данни, че мъжът е правил и други опити за самоубийство, през 2015 година, а по думите на Хаджиев, трагичен инцидент в семейството на младото момче е предизвикал неговата емоционалност.За инцидента се е разбрало от SMS на младежа, изпратени до баща му и до негови приятели. Сигналът е получен в МВР от бащата и приятелка на извършителя.Убийството е станало в апартамента, в който младото семейство е живяло. При влизането на полиция в апартамента се е наложило вратата да бъде срязана.Тялото на убитата жена е открито на дивана, като тя е била гола. Причината за смъртта на жертвата е задушаване. В жилището са намерени бутилки от алкохол, а извършителят е бил открит в съседната стая.Директорът на СДВР Георги Хаджиев обясни, че извършителят незабавно е отведен в \"Пирогов\". Хаджиев потвърди, че не са постъпвали сигнали за домашно насилие в двойката.На него ще му бъде повдигнато обвинение и наложена мярка задържане за срок от 72 часа. Ще бъде внесено в съда и искане за постоянна мярка. Назначени са експертизи за събиране на нови доказателства, увери прокурор Русинова.В София от началото на 2019 година вече има три подобни случая с фатален край.От началото на 2019 г. има три убийства, добили публичност.На  намушка смъртоносно 25-годишната си съпруга, майка на 8-месечното му дете.На 16 януари  73-годишния си съпруг.Също на 16 януари късно вечерта бе оповестено и за убийството в столичния кв. \"Банишора\".В България няма точна статистика на жертвите на домашно насилие. По информация на министерството на правосъдието към юни 2018 г., 91% от случаите жените са убити от мъж. В 35% от случаите убиецът е бивш или настоящ интимен партньор на жената. При 25% убиецът е близък роднина. Само 9% от убийците са непознати за жертвите.", "date": "2019.01.17", "title": "Ревност, алкохол и успокоителни в основата на убийството в \"Банишора\""}
{"url": "https://news.bg/regions/proveryavat-za-natravyane-parvolatsi-yali-bob-v-stolichno-uchilishte.html", "text": "Ученици от 1-ви до 4-ти клас на Националното средно училище \"София\" в кв. \"Овча купел 1\" са с диария и болки в корема, предаде БГНЕС.Оплакванията на децата започнали, след като вчера яли боб в стола на училището.Зам.-директорът Теодора Апостолова обясни, че храната се доставя от кетъринг фирма, а не се готви на място. Фирмата вече е дала от вчерашната храна за проба. Предстои тя да се изследва в лаборатория.По думи на Апостолова вчера в стола са се хранили 335 ученици, от които само около 20 са се оплакали от болки в корема. Тя посочи, че родителите на няколко от децата вече са направили бактериологични изследвания, които показват, че не става дума за натравяне, а за вирус.През нощта осем деца са имали диария, а четири са били с главоболие.От Министерството на образованието информираха, че Столичната регионална здравна инспекция вече е сезирана по случая. Сигнал ще бъде подаден и до Българската агенция по безопасност на храните.Двете институции трябва да установят дали неразположението на децата е в резултат на консумираната храна, или на вирус. ", "date": "2019.01.17", "title": "Проверяват за натравяне първолаци, яли боб в столично училище"}
{"url": "https://news.bg/int-politics/gaz-kosovo-i-orazhiya-obsazhdat-putin-i-vuchich.html", "text": "Газ, Косово и оръжия, това обсъждат Путин и Вучич в Белград. \"Великият брат\" Владимир Путин пристигна пише на поздравителните плакати, инсталирани в сръбската столица, съобщава \"Газета.ру\".Самолетът на руския президент, който пристигна в Сърбия, бе придружен от изтребители МиГ-29 във въздушното пространство на републиката, съобщи сръбската президентска администрация.\"Става дума за самолетите, които преди това бяха доставени от Русия на Сърбия в рамките на военно-техническото сътрудничество\". Преди руският Ил-96 да се приземи на летище \"Никола Тесла\" в Белград, три сръбски МиГ-29 прелетяха над пистата.\"Сърбия и Русия са искрени приятели и искам да ви благодаря за факта, че инвестирате сили и усилия в развитието на нашите отношения\", коментира Вучич.Той обясни за развитието на сътрудничеството, за растежа на търговията между страните и за подписване на договори. Вучич се надява на по-нататъшно сътрудничество в областта на енергетиката и всички споразумения в областта на инфраструктурата и енергетиката не само се развиват, но вървят с големи крачки напред.Вучич припомня, че преди шест години, когато се среща с Путин в Сочи, те обсъждат как да върнат всички дългове на Сърбия. Днес всички дългове са изплатени, а Сърбия може да бъде надежден партньор. Сръбският президент уверява, че на Белград може да се разчита, въпреки че Сърбия малка страна.Путин коментира хората по улиците и колко се радват на това събитие, обяснява и нарастващият стокооборот, развитието на сътрудничеството в много области и като цяло отбелязва положителните нагласу между страните. \"Много се радвам, че имам възможност да посетя приятелска, братска Сърбия. Уважаеми г-н президент, направихте много за развитието на руско-сръбските отношения\", добави Путин.", "date": "2019.01.17", "title": "Газ, Косово и оръжия обсъждат Путин и Вучич "}
{"url": "https://news.bg/int-politics/yaponiya-skastri-rusiya-za-deystviya-na-ruski-granichari-na-kurilskite-ostrovi.html", "text": "Япония е изпратила протестна нота до Русия заради това, че руски граничари са проверили два японски кораба, които са извършвали риболов в района на южната част на Курилските острови, съобщават руските медии, цитирайки японското външно министерство.Както по-рано уточни японската новинарска агенция \"Киодо\", на 7 януари руски граничари са проверили документите на два риболовни кораба и са настояли да платят глоба, тъй като били извършили нарушения.От своя страна от руското външно ведомство увериха, че руските граничари само са посочили \"нарушения\" на установения ред, придружили са ги до близко пристанище и след това са ги освободили.От японското външно министерство са определили тези действия за неприемливи.По споразумение от 21 февруари 1998 г. японските плавателни съдове могат да ловят риба в южните райони на Курилските острови по определена квота срещу заплащане.Токио има териториални претенции към Курилските острови, позовавайки се на двустранен договор за търговията и границите от 1855 година. Москва от своя страна изтъква, че островите са станали част от Съветския съюз след Втората световна война и суверенитетът на Русия над тези територии не подлежи на съмнение.", "date": "2019.01.17", "title": "Япония скастри Русия за действия на руски граничари на Курилските острови"}
{"url": "https://news.bg/world/pobeda-za-tramp-senatat-na-sasht-othvarli-iskane-za-zapazvane-na-sanktsiite-sreshtu-deripaska.html", "text": "Победа за президента на САЩ Доналд Тръмп. Сенатът на САЩ отхвърли законодателство за запазване на санкциите срещу компании, свързани с руския олигарх Олег Дерипаска, включително и компанията за алуминий \"Русал\", информира \"Ройтерс\".42-ма срещу 57 сенатори гласуваха за прекратяване дебатирането на мярката, след като 11 сенатори от Републиканската партия се присъединиха към демократите в подкрепа на резолюцията на фона на възникналите въпроси около отношенията на Тръмп с руския лидер Владимир Путин.Демократите трябваше да преодолеят прага от 60 гласа за финално гласуване в 100-местния Сенат, където Републиканската партия има мнозинство с шест гласа (53 срещу 47).Подобна мярка ще бъде подложена на гласуване днес в Камарата на представителите, където демократите имат мнозинство. Но в дългосрочен план не е ясно какво ще се случи. За да попречи на администрацията да отменя санкциите, мярката трябва да мине през двете камари, включително да се събере 2/3 мнозинство в Сената и Камарата на представителите, за да се преодолее очакваното от Тръмп вето.Много членове на Конгреса поставят под въпрос решението на финансовото министерство от декември да смекчи наложените през април санкции срещу бизнесите на Дерипаска. Руският милиардер и контролираните от него компании En+ Group, ГАЗ, \"Базов елемент\" и \"Русал\" бяха сред онези, срещу които Вашингтон наложи санкции в началото на април. Това означава блокиране на активи и забрана на всякакъв бизнес с тези компании за американски граждани.Администрацията на Тръмп притиска републиканските законодатели да не подкрепят внесената от лидера на демократите в Сената Чък Шумър резолюция, която не позволява на правителството да отменя санкциите.\"42-ма републикански сенатори избраха да застанат зад Владимир Путин\", коментира Шумър.Съветници от Сената заявиха, че представители на финансовото министерство са уговаряли сенатори да смекчат санкциите, защото Дерипаска се е съгласил да продаде част от акциите си.", "date": "2019.01.17", "title": "Победа за Тръмп – Сенатът на САЩ отхвърли искане за запазване на санкциите срещу Дерипаска"}
{"url": "https://news.bg/world/devet-zaginali-i-deset-raneni-pri-atentat-v-bogota.html", "text": "Атентат в колумбийската столица Богота, съобщават \"Ройтерс\" и АП, позовавайки се на столичния кмет.Столичният градоначалник Енрике Пеналоса заяви, че най-малко девет души са загинали, а други 10 са ранени при взривяване на кола бомба в полицейска академия в Богота.АП отбелязва, че пред академията General Santander е хаос, изпратени са линейки и хеликоптери, където обикновено мерките за сигурност са засилени.Свидетели разказаха, че са чули силна експлозия, която е счупила прозорците на съседните сгради.В последно време леви бунтовници от Националната армия за освобождение увеличиха атаките по полицейски цели. Бунтовниците и консервативният президент Иван Дуке не могат да се договорят за рестарт на блокираните мирни преговори.", "date": "2019.01.17", "title": "Девет загинали и десет ранени при атентат в Богота"}
{"url": "https://news.bg/int-politics/ryazak-spad-na-iznosa-na-orazhiya-ot-germaniya-prez-2018-a.html", "text": "Германският износ на оръжия е спаднал с почти една четвърт през 2018 г. в сравнение с предходната година. Това става ясно от отговор на германското икономическо министерство на въпрос на германски депутат, съобщава ДПА.Общата стойност на продажбите на оръжия е спаднала с 22,7 процента между 2017 и 2018 г. от 6,2 млрд. евро до 4,8 млрд. евро.Спадът на износа е бил най-голям за страни, които не са членове на ЕС и НАТО, пазар, който е източник на противоречия в Германия, като нарастват опасенията, че германските оръжия се използват във все по-кървави чуждестранни войни.Такива продажби са намалели с близо една трета: 32,8 процента.Информацията е поискана от депутата Омид Нурипур от Зелената партия и е бил споделен с ДПА.Това е третата поредна година на спад на износа на германски оръжия. Пазарът последно отбеляза ръст през 2015 г., когато регистрира рекордни продажби от 7,9 млрд. евро.Влиятелната организация Германска индустрия за сигурност и отбрана (BDSV) вече намекна за спада през декември, като хвърли вината за това върху \"неразбираемите\" политики на правителството за износа на оръжия.През последните години правителството въведе по-голям контрол, тъй като получи критики например за разрешаването на продажби на оръжие на Саудитска Арабия, която е обвинявана в използването на прекомерно насилие в конфликта в Йемен.Германия прекрати продажбите си за Саудитска Арабия през миналата година в контекста на скандала с убийството на саудитския журналист Джамал Кашоги в саудитското консулство в Истанбул. Забраната беше разширена и за вече одобрени оръжейни сделки.Въпреки това Саудитска Арабия беше един най-добрите клиенти на германските оръжейни компании през 2018 г., като германското правителство одобри оръжейни сделки на стойност 416 млн. евро с кралството.Алжир и Пакистан също са били сред основните клиенти на германските оръжейни компании.", "date": "2019.01.17", "title": "Рязък спад на износа на оръжия от Германия през 2018-а"}
{"url": "https://news.bg/world/parlamentat-na-germaniya-odobri-zakonoproekt-za-brekzit.html", "text": "Парламентът на Германия одобри законопроект, който регулира предвиждания преходен период след излизането на Великобритания от ЕС. Проектозаконът беше определен от опозиционен депутат като неадекватен, информира АП.Според прокараното от депутатите в Бундестага законодателство Великобритания ще бъде третирана като страна членка на ЕС по време на близо двегодишния преходен период, заложен в Александър Ламбсдорф от свободните демократите заяви, че законодателството е \"напълно остаряло. Ние гласуваме законопроект, който никога няма да влезе в сила\".Но Флориан Хан, депутат от консервативния блок на канцлера Ангела Меркел, коментира, че властите искат да продължат да се подготвят за всички варианти и това е сигнал, че Германия желае да бъде сключено споразумение с Лондон.Германия ще направи всичко възможно през следващите дни, за да е сигурно, че има споразумение с Обединеното кралство, когато Великобритания напусне, обяви външният министър на Германия Хайко Маас, цитиран от \"Ройтерс\".Но той подчерта, че Берлин ще засили приготовленията за Брекзит без сделка.", "date": "2019.01.17", "title": "Парламентът на Германия одобри законопроект за Брекзит"}
{"url": "https://news.bg/regions/proveryavat-i-tri-karavani-varhu-dyuni-na-smokinya.html", "text": "Бургаската екоинспекция проверява сигнал за три незаконни каравани върху пясъчни дюни в частен имот на къмпинг \"Смокиня\", предаде БНР.Поредната инспекция е само дни, след като стана ясно, чеПрипомняме, на 13 януари Регионалната инспекция по околната среда и водите в Бургас се отзова на сигнал за По случая бяха задържани  на нерегламентираните действия. Срещу единия от работниците и собственика на терена бяха , като им беше наложена мярка за неотклонение \"парична гаранция\" в размер съответно на 2 000 лева и 10 000 лева.Сигналът за поредното нарушение е бил подаден от собственика на имота, върху който са били паркирани превозните средства.Директорът на РИОСВ - Бургас Тонка Атанасова обясни, че екоинспекторите знаят само кой е собственикът на имота, но не и на караваните. Предстои тяхната самоличност да бъде установена и возилата да бъдат изведени от терена, увери тя.За подобно нарушение РИОСВ-Бургас може да наложи само административно наказание.", "date": "2019.01.17", "title": "Проверяват и три каравани върху дюни на \"Смокиня\""}
{"url": "https://news.bg/crime/hvanaha-droga-za-nad-5-5-mln-leva-pri-spetsaktsiya.html", "text": "Полицията задържа над 46 кг хероин и 13 кг амфетамини при специализирана операция на територията на Хасково и Благоевград.Спецакцията се е провела вчера по обяд в Хасково, след като криминалисти от Благоевград сигнализирали, че наркотикът се съхранява там.Била извършена проверка на гараж в жилищния квартал \"Орфей\". На мястото били установени двама мъже на 46 г. и 47 г., както и пакети с кафяво прахообразно вещество с тегло 46,520 кг.Разследването установило, че дрогата била пренесена от Турция през ГКПП \"Капитан Андреево\" с карго камион. Тя била укрита в 10 топа плат.Иззетите наркотици са за над 5,5 млн. лева.Двамата задържани възнамерявали да разпространят дрогата в страната.Мъжете са с криминално минало, разпитани са и са им повдигнати обвинения. Наложена им е мярка за неотклонение \"задържане под стража\" за срок до 72 часа по образуваното досъдебно производство.За подобно престъпление законът предвижда от 15 до 20 години затвор и глоба от 200 до 300 хиляди лева.В рамките на операцията са задържани и петима мъже с 13 кг амфетамин и 46 грама хероин в благоевградското с. Тополница.Работата по случая продължава.", "date": "2019.01.17", "title": "Хванаха дрога за над 5,5 млн. лева при спецакция"}
{"url": "https://news.bg/world/prezidentat-na-gabon-otnovo-zamina-za-lechenie-v-maroko.html", "text": "Президентът на Габон Али Бонго замина за Мароко само 48 часа, след като се завърна в страната си. Официално се съобщава, че той се връща, за да продължи лечението си, предаде \"Ройтерс\". Повече детайли около пътуването и управлението обаче не са били дадени. Припомняме, че той се завърна по-рано тази седмица след 3-месечното му отсъствие от страната и осуетения Кадри в медиите показаха мъжа в инвалидна количка при завръщането му в Либревил.Новото правителство на страната бе избрано като опит да се потушат слуховете за политическа нестабилност.Двама души бяха убити, а 8 други задържани след проваления пуч. Всички те са военни.Войниците бунтовници срещу властта поеха в началото на годината контрола над държавното радио, като прочетоха кратко изявление, обявяващо \"Национален съвет за възстановяване\".За кратко те взеха и заложници. При намесата на армията, лоялна към президента, бяха убити двама от метежниците, а другите - задържани.Семейството на боледуващия лидер на страната е на власт в продължение на 50 години.Настоящият лидер Али Бонго наследи баща си Омар Бонго като президент през 2009 г. Той беше преизбран с малка разлика през 2016 г. в избори, които бяха белязани от насилие и обвинения в измами.Опитът за преврат дойде като огромна изненада. Армията винаги е била възприемана като лоялна към семейството на Бонго, защото е доминирана от президентската гвардия, която в по-голямата си част идва от родния край на Бонго.Бонго получи инсулт през октомври и се лекува в Мароко. Той се опита да сложи край на слуховете за неговото здравословно състояние с телевизионно обръщение за Нова година, в което каза, че се чувства добре.Войниците метежници заявиха, че са били разочаровани от посланието, наричайки го \"жалка гледка\" и \"непреклонен опит да стои на власт\".", "date": "2019.01.17", "title": "Президентът на Габон отново замина за лечение в Мароко "}
{"url": "https://news.bg/world/tramp-100-podkrepyame-nato.html", "text": "Подкрепяме НАТО. САЩ са 100% зад Алианса. Ние имаме добри взаимоотношения. Но, както вече заявих, нужни са промени, трябва държавите да си плащат. Това заяви американският президент Доналд Тръмп, цитиран от Politico. Той направи изявлението по време на пресконференция в Пентагона, на която бе представена  за ракетна защита от заплахи като Северна Корея, Китай и Русия.Изявлението му идва дни след , че президентът обмисля изтегляне на страната от НАТО. Това написа американският вестник \"Ню Йорк таймс\", който се позова на помощници на държавния глава.През миналата година Тръмп многократно поставя под въпрос бъдещето на САЩ в НАТО. Ако Вашингтон се оттегли, това може да означава разпадане на организацията.Експерти смятат, че изтеглянето на САЩ от НАТО би било подаръкът на века за руския лидер Владимир Путин.", "date": "2019.01.17", "title": "Тръмп: 100% подкрепяме НАТО "}
{"url": "https://news.bg/world/prints-filip-nevredim-sled-avtomobilna-katastrofa.html", "text": "Принц Филип е невредим след автомобила катастрофа, съобщи Бъгингамският дворец. Той е бил приет в болница в съзнание, но в шок.Катастрофата е станала близо до двореца Сандрингам, в графство Норфолк и местната полиция провежда разследване на инцидента.Според данните, колата на 97-годишния принц се е сблъскала с друга кола. В нея са пътували двама души, които са пострадали леко.Съпругът на британската кралица Елизабет II сам е шофирал колата си. ", "date": "2019.01.17", "title": "Принц Филип невредим след автомобилна катастрофа "}
{"url": "https://news.bg/world/pedersen-nastoyava-za-politichesko-reshenie-v-siriya.html", "text": "За политическо решение в Сирия настоява специалният пратеник на ООН Геир Педерсен.Това заяви той след 3-дневно посещение в страната. То е първото от избирането му на този пост, предаде АФП.Пратеникът определи като \"конструктивна\" срещата си със сирийския външен министър Уалид Муалем. Предстои му и среща с основната опозиционна сирийска групировка. Педерсен заминава от Дамаск за ливанската столица Бейрут. Той обаче ще направи скоро ново посещение в Сирия. Припомня се, че Педерсен . Той е четвъртият пратеник на ООН от началото на конфликта преди 8 години и безкрайните опити за постигане на мир. Неговият предшественик, Стафан де Мистура, се оттегли миналата година по лични причини.Франция ще запази военното си присъствие в Близкия изток през 2019 г. Това съобщи по-рано президентът на Франция Еманюел Макрон.Макрон отбеляза, че извършената вчера атака в сирийския град Манбидж, при която загинаха американски войници, показва, че битката срещу ДАЕШ (\"Ислямска държава\") все още не е приключила.Френският лидер също подчерта, че Париж ще продължи да изпълнява ангажиментите си към международната коалиция в Сирия и Ирак през тази година.\"Обявеното изтегляне от страна на нашия американски съюзник не трябва да ни отклонява от стратегическата ни задача да унищожим ДАЕШ\",  в обръщение към въоръжените сили във френския град Тулуза.През миналия месец президентът на САЩ Доналд Тръмп обяви, че изтегля войските от Сирия, тъй като войната срещу ДАЕШ е спечелена.", "date": "2019.01.17", "title": "Педерсен настоява за политическо решение в Сирия "}
