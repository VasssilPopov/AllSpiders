{"url": "https://news.bg/press/velikolepna-pobeda-na-grisho-v-london-pravitelstvoto-na-krak-zaradi-katastrofite-smetkata-za-belene-neednoznachna.html", "text": "Победата на Григор Димитров във финала на АТП в Лондон е водеща тема за вестниците в понеделник.\"Григор Димитров завърши най-силната година в кариерата си с блестяща победа на заключителния турнир на АТР в Лондон - неговият най-значим успех досега. Българският тенисист се наложи над белгиеца Давид Гофен със 7:5, 4:6, 6:3 и приключи с 2,5 млн. долара от наградния фонд /200 000 долара за това, че си тръгва непобеден/. Успехът тази вечер осигури на българина 1500 точки за ранглистата, където от понеделник той ще бъде на рекордното за него 3-о място. Късметът също помогна на Григор за триумфа - в хода на турнира той се размина с Рафаел Надал, който се отказа, както и с Роджър Федерер, победен от самия Гофен. \"Искам да поздравя Григор за блестящата му победа и за успешната му година\", спортсменски заяви Гофен. \"Искаше ми се да мога да опиша емоциите си, заяви от своя страна Григор. Това бяха 2 невероятни 2 седмици за мен. Това са най-добрите седмици, които съм имал досега. Поздрави за Гофен и неговия тим, той е чудесен играч. За мен беше чест да играя срещу него и му пожелавам късмет през следващия сезон. Губя думите си... Благодарности за моя отбор, на семейството ми, на мама и татко... и на един човек, който не беше в залата тази седмица - моята приятелка Никол, тя играе важна роля. Благодаря и на публиката, подкрепяхте ме страхотно!\" Самата Никол обаче не беше забелязана в залата...\" - в. \"Стандарт\"\"Григор Димитров искаше само да участва във финалите на АТП. А вече е шампион. На финала в зала О2 в Лондон бъдещият номер 3 в тениса победи 7:5, 4:6, 6:3 Давид Гофен (Бел). Димитров е първият дебютант с титла във финалите на АТП след Алекс Кореча (Исп) през 1998 г. в Хановер. Григор си тръгва от Англия с 1500 точки за световната ранглиста и 2 549 000 долара като шампион без загубен мач...\" - в. \"24 часа\".\"Григор Димитров спечели финалите на АТП в Лондон след тежка битка с вдъхновения Давид Гофен. Българският тенисист се пребори за най-големия трофей в кариерата си след драматичен успех със 7:5, 4:6, 6:3 след два часа и половина игра. Димитров е първият дебютант, който печели турнира на осемте най-добри за сезона, от Алекс Кореча през 1998 г. 26-годишният българин грабна четвърта титла в петия си финал през 2017 г. и общо осма в професионалната си кариера. Димитров, който от понеделник ще бъде №3 в света, триумфира в британската столица след пет победи от пет мача. Така той си осигури максималните 1500 точки за световната ранглиста и 2.55 милиона долара от наградния фонд. Българинът е петият различен шампион, откакто финалите на АТП започнаха да се провеждат в зала \"О2 арена\" през 2009 г., и 22-ият в историята на турнира... Той се обърна към родителите си, които бяха неизменно в залата, както и към приятелката си Никол Шерцингер. \"Тя не беше тук в залата, но играе сериозна роля за моите успехи\", Димитров. Очакванията на двамата финалисти, че днешният сблъсък няма да има нищо общо с двубоя им от груповата фаза, се оправдаха напълно. Гофен обеща, че този път ще опита нещо различно срещу Димитров и го направи. Белгиецът игра много агресивно, взимаше рано топката и използваше всяка възможност да притисне съперника. Той излезе на корта с атакуващата нагласа, която го изведе до сензационната победа срещу шесткратния шампион Роджър Федерер в полуфиналите. От своя страна Димитров беше далеч от най-добрата си игра. Българският тенисист обаче показа спокойствие, търпение, чудесна защита и много разумна игра, за да спре устрема на Гофен...\" - в. \"Дневник\".Мерките за ограничаване на броя на катастрофите и жертвите на пътя също са сред актуалните теми.\"Пътните полицаи са инструктирани, ако констатират тежко нарушение, веднага да изведат водача от движението и да го заведат в най-близкото районно управление на МВР. Това обяви главният секретар на МВР Младен Маринов след работна среща с министър-председателя днес заради тежките катастрофи в Ловешка област в последните два дни, които отнеха общо 11 живота. \"В името на човешкия живот ще предприемем още по-рестриктивни мерки към нарушителите на Закона за движение по пътищата, защото анализът от тези пътно-транспортни нарушения показа, че те са се случили единствено и само от грубо незачитане на Закона за движение по пътищата от водачите\", коментира Маринов инцидентите. \"В тази връзка съм разпоредил и от днес ще се изпълнява при констатирано тежко нарушение на Закона за движение по пътищата водачите да се извеждат от автомобилния поток и наказанията да се налагат в най-близкото управление на МВР, което в извъннаселени места може да не е толкова близко. Затова призивът ми е, ако искате да стигнете навреме, не нарушавайте правилника. В противен случай ще бъде необходимо да посетите районното управление, което е в този участък\", заяви главният секретар на МВР. След работната група при премиера днес кабинетът обяви поредица от мерки, които възнамерява да предприеме за предотвратяване на пътни произшествия. Вътрешният министър Валентин Радев обеща, че ще бъдат изготвени предписания за всички опасни участъци по пътищата в страната и ще се направят подобрения или дори отклонения, където е необходимо. Министърът на регионалното развитие Николай Нанков заяви, че ще се засили работата по магистрала \"Хемус\", а министърът на транспорта Ивайло Московски предвижда няколко нормативни промени в близко бъдеще, които ще задължат обществените превозвачи да се оборудват с камери и колани на всички седалки, и др...\" - в. \"Дневник\".\"Властта призна, че е безсилна да спре касапницата по българските пътища. Това стана ясно след спешна среща при премиера Бойко Борисов вчера. Тя бе свикана, след като в рамките само на едно денонощие в участък от десетина километра на пътя София - Варна около ловешкото село Микре станаха три жестоки инцидента. При тях загинаха 11 души, 26 бяха ранени - някои от тях са в критично състояние. В срещата участваха вътрешният министър Валентин Радев, министрите на транспорта и на регионалното развитие Ивайло Московски и Николай Ненков, главният секретар на МВР Младен Маринов, комисар Бойко Рановски - началник на \"Пътна полиция\"...\" - в. \"Сега\".\"Допитване на \"24 часа\" до шофьори за смъртоносната отсечка от Ябланица до Севлиево показа - огромна част от водачите преминават със 120-130 км в час. Има и \"отличници\", профучаващи със 140-150 км в час Агресивни и безразсъдно смели шофьори, както и катаджии, които не стоят на опасните места, са двете основни причини за кървавите катастрофи. Това бе категоричното мнение на петима български шофьори, които всяка седмица изминават разстоянието от София до Велико Търново, Попово и Търговище заради служебните си дела. Около 70 километра е \"смъртоносният маршрут\" между Брестница и входа на Севлиево, където за близо 30 часа в петък и събота загинаха 11 души \"24 часа\" разговаря с петимата шофьори за причините за всекидневните катастрофи. Двама от тях карат бусове, единият - камион с мляко, а останалите двама пътуват с джип и лек автомобил. Опасната отсечка започва веднага след края на магистрала \"Хемус\" на изхода на Ябланица, на входа на Брестница и свършва преди Севлиево на разклона за с. Малиново. Според водачите всеки ден по този маршрут стават по 4-5 леки удара, при които има само смачкани ламарини. Шофьорите са категорични, че отсечката между Брестница и входа на Севлиево е с много добре поддържан път, с прави участъци и завои. Има добра маркировка и ясни знаци - 90 километра в час извън населените места и 50 километра в селищата.\" - в. \"24 часа\".Вестниците отделят място и на икономическата политика на правителството.\"През 2018 година брутният вътрешен продукт ще достигне рекордните 106 млрд. лв. и мога да кажа , че Бюджет 2018 ще е най-добрият бюджет от началото на кризата досега. Това заяви в Боровец председателката на парламентарната Комисия по бюджет и финанси Менда Стоянова... \"През 2014 година, когато управляваше правителството на Пламен Орешарски, държавата се върна скорострелно назад и е натрупа огромен дефицит от 4%, който превишава всякакви европейски критерии и икономически разум\", припомни Менда Стоянова. \"Всяка година намаляваме дефицита, така че през 2020 г. да сме на баланс нула - колкото са приходите, толкова да са и разходите, което е нормално. В момента сме на трето място в Европа като страна с най-нисък дълг. Безработицата падна до изключително ниски нива. В момента тя е 6.5 на сто, като догодина се предвижда спадът да продължи до 6.2 процента. Щом имаме повече приходи, можем да си позволим и повече разходи. Затова в Бюджет 2018 залагаме с 2.5 милиарда лева повече разходи в сравнение с тази година.\" - подчерта още тя...\" - в. \"Труд\".\"По поръчка на правителството учени от БАН направиха ревизия на проекта за нова атомна централа в Белене. От ревизията става ясно, че при най-щастливо стечение на обстоятелствата този проект теоретично би могъл да е печеливш. Общото впечатление е, че правителството има нужда от сложни и неясни сметки на варианти, за да оправдае вече взето политическо решение за строеж. Конфузът е, че ГЕРБ вече публично е отстоявал други позиции и уж се е стремял да спре проекта. Сметките би трябвало да се изложат просто и убедително. Долу прилагам за общо ползване един самоделен, (полу)хипотетичен пример на анализ: Да предположим, че ако изхарчим десет милиарда евро в строежа на Белене, централата ще бъде готова след десет години. Да предположим също така, че при най-добрия вариант (на БАН или въобще) след още десет години експлоатация тя ще е генерирала десет милиарда печалба. Тоест след 20 години ще излезем като общество на нула и оттам нататък само ще печелим. Да предположим по-нататък, че описваният най-добър вариант (най-доброто стечение на обстоятелствата като цена на другите видове енергия, национално и регионално търсене на енергия и т.н.) има гигантските 70% вероятност да се случи! (Малко е нереалистично, но да видим!). Очакваната полза от един проект се измерва по формулата \"печалба\" х \"вероятност\" тази печалба да се получи. По тази формула след 20 години ще можем да разчитаме на 10 млрд. печалба х 70% вероятност или 7 милиарда евро общо. Тоест като вземем и първоначалната инвестиция, ще се окаже, че очакваната ни полза след 20 години е минус 3 милиарда. В момента без да правим нищо, сме на минус от само два милиарда и може би е по-добре да си останем на това ниво на загуба и да не го увеличаваме. В крайна сметка прогнози за след 20 години са до голяма степен безсмислени - светът се променя твърде бързо. БАН допускат още едно щастливо за страната обстоятелство - че някой друг ще реши да участва с 70% собственост и толкова от първоначалната инвестиция в \"Белене\". Тогава от 3-те милиарда очаквана загуба само 1 милиард ще са наши обществени! В такъв случай ще е по-добре \"Белене\" да се строи, защото минус 1 милиард е по-добър от сегашната чиста загуба от минус 2 млрд. лв. Вярно е, че хипотетичният ни пример изглежда като бакалска сметка, но правителството и БАН трябва да предложат точно такова обобщение на доклада, за да разберем какво следва от него. Засега такова няма и затова докладът изглежда безсмислен или дори прикриващ реалната ситуация. От гледна точка на политическите науки, ако \"Белене\" се строи, през следващите 20 години правителството ще разполага с мощен финансов ресурс. То ще разпределя поръчки, в които ще има много управленска дискреция (усмотрение). Това е така, защото ядрената енергетика е свързана със сигурността, сигурността обикновено е обвързана със служебна тайна, а тайната води до слаба отчетност. Ерго, правителствата имат интерес от скъпоструващи проекти в тази сфера, дори когато очакваната полза от тях е минусова...\" - в. \"Дневник\".Демографската ситуация също е сред темите с продължение.\"Близо 57 000 българи с увреждания над 16 г. са получили за първи път експертно решение за трайно намалена работоспособност само за миналата година. За 2016 г. общо над 175 000 души с увреждания са преосвидетелствани от експертните лекарски комисии или са получили първото си решение. Огромна част от тези хора са в предпенсионна възраст или са пенсионери - над 72% от всички. Те са разделени поравно - по 36% на възраст над 60 г. и още толкова във възрастовата група 50-59 г. Тези данни от информационната система за трайна неработоспособност на населението над 16 г. са обобщени от социалното министерство в доклад по националната конвенция за насърчаване на активния живот на възрастните хора. Тенденциите в него са добре известни - населението у нас намалява и застарява, раждаемостта също намалява. Средната възраст на населението например за 15 г. се е увеличила с над три години и през м.г. е 43.5 г. В концепцията за реформата в системата на ТЕЛК на социалното ведомство пише, че решението от ТЕЛК се е превърнало във вход за получаване на плащания от социалната и осигурителната система. Към края на 2015 г. броят на хората на възраст над 16 г. с увреждане е стигнал 729 хиляди, а децата до 16 г. с увреждане са 45 хиляди. Най-високи и през 2016 г. остават броят и делът на хората, които получават ТЕЛК решение за 3 г. - 71 000, или над 40%. Увеличение се отчита при дела на лицата с трайно намалена работоспособност/вид и степен на увреждане със срок 1 година. По степен на увреждане всеки трети човек, освидетелстван през 2016 г., е с между 50% и 70%. 30% са със степен 71-90%, близо 23% са с най-тежката степен - над 90%. А почти 14% са със степен на увреждане до 50%. В доклада за застаряването се посочва, че е \"необходим качествено нов подход към финансирането на здравеопазването\", защото \"запазването на здравето и активността на хората за по-дълъг период има положителен ефект върху производителността и конкурентоспособността\". Според експерти 50% от разликите в икономическия растеж между бедните и богатите страни се дължат на разликите в здравето и продължителността на живота...\" - в. \"Сега\".\"Населението на страната се топи всяка година и официалните прогнози са през 2070 г. жителите на България да са само 5,132 млн. души. Наред с това продължава процесът на застаряване на населението. Българите имат най-ниската средна продължителност на живата в страните от ЕС, а по смъртност сме №1 в Общността. Картината се допълва с факта, че броят на сключените бракове намаляват, а разводите се увеличават. И всичко това няма начин да не е свързано с начина ни на живот, което включва доходи, стрес и качество на здравеопазването. Фактите за населението на страната са много показателни за качеството ни на живот. Към края на 2016 г. населението на България е 7,1 млн. души, като за година намалява с 51 925 души, или с 0,7%, сочат данните на НСИ. Прогнозите са това топене да продължи и през следващите години като до 2070 г. българите ще бъдат около 5,132 млн. души. Като причините за това са както емигрантите, така и раждането на по-малко деца и високата смъртност в страната. В края на 2016 г. мъжете в България са 3,449 млн. души (48,6%), а жените - 3,651 млн. (51,4%), или на 1000 мъже се падат 1059 жени. Но е важно да се отбележи, че мъжете на възраст до 53 години са повече от жените. А с повишаване на възрастта делът на жените се увеличава. Причината за това е, че жените имат доста по-дълъг живот. Средната продължителност на живота при мъжете е 71,2 години, докато при жените е със 7 години по-висока - 78,2 години. По продължителност на живота българите се нареждат на последно място в ЕС, също както сме последни и по Брутен вътрешен продукт (БВП) на глава от населението. Всъщност разделяме последното място в ЕС с Латвия. Като цяло бившите социалистически страни имат по-лош резултат по отношение на продължителност на живота, отколкото по-развитите държави в Европа. Първите две места по дълъг живот се държат от Швейцария и Испания (и двете по 83,3 години), а челната тройка се допълва от Италия (83,2 г.). Топ 5 в Европа по най-голяма продължителност на живота се допълва от Исландия (82,9 г.) и Франция (82,8 г.). В България обаче картината никак не е розова. Продължава процесът на застаряване на населението. В края на 2016 г. хората над 65 години са 1,472 млн., или 20,7% от населението. В сравнение с 2001 г. делът на населението в тази възрастова група нараства с 3,8 процентни пункта. В регионален аспект делът на хората над 65години е най-висок в областите Видин (28,9%), Габрово (27,9%), Кюстендил и Ловеч - по 26,4%. Най-нисък е делът на възрастното население в София (столица) - 17%, и Варна - 18,3%. Общо за ЕС делът на населението над 65 години е 19,2%. Най-висок е този дял в Италия (22%), следвана от Гърция (21,3%) и Германия (21.1%). Само в шест страни от ЕС, включително и България, делът на възрастното население е над 20%. И докато по продължителност на живота сме на последно място в ЕС, то по смъртност сме №1, което е показателно за стреса под който живеем и за качеството на здравеопазването. Броят на умрелите през 2016 г. е 107 580 души, а коефициентът на обща смъртност е 15,1 на хиляда. Общо за ЕС коефициентът на смъртност през 2015 г. е 10,2 промила. С най-ниска смъртност са Ирландия - 6,4 на хиляда, Кипър - 6,9 на хиляда, и Люксембург - 7 на хиляда. Освен в България значително по-висока от средната за ЕС е стойността на този показател само в Латвия и Литва - по 14,4 на хиляда. В края на 2016 г. децата до 15 години в страната са малко над 1 млн., или 14,1% от населението. Застаряването на населението води до повишаване на неговата средна възраст, която от 40,4 години през 2001 г. нараства на 43,5 години в края на 2016 г.\" - в. \"Стандарт\".", "date": "2017.11.19", "title": "Великолепна победа на Гришо в Лондон, правителството на крак заради катастрофите, сметката за „Белене” - нееднозначна..."}
{"url": "https://news.bg/regions/mazh-zagina-pri-pozhar-v-dimitrovgrad.html", "text": "Мъж е загинал при пожар в Димитровград, съобщи БНР.Инцидентът е станал в жилище в квартал \"Вулкан\" в Димитровград. Вследствие на това е почил 63-годишен мъж. Предполага се, че огънят е тръгнал от печка на твърдо гориво. ", "date": "2017.11.19", "title": "Мъж загина при пожар в Димитровград"}
{"url": "https://news.bg/bulgaria/grazhdani-spryaha-nov-opit-za-nezakonen-stroezh-v-stolichniya-kv-druzhba.html", "text": "Граждани на столичния квартал \"Дружба\" 2 успяха да спрат пореден опит за незаконно строителство, съобщиха от местния Обществен съвет.Около 16.00 часа в петък, 17 ноември, е направен опит за започване на строителни работи на улица \"Хайделберг\" №1 в \"Дружба\" 2.Тежки машини са блокирали последния достъп до хипермаркет \"Кауфланд\". Намиращите се на място работници са признаха, че нямат разрешение за затварянето на улицата, за поставянето на ограда и за извършваните от тях строителни дейности. Обяснили са ,че са изпратени само да затворят пътя и да започнат да разкопават.\"Отговорникът по строителството на \"Кауфланд\" също призна на място, че нямат никакво разрешение за затварянето на последната пешеходна връзка до хипермаркета. Трябвало само да се направи ремонт на техния паркинг, да се подменят комуникационни връзки, но от фирмата изпълнител не си свършили добре работата.\" - посочват от Обществения съвет.Освен това липсват информационни табели и знаци пред и на самата улица \"Хайделберг\".След намесата на гражданите тежките машини са освободили улицата.\"По пътната настилка са нанесени щети и не се знае, кой и за чия сметка ще бъдат направени последващите ремонти на пътя. Не се знае, какви обекти са запланували да правят \"Кауфланд\" и дали те няма да засегнат и общинската улица \"Хайделберг\". Кметът на квартала Ивайло Цеков от доста дълго време отказва да даде яснота за планираните строежи в квартала ни.\" - коментира д-р Николай Георгиев от Обществения съвет на \"Дружба\" 2.", "date": "2017.11.19", "title": "Граждани спряха нов опит за незаконен строеж в столичния кв. „Дружба“ "}
{"url": "https://news.bg/regions/otkriha-nitrati-v-piteynata-voda-v-selo-kray-strelcha.html", "text": "Регионалната здравна инспекция в Пазарджик е съобщила, че в питейната вода на село Смилец, община Стрелча, има завишено съдържание на .Препоръчва се хората в населеното място да пият само бутилирана вода, съобщи БНР.Вече са наложени предписания на местното водоснабдително дружество.Стана ясно и че \"ВиК\" - Стрелча има изготвено предложение за изграждането на нов воден цикъл в района, но проекта седи без развитие. ", "date": "2017.11.19", "title": "Откриха нитрати в питейната вода в село край Стрелча"}
{"url": "https://news.bg/crime/zadarzhaha-telefonen-izmamnik-v-popovo.html", "text": "Полицията задържа извършител на телефонни измами в Попово, Силистра и Исперих, предаде БНТ.Едната то измамите е извършена на 14 ноември в града - 71-годишна жена е дала 5 700 лева на мним служител на полицията.Престъплението е извършено по схемата \"искане на съдействие за задържане на извършители на телефонни измами\", посочват от Областната дирекция на МВР в Търговище.На 17 ноември е установено, че извършителят на измамата е 59-годишен мъж от разградското село Ясеновец. При осъществяването на престъпната схема той е играел ролята на \"муле\" - куриер.Установено е участието му в още две телефонни измами в градовете Силистра и Исперих.Мъжът е задържан за срок до 24 часа в Районното управление на полицията в Попово. Образувано е досъдебно производство и е повдигнато обвинение за извършеното деяние.", "date": "2017.11.19", "title": "Задържаха телефонен измамник в Попово"}
{"url": "https://news.bg/regions/nachisliha-po-700-lv-za-voda-na-zhiteli-na-kazanlak.html", "text": "Изключително високи сметки за вода предизвикаха безпокойство сред жители на Казанлък, предаде БНТ. Има домакинства, които дължат по 700 лева.От ВиК поеха вина за големите сметки, като обясниха, че става въпрос за некоректно отчитане на водата от страна на инкасатора.Хората в казанлъшкия квартал \"Христо Ботев\" се оплакаха, че за миналия месец са получили баснословни сметки. Обикновено едно семейство месечно изразходва около 10 кубика, но жителите с изненада установили, че имат отчетена вода по 200-250 кубика за месец.\"Никога не е бивало да плащаме толкова много вода, ниe повече от 10-12 кубика не сме плащали. Лятото, когато переш, може да стигнат 12-13 кубика, обаче сега да ми каже, че имам да плащам на месец... Значи ние плащаме 120 кубика на година. Това означава, че ние 2 години не сме плащали вода все едно.\" - коментира жителката на квартала Ганка Едрева.\"Обикновено ние сме двама души вкъщи - 8 кубика, горе-долу толкова някъде ползваме, сега са ми написали 56 кубика. Как се плаща това нещо?\" - недоволства Минчо Тилев.От ВиК-Казанлък заявиха, че служителят, виновен за некоректното отчитане на водата, вече е освободен от работа.От фирмата обаче настояват, че хората въпреки всичко дължат тези суми.Ръководителят на района заяви, че хората в квартала са изразходвали тази вода в рамките на последната една година.\"Имаме по-скоро неинкасирани водни количества и сега те се натрупват изведнъж на сметките на гражданите - говорим за суми от порядъка на 100-200-300 лева, които са в тежест особено за пенсионерите.\" - посочи Станислав Христов, ръководител на район във ВиК Казанлък.От водоснабдителното дружество предлагат за всеки индивидуален случай схема на разсрочено плащане, съобразно финансовите възможности на потребителите.", "date": "2017.11.19", "title": "Начислиха по 700 лв. за вода на жители на Казанлък "}
{"url": "https://news.bg/society/makedonskata-tsarkva-priema-balgarskata-za-tsarkva-mayka-ako-sinodat-ya-priznae-za-samostoyatelna.html", "text": "Православната църква на Македония - Охридската архиепископия, ще обяви Българската православна църква за църква-майка, ако Светият синод признае македонската църковна самостоятелност, предаде БНР с позоваване на македонската агенция МИА.Информацията е публикувана в коментар за изпратеното на 9 ноември до Светия синод писмо от македонските архиереи.Македонската православна църква е създадена в края на Втората световна война. До днес тя не е призната от никоя православна църква.", "date": "2017.11.19", "title": "Македонската църква приема българската за църква-майка, ако синодът я признае за самостоятелна"}
{"url": "https://news.bg/world/hilyadi-pochitateli-i-voenen-karaul-izpratiha-naim-syuleymanoglu.html", "text": "Хиляди изпратиха в последния му път шампиона по вдигане на тежести Наим Сюлейманоглу, предаде в БНР в кореспонденция от Истанбул.Траурната церемония се проведе в джамията \"Фатих\". Ковчегът с тялото на големия спортист беше покрит с турския флаг и беше придружен от специален почетен военен караул.Наим Сюлейманоглу беше изпратен в последния си път от многохилядно множество.Сред присъстващите бяха министър-председателят на Турция Бинали Йълдъръм, министърът на младежта и спорта Осман Ашкън Бак, бившият премиер Ахмед Давутоглу, областният управител на Истанбул Васип Шахин, депутати от различни политически партии, представители на изселнически организации от България, както и гръцката легенда в щангите Леонидис - приятел на Сюлейманоглу. Имаше и множество представители на турските медии.Тялото на европейския, световен и олимпийски шампион беше положено в гробищния парк в района на \"Едирнекапъ\" в Истанбул.", "date": "2017.11.19", "title": "Хиляди почитатели и военен караул изпратиха Наим Сюлейманоглу"}
{"url": "https://news.bg/crime/zadarzhaha-dvama-izvarshiteli-na-ubiystvo-v-s-voyvodino.html", "text": "Във Варна са задържани двама извършители на убийство и грабеж, съобщиха от пресслужбата на варненската апелативна прокуратура.На 16 срещу 17 ноември двама млади мъже - на 29 и 27 години, са влезли в дома на самотно живеещ мъж във варненското село Войводино с намерение да го ограбят.Те обаче са били усетени от 59-годишния собственик, който е оказал съпротива - за това свидетелстват нараняванията по ръцете му.Сигналът за убийството е подаден от съседка на 17 ноември преди обяд. Жената е забелязала отворен прозорец на къщата на мъжа. След като го повикала по име и той не се обадил, уведомила кмета на селото и полицията.Полицейски служители са извършили оглед, при който са намерили тялото на самотния мъж вътре в дома му. Установени са наранявания от тъп предмет по главата, ръцете и тялото.Незабавно са предприети оперативни действия, които са довели до разкриването на извършителите - 29-годишния Ивелин М. и 27-годишния Ангел П. от село Вълчи дол.Окръжната прокуратура във Варна е задържала двамата за срок до 72 часа.За престъплението, за което са привлечени като обвиняеми - грабеж, придружен с убийство, те могат да бъдат осъдени на лишаване от свобода за срок от 15 до 20 години, доживотен затвор или доживотен затвор без замяна.Окръжната прокуратура във Варна ще внесе искане във Варненския окръжен съд за вземане на постоянна мярка за неотклонение спрямо извършителите.", "date": "2017.11.19", "title": "Задържаха двама извършители на убийство в с. Войводино"}
{"url": "https://news.bg/bulgaria/rabotnitsi-blokiraha-patya-smolyan-pamporovo-zaradi-neizplateni-zaplati.html", "text": "За пореден път работници блокираха главния път Смолян-Пампорово заради неизплатени заплати, предаде bTV.Те имат да получават забавени трудовия възнаграждения за периода от 2015 г. досега.Работодателят - пътностроителната фирма \"Виастройинженеринг\", им дължи в повечето от случаите между седем и осем заплати. Работниците дори имат съдебни решения за тях, но не могат да си получат парите, след като компанията е придобита от нов собственик.\"Ако нашият труд е образно казано 500 хил. лв., ние сме изпълнили обем на строителна работа над 5 млн. лв. И тези 5 млн. лв. са европейски средства!\" - коментира Атанас Станков, един от потърпевшите.\"Държавата по същия начин е ощетена. Взеха се машини, взеха се средства, взеха се материали от фирмата. Взеха се готови сертификати, а няма нищо - нито за нас, нито за държавата.\" - споделя друг от участниците в протеста - Георги Узунов.Пътят Смолян-Пампорово остана блокиран в продължение на половин час.", "date": "2017.11.19", "title": "Работници блокираха пътя Смолян-Пампорово, заради неизплатени заплати  "}
{"url": "https://news.bg/crime/na-lesovo-zadarzhaha-nad-10-000-broya-drehi-i-obuvki.html", "text": "През днешния ден митничарите на граничния пункт \"Лесово\" задържаха над 10 хиляди текстилни изделия и обувки, съобщиха от митницата.При проверка е установено, че част от стоката - 7670 текстилни изделия, превозвана от румънски гражданин от Турция за Украйна, не е била декларирана пред митническите власти. Друга част е задържана заради използване на логото на известни търговски марки.При друга проверка граничните служители са открили сред редовно превозваните стоки 1900 недекларирани дрехи, както и 1250 чифта спортни обувки с логото на запазени търговски марки.За недекларираните стоки са съставени актове за митническо нарушение, а за нарушените права на интелектуалната собственост са уведомени притежателите на правата върху запазените марки.", "date": "2017.11.19", "title": "На Лесово задържаха над 10 000 броя дрехи и обувки   "}
{"url": "https://news.bg/disasters/otkriha-20-a-zhertva-na-navodneniyata-v-atina.html", "text": "Тялото на загинал мъж бе намерено днес в Атина, с което броят на жертвите на наводненията в периферията на гръцката столица достигна 20 души, предаде БНТ.Мъжът е открит близо до гараж на автобуси в атинската община Мандра. Впоследствие тялото е изпратено в болница за идентифициране.До вчера в списъка на изчезналите в Мандра бяха включени шестима души.Силна буря, придружена от обилни валежи, отново обхвана в петък Атина, поради което бе наводнен главният път в западното предградие Керацини и движението бе прекратено.", "date": "2017.11.19", "title": "Откриха 20-а жертва на наводненията в Атина"}
{"url": "https://news.bg/politics/kurumbashev-pitame-kolko-dava-es-za-severozapada-a-balgariya-kolko-dava.html", "text": "България трябва също трябва да влага средства за развитие на Северозапада, независимо колко са европейските средства за региона.Такава позиция изрази евродепутатът Петър Курумбашев на среща с граждани на Варна.\"Независимо от размера на европейското финансиране, което получаваме, ние като държава ще направим ли нещо, за да имаме собствени фондове? Непрекъснато питаме колко пари ще дадат Франция и Германия на Северозападна България. А колко пари даде България на Северозападна България?\" - посочи Курумбашев.По думите му, поставянето на темата за създаване на национален фонд за развитие на Северозападна България е изключително навременно.\"Зарадвах се, когато видях, че в алтернативния бюджет, който предложи БСП за 2018 г., фигурира такъв фонд в размер на 100 млн. лв. Важни са обаче и планирането, и времевата рамка. Когато планираш, да планираш подкрепа за този регион в следващите седем години с нарастваща сума. Не случайно ЕП не приема бюджети, които са година за година, а се приема седемгодишна бюджетна рамка на ЕС.\" - допълни евродепутатът.Той наблегна и на необходимостта от транспортни коридори.\"Крайно време е да има балкански транспортни коридори. В момента има магистрала Дурас-Тирана-Прищина. Сърбия построи магистрала между Ниш и Димитровград. Просто трябва да бъде построен участъкът между Прищина и Ниш. По този начин ще се построи сухопътна връзка между Адриатическо и Черно море. Втора връзка, по която трябва да се мисли, е Тирана-Скопие-София - и магистрала, и ж.п.-линия, която строим вече хилядолетия. Ако продължаваме в същия дух, ще надхвърлим срока за построяване на Хеопсовата пирамида. Трета транспортна магистрала - от Сплит, Сараево през Южна Сърбия до Ниш, София, Варна и Бургас. Разбира се, че трябва да бъдат свързани с европейските транспортни коридори. Но трябва да дефинираме ясно интереса на Балканите. Пътищата ще стимулират и хората да пътуват, и развитието на бизнеса, и културния обмен.\" - подчерта Курумбашев.", "date": "2017.11.19", "title": "Курумбашев: Питаме колко дава ЕС за Северозапада. А България колко дава?"}
{"url": "https://news.bg/crime/razkrito-e-pokaznoto-ubiystvo-na-narkodilar-v-pernik.html", "text": "Разкрито е показното убийство на 25-годишния наркодилър Робърт Величков в Перник, който беше застрелян през нощта на 14 срещу 15 ноември.съобщиха от МВР.Извършителят е 31-годишен мъж, който е обявен за общодържавно издирване, предстои да бъде издадена и европейска заповед за арест.Главният секретар на МВР - главен комисар Младен Маринов, и говорителят на главния прокурор Румяна Арнаудова огласиха подробности по случая.На базата на събраните доказателства категорично е изяснена самоличността на човека, застрелял Величков.\"Считаме убийството за разкрито и се надяваме максимално бързо извършителят да бъде установен и предаден на българските власти.\" - посочи Арнаудова.Прокуратурата ще издаде европейска заповед за арест, тъй като в деня след престъплението той е напуснал пределите на страната.\"Деянието е квалифицирано от Окръжната прокуратура в Перник като убийство, извършено по хулигански подбуди.\" - уточни още Арнаудова, като добави, че прокуратурата разполага с разпити на трима свидетели и очевидци, разпитани пред съдия от Пернишкия окръжен съд.\"Отлична работа на органите на МВР. При първоначалното подаване на сигнала нямаше данни за извършител. Два дни по-късно той е известен и разполагаме със сигурни доказателства за това.\" - подчерта говорителката на главния прокурор.Тя уточни, че по досъдебното производство са назначени множество експертизи: съдебно-медицинска, балистична, трасологична, както и ДНК експертиза за иззетите от местопрестъплението следи.Главният секретар на МВР Младен Маринов поясни, че при първоначалните действия са били издигнати три работни версии, две от които са отпаднали категорично в хода на разследването. Назначената балистична експертиза ще изясни вида на пистолета, с който е извършено престъплението.Оръжието не е законно притежавано.\"След денонощна работа и в пълен синхрон с прокуратурата и съда в Перник е разкрит извършителят и изяснени мотивите за престъплението, в разследването на което се включиха и криминалисти от ГД \"Национална полиция\", заяви главен комисар Маринов.Той отправи апел към хората, които разполагат с информация за местонахождението на издирвания мъж, да сигнализират в полицията, при гарантирана анонимност.Извършителят е 31-годишен, родом от Плевен. Живеел е в Перник без официална регистрация, не е имал и криминални регистрации.От събраните данни е изяснено, че в деня преди убийството е посетил казино, където е загубил около 2000 лева. Предполага се, че това може да е сред причините за агресивността му. Изяснено е също, че извършителят се е разминал на улицата с жертвата и неговия спътник, при което са си разменили обидни реплики. Около 10 минути по-късно е отишъл до дома си, взел е пистолет и се е върнал, за да застреля 25-годишния мъж. ", "date": "2017.11.19", "title": "Разкрито е показното убийство на наркодилър в Перник"}
{"url": "https://news.bg/bulgaria/avtobusnite-prevozvachi-sa-saglasni-da-montirat-videoregistratori.html", "text": "Автобусните превозвачи подкрепят набелязаните от правителството мерки за ограничаване на катастрофите, заяви пред БНР Магдалена Милтенова от Съюза на автобусните превозвачи.Тя обаче е категорична, че мерките няма как да бъдат изпълнени, ако превозвачите не получат финансова помощ от държавата.Припомняме, днес правителството заседава извънредно заради тежките пътни инциденти край Ловеч, които в рамките на два дни взеха 10 жертви, а някои от ранените все още са в тежко състояние.\"Ние сме абсолютно \"за\" въвеждането на видеорегистратори, абсолютно \"за\" поставянето на колани в автобусите. Но идва следният въпрос - транспортният сектор е лишен от всякакъв вид финансиране в последните години.\" - посочи Магдалена Милтенова.", "date": "2017.11.19", "title": "Автобусните превозвачи са съгласни да монтират видеорегистратори"}
{"url": "https://news.bg/int-politics/gen-haytan-ne-bi-se-podchinil-na-tramp-ako-razporedi-yadren-udar.html", "text": "Командващият ядрените сили на САЩ генерал Джон Хайтън заяви, че не би се подчинил, ако президентът Доналд Тръмп издаде \"незаконна заповед\" за ядрен удар, предаде Би Би Си.Ген. Хайтън допълни, че в качеството си на началник на Стратегическото командване на въоръжените сили на САЩ - STRATCOM, е обсъдил с президента алтернативни решения и е изразил надежда, че бъдат намерени легитимни подходи за решаване на проблема.Хайтън направи изявлението на форум по сигурността в Канада, няколко дни, след като сенатори повдигнаха въпроса за правомощията на Тръмп да разпореди извършване на ядрен удар.", "date": "2017.11.19", "title": "Ген. Хайтън не би се подчинил на Тръмп, ако разпореди ядрен удар  "}
{"url": "https://news.bg/crime/kameri-na-mvr-shte-sledyat-sastoyanieto-na-patishtata-prez-zimata-v-plovdiv.html", "text": "Служите на реда от Пловдив ще съдейства за доброто поддържане на пътищата в областния град през зимния сезон. Това стана ясно от среща на представители на Областното пътно управление, общината и полицията.Институциите са набелязали и други мерки за по-ефективно взаимодействие през зимата, съобщи БНТ.Зимното дежурство започва на 21 ноември. За почистването на пътищата в Пловдив ще се грижат 88 машини - 55 снегорина, 26 разпръсквача на сол и 7 челни товарача. Общината има в наличност над 4 100 тона сол и 84 тона калциев хлорид.Стана ясно още, че за да се следи състоянието на пътищата по входно-изходните артерии на областния град, ще бъдат използвани видеокамерите както на полицията, така и на Центъра за управление на трафика.", "date": "2017.11.19", "title": "Камери на МВР ще следят състоянието на пътищата през зимата в Пловдив"}
{"url": "https://news.bg/crime/vseki-avtobus-s-videoregistrator-i-predpazni-kolani.html", "text": "Видеорегистратори, задължителни предпазни колани в колите за обществен транспорт и задължителен евростандарт са част от мерките, предвидени от правителството срещу войната по пътищата. Това обяви министърът на транспорта Ивайло Московски след извънредна среща в Министерски съвет във връзка с тежките пътни инциденти край Ловеч.Правителството предвижда още въвеждане на регистрационен режим за автосервизите и автоморгите - като превенция за гарантиране на нормалното качество на автомобилите. Освен това от Министерство на транспорта обмислят и преглед на цялата система на подготовка на водачите. Това се налага, тъй като именно начинът на управление и грешките, допуснати от водачите, са основна причина за серията тежки пътно-транспортни произшествия край Ловеч.Припомняме, девет души загинаха в петък при  край село Микре. Ден след това в същия район възникна , при която загина 13-годишно момче. Ранените в инцидентите са над 25.Около 19 часа вчера по пътя София-Варна възникна трета тежка катастрофа. В произшествието отново имаше жертва - 67-годишна жена, която е починала в лийенката на път за болницата.Главният секретар на МВР Младен Маринов и министърът на вътрешните работи Валентин Радев се обявиха още по-рестриктивни мерки към нарушителите на пътя. В тази връзка има разпореждане на главния секретар при констатиране на тежко нарушение на Закона за движение по пътищата водачите ще бъдат извеждани от пътя и ще се налага посещение на най-близкото районно управление на МВР, което в случая може и да не е толкова близко.\"Ако искате да стигнете навреме - не нарушавайте Закона за движение по пътищата\", заяви главният секретар на МВР Младен Маринов.Тежките нарушения на Закона за движение по пътищата, за които водачите ще бъдат спирани и отвеждани в най-близкото районно управление на МВР, са неправилно изпреварване, превишена скорост, отнемане на предимство. Министърът на вътрешните работи Валентин Радев констатира, че са направени много промени в законодателството за засилване на натиска към некоректните шофьори.\"Промени са направени, но не се спазват правилата\", констатира министърът на вътрешните работи Валентин Радев. Той призова за повече отговорност на пътя.Радев поясни, че МВР ще направи предписания за всички опасни участъци по пътищата с голяма концентрация на пътнотранспортни произшествия. Такъв е 66-ият километър от АМ \"Марица\".Министърът поясни, че във въпросния участък край Ловеч е увеличено два пъти присъствието на полицията.Освен това в отсечката от АМ \"Хемус\" в спускането й към магистралата в района на Ябланица ще бъде положена напречна или хоризонтална маркировка, по-известна като така наречената \"шумяща маркировка\".Министърът на регионалното развитие и благоустройството Николай Нанков заяви, че въпросният участък от село Сопот до разклона за село Ябланица е основно рехабилитиран през 2015 г.\"Това е един от най-добрите републикански пътища в страната от гледна точка на пътна инфраструктура\", констатира Нанков. Той посочи, че само тази година са инвестирани над 500 хиляди лева за поставяне на маркировка, ограничителни системи и мантинели, знаци и за изчистване на храсти. По думите му в същото време в пъти са се повишили пътните инциденти. Нанков посочи, че става дума за човешка грешка и увери, че тук все пак говорим за републикански път, в който трафикът през последните 15 години е нараснал със 70%. Два пъти и половина е нараснал само тежкотоварният трафик.Нанков заяви, че това е основание и фактор за бързото стартиране и реалната реализация на АМ \"Хемус\". Припомняме, в Храм-паметника \"Св. Александър Невски\" се състоя възпоменателна служба в памет на загиналите по пътищата по повод Световния ден за възпоменание на жертвите на пътнотранспортните произшествия, 19 ноември.Преди литургията директорът на дирекция \"Национална полиция\" главен комисар Христо Терзийски и шефът на КАТ Бойко Рановски заявиха, че , следящи за движението по пътищата в област Ловеч, ще бъде удвоен. ", "date": "2017.11.19", "title": "Всеки автобус с видеорегистратор и предпазни колани за пътниците"}
{"url": "https://news.bg/regions/mahat-negodnite-koli-ot-varnenskite-ulitsi.html", "text": "Местните власти във Варна започнаха акция по разчистването на стари коли, изоставени по улиците на града, предаде bTV.До момента от общинското звено за репатриране на излезли от употреба моторни превозни средства са установили над 1100 автомобила, които ръждясват по улиците и заемат паркоместа.Става дума за коли, които са със стари номера или не са преминали технически преглед през последните две години.Собствениците на всички такива превозни средства са били информирани писмено, че трябва да предприемат действия.\"Вариантите са три - минава годишен технически преглед, предава автомобила на лицензирана фирма за унищожаване или го прибира в частен имот\", обясни Боян Христов, еколог към общинското предприятие \"Паркинги и синя зона\".Ако това не се случи в определения срок, втора стъпка е поставянето на информационен стикер. Две седмици след това автомобилът се репатрира до общински паркинг, където ще престои три месеца. Ако дотогава собствениците не го потърсят, ще отиде за скрап.В случай, че автомобилът бъде потърсен, собственикът ще може да си го вземе срещу такса за репатриране и отговорно пазене.Очаква се акцията да освободи няколко хиляди паркоместа в града. Тя ще продължи неустановен период от време, като всеки гражданин може да подава сигнали в общината за подобни изоставени автомобили.", "date": "2017.11.19", "title": "Махат негодните коли от варненските улици"}
{"url": "https://news.bg/world/17-dushi-zaginaha-pri-razdavane-na-pomoshti-v-maroko.html", "text": "Най-малко 17 души са загинали в Мароко поради масова паника при раздаване на хуманитарна помощ, предадоха информационните агенции.Инцидентът е станал в село Сиди Буалем, близо до пристанищния град Ес Сувейра.В блъсканицата са пострадали най-малко 38 души, според данни на властите.Инцидентът е станала при раздаване на пакети с храна на местния пазар, където са се събрали около 1000 души.Повечето жертви и пострадали са жени. Възможно е жертвите да се окажат повече, тъй като някои от ранените са в тежко състояние.Смята се, че раздаването на помощите не е било добре организирано, поради което се е стигнало до трагедията.Местните власти са започнали разследване по случая.От външното министерство на Мароко съобщават, че крал Мохамед VI е наредил да се окаже помощ на семействата на жертвите и на пострадалите. Властите ще поемат разходите по погребенията, както и за медицинска помощ.", "date": "2017.11.19", "title": "17 души загинаха при раздаване на помощи в Мароко"}
{"url": "https://news.bg/sport/triumf-za-grisho-na-finala-na-atp.html", "text": "Григор Димитров спечели финалния турнир на АТП в Лондон след драматичен мач срещу белгиеца Давид Гофен, съобщиБългарският тенисист №1 изигра поредния си страхотен мач и победи съперника си със 7-5, 4-6, 6-3 след 2 часа и 53 минути игра.\"За мен е чест изобщо да съм тук! Бяха страхотни две седмици! Най-хубавите две седмици през живота ми!\" - възкликна развълнуваният Григор Димитров, след като вдигна купата.Той спортсменски поздрави Гофен, когото определи като чудесен спортист, както и екипа му.\"За мен беше чест да играя с него на централния корт\", заяви Димитров.Той благодари на екипа си, на семейството, на приятелката си Никол, на публиката и на организаторите.Победителят в турнира специално приветства българските знамена по трибуните.Мачът беше равностоен и по-добрата психика на хасковлията му донесе победата. Двамата използваха противоположни стилове на игра в сравнение с обичайните си. Гофен игра предимно нападателно, а Димитров повече се защитаваше.Белгиецът започна срещата много агресивно и проби веднага в първия гейм. Григор изглеждаше леко смутен и това си пролича още при първото разиграване. Но и белгиецът не беше много уверен и пробивът беше върнат.Все пак в началните геймове на мача Давид беше много агресивен, уинърите му влизаха и до 4-2 за него диктуваше играта. Димитров показа, че се е развил много в психологическо отношение - с два силни гейма изравни и смути Гофен.Белгиецът реши да изостави агресивния си стил и заложи на сигурната игра, с която е известен. Това даде сили на хасковлията и той намали грешките си. Двамата правеха страхотни разигравания, които по правило бяха дълги.Сетът клонеше към тайбрек, но Гришо успя да пробие в последния момент след 1 час и 1 минута игра. Той успя да спечели едва при петата си възможност, възползвайки се от грешка на съперника си.Уморени от дългия първи сет, финалистите започнаха втората част с разменени бързи геймове. Като че ли двамата си бяха дали почивка.В шестия гейм първи до възможност за брейк достигна Димитров. В решителната точка лайнсменът отсъди аут, но съдията даде корекция. Това смути Григор и Давид се измъкна с агресия.Докато разбере какво се случва, Димитров бързо беше пробит и белгиецът взе психологическо преимущество. В този период на мача имаше всички признаци, че Гофен е способен на обрата, постигнат предишния ден срещу Роджър Федерер. Той затвори частта с 6-4 след 36 минути.Третият сет се превърна в апотеоз на техничния и динамичен тенис. Имаше голямо количество разигравания, в които ситуацията постоянно се сменяше.", "date": "2017.11.19", "title": "Триумф за Гришо на финала на АТП!"}
{"url": "https://news.bg/world/kitay-shte-pravi-sovalka.html", "text": "Китай планира да построи космическа совалка за многократна употреба, предаде АП.Първата цел ще е към 2020 г. да бъде готова ракета-носител \"Чанчжън\" от следващо поколение.Предназначението й е да се използва като евтина лека ракета за извеждане на сравнително неголеми спътници.През 2025 г. е планирано да бъде разработен и изстрелян космически летателен апарат за многократна употреба, който много напомня американската космическа совалка. Към 2040 г. се очаква голям технологичен скок и разработване на многократен носител с ядрена тяга.", "date": "2017.11.19", "title": "Китай ще прави совалка"}
{"url": "https://news.bg/crime/kuche-mitnichar-nadushi-kontrabandni-tsigari-v-kamion-s-toaletni-chinii.html", "text": "Мобилен екип на Митница \"Лом\" предотврати незаконен износ на голямо количество цигари за търговски цели към страни от Западна Европа.На 15 ноември, сряда, около 23 часа товарен автомобил с българска регистрация е спрян за проверка на излизане от страната през ГКПП \"Дунав мост 2\". Шофьорът представил на митничарите документи за превоз на санитария от България за Великобритания. Превозното средство е отклонено към митническия терминал.Митничарите извършили проверка с помощта на митническото куче Джейк, обучено за откриване на тютюневи изделия. Четириногият митничар сигнализирал за укрит товар, поради което камионът е насочен за рентгенов контрол. Скенерът регистрирал цигарените кутии в палетизираната санитарна керамика.Задържани са общо 12 630 кутии с валиден български бандерол, укрити между палети с тоалетни чинии. Приблизителната стойност на цигарите е около 70 000 лв.Цигарите, предмет на нарушение, са задържани. Започнато е административнонаказателно производство.По- късно същия ден от микробус, в който пътували 8 български граждани в посока Западна Европа, са иззети други близо 5 000 кутии цигари. Случаят е идентичен. Тютюневите изделия са с български акцизен бандерол, но са в търговски количества, пренасяни без опростен придружителен документ. Намерени са в 7 сака, затрупани под останалия багаж. Цигарите са собственост на една от пътничките, срещу която е съставен акт.", "date": "2017.11.19", "title": "Куче митничар надуши контрабандни цигари в камион с тоалетни чинии"}
{"url": "https://news.bg/world/signali-ot-izcheznala-podvodnitsa.html", "text": "Аржентинското министерство на отбраната съобщи, че са получени сигнали, които могат да принадлежат на екипажа на липсващата подводница Сан Хуан. Това става ясно от съобщение, публикувано на официалния уебсайт на флота, уточнява Ройтерс.Сигналите са били с продължителност от 4 до 36 секунди. Контактът не е уставен. Общо са били записани седем сателитни повиквания.Докладът на аржентинските военни също така казва, че правителството работи с компания от САЩ, която е специализирана в сателитните комуникации, за да проследи местонахождението на липсващия плавателен съд.Дизелната подводница Сан Хуан TR-1700 изчезна в сряда, 15 ноември. На борда има 44 души. Последното й потвърдено местоположение беше на 432 км от южното крайбрежие на Атлантическия океан.В търсене на липсващата подводница участват спасителните екипи на Аржентина, Чили, Бразилия, Съединените щати и Великобритания. Също така в спасителната операция участваше самолет на НАСА.", "date": "2017.11.19", "title": "Сигнали от изчезнала подводница?"}
{"url": "https://news.bg/world/tramp-i-makron-obsadiha-iran.html", "text": "Дестабилизиращата роля на Иран и на шиитската групировка Хизбула в Близкия изток са били основните теми от телефонния разговор на американския президент Доналд Тръмп с френския му колега Еманюел Макрон. Това съобщиха от пресслужбата на Белия дом.Президентът Доналд Тръмп обсъди по телефона с френския президент ситуацията в Ливан и Сирия.Двамата президенти се споразумяха за необходимостта от сътрудничество с нашите съюзници в борбата срещу дестабилизиращи дейности на Хизбула и Иран в региона.Тръмп вече посочи, че Техеран не изпълнява споразумението за ядрената програма. Той обеща да направи промени в него. Този въпрос сега се обсъжда в Конгреса, който ще реши дали САЩ ще продължат да участват в ядрената сделка.", "date": "2017.11.19", "title": "Тръмп и Макрон обсъдиха Иран"}
{"url": "https://news.bg/world/protest-na-lesbos-sreshtu-bezhantsite.html", "text": "Местните власти в Лесбос ще стачкуват в понеделник, за да привлекат вниманието към проблема с бежанците от Сирия, съобщават гръцките медии.Кметът на острова Спирос Галинос, обяви общата стачка миналата седмица, като отбеляза, че нарастващият брой мигрантите е изтощило гражданите. Властите на Лесбос искат правителството да придвижи мигранти от сериозно пренаселените с острови към вътрешността на страната.Около 16 000 мигранти са преместени на континента от октомври миналата година, но са необходими повече трансфери, тъй като десетки продължават да достигат до островите всеки ден, а темповете на завръщането им в Турция остават бавни.Министерството на вътрешните работи заяви, че мерките за посрещане на зимните месеци ще бъдат изпълнени на етапи до края на декември.", "date": "2017.11.19", "title": "Протест на Лесбос срещу бежанците"}
{"url": "https://news.bg/world/nay-moshtniyat-vzriv-v-kosmosa.html", "text": "Учени наблюдаваха най-мощния в историята взрив в Космоса, съобщава Лента.ру.Той е бил в центъра на галактика, която се намира на 2,6 милиарда светлинни години от Земята. Променящият яркостта си обект е забелязан през 2010 г. с помощта на телескопа Pan-STARRS в Хавай.Учени смятат, че взривът е или от свръхнова, или черна дупка.", "date": "2017.11.19", "title": "Най-мощният взрив в Космоса"}
{"url": "https://news.bg/regions/oblachno-i-dazhdovno-1.html", "text": "Днес времето ще се задържи облачно, с валежи от дъжд главно в източната половина на страната. В Северозападна България ще е почти без валежи. Вятърът ще се ориентира от северозапад, ще се усили и с него ще започне да нахлува студен въздух. Максималните температури ще са между 6° и 11°, за София около 7°.Това съобщават от НИМХ към БАН.Атмосферното налягане е по-ниско от средното за ноември, ще продължи бавно да се понижава.В планините ще е облачно и мъгливо, с валежи от дъжд, над около 1700 метра - от сняг. Ще духа слаб до умерен запад-северозападен вятър. Максимална температура на височина 1200 метра около 4°, на 2000 метра - около минус 2°.По Черноморието ще е облачно и дъждовно. Ще духа слаб до умерен северозападен вятър. Максимални температури на въздуха: 12°-14°. Температурата на морската вода е 13°-14°. Вълнението на морето ще бъде 1-2 бала.", "date": "2017.11.19", "title": "Облачно и дъждовно"}
{"url": "https://news.bg/regions/treta-tezhka-katastrofa-kray-lovech-v-ramkite-na-dva-dni.html", "text": "Трета тежка катастрофа възникна край Ловеч в рамките на два дни. В инцидента е загинала една жена, съобщи bTV.Катастрофата е станала вчера, 18 ноември, около 19 часа близо до село Български извор.Изяснено е, че единият от двата автомобила, участвали в произшествието, се е движел с превишена скорост. Колата се е ударила в стълб при опит за неправилно изпреварване.В колата е имало 4 души. Една от пътничките - 67-годишна жена, е починала в линейката на път за болницата.На брифинг министърът на вътрешните работи Валентин Радев заяви, че не може да повярва, че на това място се е случила поредната катастрофа, при която има загинали. Според Радев участъкът е нов - асфалтът е нов и пътната маркировка е ясно видима. \"За съжаление, когато се направи един път по-добре, това увеличава възможността за по-висока скорост и се увеличава рискът от ПТП\", обясни Радев. Ресорният министър призова хората да бъдат по-внимателни и като тръгнат на път да мислят как да стигнат, а не колко бързо ще се случи това.Припомняме, на 17 и 18 ноември, петък и събота, по пътя София - Варна, в района на село Микре, възникнаха две тежки пътнотранспортни произшествия. При  загинаха 9 души, а 20 бяха ранени. При  загина едно дете, а други 6 души пострадаха сериозно.", "date": "2017.11.19", "title": "Трета тежка катастрофа край Ловеч в рамките на два дни"}
{"url": "https://news.bg/politics/karayancheva-se-upovava-na-humor-v-tezhki-situatsii.html", "text": "\"Ако кажа, че не ме е страх и не съм притеснена - ще излъжа. Скочих в нещо, за което нямах много време да размисля. Ситуацията се разви светкавично\". Това каза пред Нова телевизия новият председател на Народното събрание Цвета Караянчева.Доскорошният заместник-председател на парламента призна, че много притеснени са хората в Кърджали. \"Аз искам да ги успокоя, че продължавам да мисля за Кърджали и ще бъда с тях\".Новият председател на Народното събрание сподели, че е била мениджър на фабрика пет години и в тази позиция е общувала много с хората. \"Работата ми като народен представител е била изцяло свързана с моите избиратели и поради тази причина не ме притеснява това, че ще успея да се овладея или да въведа ред в залата. Когато трябва, ще бъда твърда. Когато имам възможност, ще бъда и по-мека. Надявам се понякога и хуморът да ми помага в залата и в тежки ситуации да успявам с шеги да ги преодолявам\", обясни Караянчева.Относно употребата на хамалски език в парламента, Цвета Караянчева не скри, че тя самата го е използвала в качеството си на народен представител. \"Била съм много остра в изказванията си и в критиката към своите опоненти, но не бива да го правим толкова остро. Всяко нещо може да бъде казано по различен начин. Всяка политическа позиция може да бъде отстоявана. Тя може да бъде отстоявана с аргументи, а не с личностни нападки. Аз през последните шест месеца откакто съм заместник-председател на Народното събрание овладявам този език, опитвам се да бъда много по-обрана в говоренето си, защото не приляга на един заместник-председател да говори по този начин. Трудно е, защото аз съм емоционален човек, много често това, което мисля, го казвам\", призна Караянчева.За , Караянчева посочи: \"Подкрепям го, защото той постъпи държавнически\". Новият председател на парламента не скри, че посещението на председателя на Европейския парламент Антонио Таяни във вторник също е един от факторите, оказал влияние върху решението за оставката на Главчев. \"Не е добре, когато опозицията отсъства от зала\", коментира Караянчева. Тя изтъкна, че това посещение е регулярно, насрочено е шест седмици преди началото на председателството и освен Таяни с него пристигат и всички председатели на парламентарни групи в ЕП. Караянчева заяви, че в делегацията от Европа са щели да заварят празен парламент и затова определи оставката на колегата си като проява най-вече на държавническо отношение.Караянчева не скри, че от началото от това Народно събрание има много напрежение, личностни нападки и употреба на хамалски език и изтъкна, че трябва да намери добрият тон. Новият председател на парламента изтъкна, че не би искала да има брутални изказвания и моменти, в които да и се налага да взима по-сериозни мерки. \"Поведението ни в парламента е пример за поведението ни в обществото\", припомни Караянчева.Относно трите оставки в последните месеци - на , на  като министър на здравеопазването и на , Караянчева коментира, че от ГЕРБ постъпват така, когато е накърнен държавния интерес, но за съжаление не виждат подобни примери в опозицията.Относно оставката на Главчев, Караянчева поясни, че той ще остане като народен представител. \"Той е експерт, той е нужен на парламентарната група и лично аз го помолих да остане като народен представител\", каза още тя.За Делян Добрев тя изтъкна, че и той е получил голяма подкрепа от структурите на партията, от много неправителствени организации, от индустриалния бранш. \"Той е човек, който може да бъде полезен\".Караянчева апелира, ако има някакви сигнали за нередности, те да бъдат давани на компетентните органи, а не показвани по телевизията, където доказателства не са необходими, както се е случило с оставката на ген. Николай Петров.", "date": "2017.11.19", "title": "Караянчева се уповава на хумор в тежки ситуации"}
{"url": "https://news.bg/crime/dvoyno-poveche-patrulki-shte-pazyat-lovech-ot-katastrofi.html", "text": "Контролът на движението по пътищата в област Ловеч се затяга.Министърът на вътрешните работи Валентин Радев и главният секретар на МВР Младен Маринов заявиха, че броят на полицейските патрули по пътя София - Варна на територията на област Ловеч ще бъде увеличен двойно.Вчера, 18 ноември, на специален брифинг по повод тежките произшествия край Ловеч Радев и Маринов обясниха, че е разпореден анализ на причините за възникването на пътните инциденти в района. Двамата отново призоваха хората да да бъдат по-внимателни и като тръгнат на път да мислят как да стигнат, а не колко бързо ще се случи това.Припомняме, на 17 и 18 ноември, петък и събота, по пътя София - Варна, в района на село Микре, възникнаха две тежки пътнотранспортни произшествия. При  загинаха 9 души, а 20 бяха ранени. При  загина едно дете, а други 6 души пострадаха сериозно.Около 19 часа вчера по същия път, само на 10 километра от предишната катастрофа, възникна трета катастрофа. В инцидента отново имаше жертва - 67-годишна жена, която е починала в лийенката на път за болницата.Очаква се анализите за причините, довели до катастрофите, да бъдат готови до утре, предаде БНТ. Следва те да бъдат обсъдени в МВР и да се уточнят точните причини за инцидентите.", "date": "2017.11.19", "title": "Двойно повече патрулки ще пазят Ловеч от катастрофи"}
{"url": "https://news.bg/crime/postoyanen-arest-za-biznesmen-hvanat-s-nedeklarirani-2-mln-lv.html", "text": "Окръжният съд в Пловдив реши да остави за постоянно в ареста бизнесмена Емил Власов, обвинен за данъчни измами и пране на пари.Припомняме, Власов беше задържан при спецакция на ДАНС. В хода на акцията органите на реда откриха 100 тона нелегално гориво в 4 бензиностанции на територията на Пловдив и Харманли. В последвалите обиски и претърсвания полицаите откриха и недекларирана валута на стойност близо 2 млн. лв. Голяма част от парите са били съхранявани в трезор на жена, която също е задържана.Решението на съда не е окончателно и може да се обжалва пред апелативните магистрати, съобщи БНТ.Припомняме и че в хода на акцията бяха иззети множество цистерни и тежкотоварни автомобили, доставящи въпросните нелегални горива. Бяха намерени и заровени в земята цистерни, съдържащи горива без установен произход, които са били укривани от органите на митниците и НАП при извършването на регулярни проверки.Най-тежкото, предвидено от закона наказание за престъпленията, в които двамата са обвинени, е лишаване от свобода от 3 до 12 години и глоба от 20 000 до 200 000 лева. За укриването на данъчни задължение е предвидена и конфискация на част или цялото имущество на виновния.", "date": "2017.11.19", "title": "Постоянен арест за бизнесмен, хванат с недекларирани 2 млн. лв."}
{"url": "https://news.bg/world/partiyata-na-makron-e-s-nov-lider.html", "text": " Партията на френския президент Еманюел Макрон - \"Република, напред\", е с нов лидер.Това е Кристоф Кастанер, съобщават френските медии.Те посочват, че новият лидер не е имал конкуренция в избора.Кристоф Кастанер е на 51 години. Той е бивш член на Социалистическата партия. През последните месеци Кристоф Кастанер е говорител на правителството на Макрон.Партията на Макрон спечели изборите за парламент през юли.", "date": "2017.11.19", "title": "Партията на Макрон е с нов лидер"}
{"url": "https://news.bg/world/telefonni-teroristi-i-za-putin.html", "text": "Телефонни терористи са подали вчера сигнали за 50 взривни устройства, съобщи ТАСС.Терорът започнал от сутринта. За кратко време руските служби получили около 60 сигнала за 50-ина бомби на различни места по президентския маршрут в Санкт Петербург.Телефонните терористи засега не са открити, но някои от позвъняванията идвали от чужбина.Путин е участвал в прояви за руския флот.", "date": "2017.11.19", "title": "Телефонни терористи и за Путин"}
{"url": "https://news.bg/politics/ne-sa-neobhodimi-predsrochni-izbori-spored-parvanov.html", "text": "\"Не са необходими предсрочни избори, може да се окаже вредно. Това няма как да не се отрази на образа на България, който е тягостен, наситен с мрачни цветове.\" Това заяви пред БНТ президентът Георги Първанов (2002 - 2012 година). Според Първанов действията на опозицията са естествени, а управляващите дават лош тон в политиката с непрекъснатите скандали. По думите му сегашният кабинет има най-нисък коефициент за полезно действие.Относно  Първанов заяви, че е необходимо да се търси баланс при назначаването на ръководителя на такъв орган, така че председателят да не се използва като политическа бухалка срещу опоненти.Относно промените, предвиждащи , президентът заяви, че подобна идея е била лансирана още преди ГЕРБ да поемат управлението на държавата. Идеята тогава била да се отворят икономическите досиета, където според Първанов се крият истинските зависимости. Първанов беше ясен и че падането на давността на този род престъпления няма да представи страната ни добре на европейската и световната политическа сцена, защото ще останат други престъпления, за които давността ще продължи.\"Не може всеки, който се е докоснал до властта, да почне да кърпи Конституцията по груб начин, това може да създаде конституционен нихилизъм в обществото\", обясни Първанов.Първанов призова също така депутатите да преразгледат мораториума върху забраната за строителството на АЕЦ \"Белене\", за да не се изпусне последният влак за реализирането на проекта.Държавният глава беше категоричен, че негови роднини не са печелили обществени пари. Той лично спирал роднини да работят на държавна работа.", "date": "2017.11.19", "title": "Не са необходими предсрочни избори според Първанов"}
{"url": "https://news.bg/crime/mvr-sas-speshni-merki-zaradi-katastrofite-v-loveshko.html", "text": "МВР предприема спешни мерки заради катастрофите в Ловешко.Днес, 19 ноември, е Световният ден за възпоменание на жертвите на пътнотранспортните произшествия. В Храм-паметника \"Св. Александър Невски\" се състоя възпоменателна служба в памет на загиналите по пътищата. Преди провеждането на литургията главен комисар Христо Терзийски, директор на дирекция \"Национална полиция\", коментира мерките в Ловешко. Той заяви, че се удвояват патрулите в критичните участъци. \"Изкарваме тези патрули, които са Областна дирекция на МВР Ловеч, които не покриват този пътен участък. От други районни управления пренасочваме полицейски патрули от \"Пътна полиция\".Шефът на КАТ Бойко Рановски коментира, че санкциите са достатъчно сериозни, но те не могат да доведат до видим резултат, ако не са съпроводени с комплекс от мерки, от възпитание, от поведение на пътя. Относно катастрофата със загиналите незрящи край Ловеч, Терзийски посочи, че причината за инцидента е навлизането на автобуса в насрещната лента за движение. Той уточни, че има показания, че шофьорът е предприел неправилна маневра, но това все още не е категорично потвърдено. Очакват се различни експертизи.Терзийски заяви, че от Гаранционния фонд ще бъдат закупени нови камери за видеонаблюдение. По думите му в момента тече процедура за закупуване на 28 мобилни камери, които да следят за нарушения на закона за движение по пътищата, както и ако автомобилът се издирва за откраднат. \"Искаме колегите да бъдат оборудвани с повече технически средства за установяването на водачи, употребили алкохол или наркотици и искаме и от вас да сте заедно с нас, защото наистина става въпрос за нашите родители и деца\", заяви главен комисар Христо Терзийски.Терзийски, заедно с шефа на КАТ Бойко Рановски, граждани, представители на Българския червен кръст и други се помолиха за упокой на душите на загиналите при пътнотранспортни произшествия по повод Световния ден на пострадалите при пътнотранспортни произшествия и черната серия на пътя край Ловеч. В края на литургията обръщение отправи и Св. Синод, в което призова за мир и утеха в душите и в сърцата, за вяра и опора като припомни, че животът е велик божи дар и не трябва да бъде отнеман с лекотата, на която ние сме свидетели всеки ден. Призова към мъдрост и благоразумие, така щото тази война по пътищата да се прекрати.Припомняме, на 17 и 18 ноември, петък и събота, по пътя София - Варна, в района на село Микре, възникнаха две тежки пътнотранспортни произшествия. При  загинаха 9 души, а 20 бяха ранени. При  загина едно дете, а други 6 души пострадаха сериозно.Около 19 часа вчера по същия път, само на 10 километра от предишния пътен инцидент, възникна трета катастрофа. В произшествието отново имаше жертва - 67-годишна жена, която е починала в лийенката на път за болницата.", "date": "2017.11.19", "title": "МВР със спешни мерки заради катастрофите в Ловешко"}
{"url": "https://news.bg/regions/zhitelite-na-vladaya-i-knyazhevo-blokiraha-e79.html", "text": "Жители от село Владя и столичния квартал \"Княжево\" излязоха на протест. Протестиращите настояват за подобряване на обществения транспорт и инфраструктурата в района. Това е пети протест на жителите на Владая и кв. \"Княжево\" от 2016 година насам.Протестиращите заплашиха, че ще блокират движението по главния път Е-79, в района на вече бившите \"легнали полицаи\" при улиците Мала кория и 10-ти километър непосредствено до \"Александровския мост\". Предвидено е блокадата на пътя да започне от 12 часа и да приключи в 13 часа.Според хората Столична община и Столичният общински съвет не са предприели действия по поетите от тях ангажименти за подобряване на обществения транспорт и инфраструктурата във Владая и Княжево. Поради това протестиращите обвиниха в беззаконие общинската управа в София и Агенция \"Пътна инфраструктура\".Протестиращите са категорични, че Пътната агенция и Столична община си прехвърлят топката. Те настояват за изграждането на пешеходен светофар при Гара \"Владая\", светофар на кръстовището при \"Александровския мост\" и ул. \"Мала кория\". Те искат и да бъде изградено улично осветление във Владайското дефиле.Васил Николов, председател на инициативния комитет за подобряване на обществения транспорт във Владая и \"Княжево\", заяви пред БНР, че АПИ не извършват както трябва . По думите му проблемът с отводняването ще остане, защото шахтите не са сменени, а много от тях са запушени. Според Николов пътната маркировка в района също не съответства на пътните знаци. Николов обясни и че хората искат да бъде възстановена маршрутната линия №22.Ако исканията на протестиращите не бъдат чути, следващата седмица те ще организират шестия поред протест.", "date": "2017.11.19", "title": "Жителите на Владая и \"Княжево\" блокираха Е79"}
{"url": "https://news.bg/regions/piyana-zhena-vleze-v-podlez-s-kola.html", "text": "Пияна жена е катастрофирала в Пловдив. Водещата версия за инцидента е, че жената е изгубила контрол върху автомобила на кръгово кръстовище, вследствие на което колата се е преобърнала по таван в подлеза на Водната палата.Жената е с леки наранявания. Тя е настанена в болница, предаде БНТ. В инцидента няма други пострадали.След проба за съдържание на алкохол в кръвта се установява, че жената е шофирала почерпена. Пробата с дрегер показала 1.28 промила алкохол в кръвта на шофьорката.Припомняме, днес, 19 ноември, е Световният ден за възпоменание на жертвите на пътнотранспортните произшествия. В Храм-паметника \"Св. Александър Невски\" се състоя възпоменателна служба в памет на загиналите по пътищата.Преди литургията директорът на дирекция \"Национална полиция\" главен комисар Христо Терзийски и шефът на КАТ Бойко Рановски заявиха, че в района на област Ловеч, където за последните 2 дни станаха 3 тежки , взели човешки животи, От началото на годината до сега по пътищата у нас са загинали 556 души.", "date": "2017.11.19", "title": "Пияна жена влезе в подлез с кола"}
{"url": "https://news.bg/regions/vratsa-se-pomoli-za-zaginalite-po-patishtata.html", "text": "Днес във всички църкви във Враца беше извършен помен за загиналите при катастрофи хора по повод Световният ден за възпоменание на жертвите по пътищата.След края на неделната света литургия беше отслужен специален богослужебен чин, наречен \"трисагиум\". В него свещениците и вярващите се помолиха за починалите.Бяха споменати имената на всичките 11 души, които загинаха при пътнотранспортни произшествия във врачанска област от началото на 2017 година до момента. Имената им бяха предоставени на Врачанска митрополия от Областната дирекция на МВР в града.Припомняме,  в Храм-паметника \"Св. Александър Невски\" се състоя възпоменателна служба в памет на загиналите по пътищата по повод Световния ден за възпоменание на жертвите на пътнотранспортните произшествия. Преди литургията директорът на дирекция \"Национална полиция\" главен комисар Христо Терзийски и шефът на КАТ Бойко Рановски заявиха, че в района на област Ловеч, където за последните 2 дни станаха 3 тежки , взели човешки животи, От началото на годината до сега по пътищата у нас са загинали 556 души.", "date": "2017.11.19", "title": "Враца се помоли за загиналите по пътищата"}
{"url": "https://news.bg/int-politics/es-poveche-pari-za-mladite-po-malko-za-turtsiya.html", "text": "\",  Цели 16 часа продължиха преговорите, включително през цялата нощ. А на сутринта в събота дойде новината, че пратениците на 28-те страни-членки са се договорили с представителите на ЕП за рамката на следващия бюджет на ЕС. Разходната му част нараства с 14,1 процента и ще възлезе на 144,7 милиарда евро - с 10 милиарда повече, отколкото през настоящата година.Значително по-високите разходи са във връзка с очакваното засилено използване на европейски средства от  в рамките на дългосрочното финансово планиране в общността до 2020 година. Така например догодина ще бъдат вложени значително повече средства в Програмата за научни изследвания и иновации \"Horizon 2020\", в разширяването на трансевропейската мрежа от транспортни, енергийни и комуникационни връзки, както и в Програмата за младежки обмен \"Еразъм\". За земеделските субсидии са предвидени 56 милиарда евро. Други големи пера в бюджета са средствата за защита на европейските граници, както и за миграционната политика на общността.Още приоритетиС този бюджет ЕС се вижда подготвен за бъдещите несигурни времена. Новата бюджетна сметка \"предлага достатъчно простор за реакция в непредвидени ситуации и нужди\", заяви естонският земестник-финансов министър Март Кивине, чиято страна в момента председателства ЕС. Той добави, че приоритети в бюджета за 2018 година са насърчаването на икономическия растеж и създаването на работни места, подобряването на сигурността и разходите, свързани с предизвикателствата на миграцията.Германският представител Йенс Шпан също е доволен от рамката на бюджета. Той посочи, че допълнително ще бъдат увеличени средствата за някои ключови европейски политики, като например за изследвания и развитие, за европейската система за даване на убежище, за охраната на границите и полицейското сътрудничество.Европейският парламент (ЕП) изтъкна, че е успял да се противопостави на настояванията на някои страни-членки за икономисване на 750 милиона евро от средствата за растеж и работни места. Освен това парламентът е успял да прокара увеличение на парите за Европейската инициатива за подобряване на младежката заетост. Като цяло програмата ще бъде финансирана с 350 милиона евро - увеличение с 116,7 милиона евро.Сумата на общите поети задължения възлиза на 160,1 милиарда евро. Първоначално ЕП беше поискал 2,5 милиарда евро повече, а страните-членки настояваха задълженията да не надхвърлят сумата от 158,9 милиарда евро.Ясен сигнал към ТурцияНовият бюжет предвижда по-малко средства за подготовката на Турция за членство в ЕС - помощите за страната ще бъдат съкратени със 105 милиона евро. Освен това ще бъдат временно блокирани и 70 милиона евро по друга сметка от помощите за Турция, съобщиха представители на ЕП. По информация на агенция Франс прес, тези средства ще ще бъдат освободени само ако Турция постигне напредък в областта на правовата държава.В тази връзка консервативният докладчик от Европарламента Зигфрид Мурешан определи това като \"ясно послание\" към Турция. Не може да съществуват безусловни плащания с европейски пари за страни, \"които се отдалечават от нашите демократични стандартисе и които нарушават основните права\", увери той.", "date": "2017.11.19", "title": "ЕС: повече пари за младите, по-малко за Турция"}
{"url": "https://news.bg/politics/volya-i-bsdp-podpisaha-sporazumenie-za-partnyorstvo.html", "text": "ПП \"Воля\" и Българската социалдемократическа партия подписаха споразумение за партньорство. Лидерите на двете партии Веселин Марешки и Йордан Нихризов подписаха документ, който според тях изтъква причините за \"дълбоко разделеното и противопоставено българско общество\" и указва крачките към \"вярната посока в бъдещето\".От ПП \"Воля\" нарекоха подписването на споразумението като \"първа стъпка към обединение на фрагментираното дясно политическо пространство\".Според споразумението вече 28 години от началото на прехода към гражданско общество с пазарна икономика доверието към институциите в страната остава сринато. В България има неефективна съдебна власт и безнаказано нарушаване на законите. Според увода на споразумението у нас се наблюдава още колапс в здравната и образователната система, както и траен демографски срив, придружен с неконтролируема битова престъпност. Според двете партии страната ни се управлява олигархично, без демократически ориентири.Приоритетите, които двете партии са заложили в споразумението са: утвърждаване на демократични свободи и социална отговорност; повишаване на жизненото равнище и националното самочувствие; подпомагане на институционалното укрепване на държавните органи; радикална и ефективна реформа в правораздавателната и съдебната системи; въвеждане на правила за премахване на корупцията, картелите и контрабандата; ограничаване на претъпността; подкрепа на родното производство; осигуряване на достъпно и качествено здравеопазване: извеждане на образованието и културата като елементи на националната сигурност; утвърждаване на международния авторитет на България.Според лидера на \"Воля\" Веселин Марешки от време на Иван Костов в страната няма реален десен лидер.\"Воля\" е естественият център, около който ще се обедини дясното. Уверени сме, че изходът от ситуацията не е в популистка надпревара, нито в търсенето на нови врагове. \"Воля\" е естествената алтернатива на порочното статукво и ние ще бъдем на мястото си\", коментира Марешки.", "date": "2017.11.19", "title": "\"Воля\" и БСДП подписаха споразумение за партньорство"}
{"url": "https://news.bg/int-politics/mugabe-e-svalen-ot-liderskiya-post-na-upravlyavashtata-partiya-v-zimbabve.html", "text": "Управляващата политическа сила в Зимбабве Zanu-PF отстрани дългогодишния президент на страната Робърт Мугабе от лидерския пост в партията, предаде Би Би Си.На негово място е издигнат бившият вицепрезидент Емерсън Мнангагуа, който беше уволнен от Мугабе преди две седмици. 93-годишният Мугабе имаше намерение да назначи на негово място съпругата си Грейс.Уволнението на вицепрезидента отключи поредица от извънредни събития, включително намеса на военните н управлението, които поставиха Мугабе и семейството му под домашен арест.Стотици хиляди зимбабвийци се включиха вчера в протестите срещу арестувания държавен глава.За днес е предвидена на Робърт Мугабе с командирите на армията.Председателят на Асоциацията на военните ветерани в страната - Крис Митсвангуа, заяви пред агенция \"Ройтерс\", че управляващата партия започва и процедура за отстраняване на Мугабе от президентския пост.Емерсън Мнангагуа също е военен ветеран.", "date": "2017.11.19", "title": "Мугабе е свален от лидерския пост на управляващата партия в Зимбабве "}
{"url": "https://news.bg/world/glavniyat-prokuror-na-ispaniya-pochina-v-arzhentina.html", "text": "Главният прокурор на Испания Жозе Мануел Маса почина в събота в клиниката в Буенос Айрес.Той издъхна неочаквано на 67-ата година. Това се съобщава от вестника \"Ел Паис\".Според публикацията Маса се оплакал от лошо здраве още при пристигането си в Аржентина и по-късно е хоспитализирана поради наличието на инфекция.Министър-председателят на Испания Мариано Рахой потвърди смъртта на главния прокурор.\"Прокурорът Жозе Мануел Маса почина, моето признание и благодарност за живота му в служба на държавата. Съболезнования за семейството, приятелите и колегите си \"Остани в мир\", написа Рахой в своята страница в \"Туитър\".В Аржентина Маса отиде да участва в събранието на иберо-американските прокурори. Последното му публично изказване беше на 30 октомври тази година, когато той обяви подаването на съдебни дела срещу бившия премиер на Каталония Карлс Пучдемон и бившите членове на неговото правителство.", "date": "2017.11.19", "title": "Главният прокурор на Испания почина в Аржентина"}
{"url": "https://news.bg/press/karadaya-shte-nablyudavame-karayancheva-prichinite-za-intsidenta-kray-selo-mikre.html", "text": "Нинова ще подкрепи ГЕРБ за приватизацията, другите в БСП - неСоцлидерката Корнелия Нинова ще подпише предложението на ГЕРБ за промени в конституцията, в които да отпадне давността за престъпления при приватизацията, но БСП ще гласува \"против\" в пленарната зала. Това реши Националният съвет на партията вчера.Нинова сама поискала да подпише промените на ГЕРБ заедно с останалите вносители от всички парламентарни групи. Пленумът я подкрепи с 58 гласа \"за\", 29 \"против\" и 12 въздържали се.Причините за инцидента край село МикреТехническа неизправност или здравословен проблем на шофьора на буса-ковчег са предполагаемите причини за зверската катастрофа на главния път София-Варна край ловешкото село Микре в петък. Това заяви пред \"Труд\" окръжният прокурор на Ловеч Валентин Вълков. Произшествието възникна около 12,10 часа между товарен автомобил, пътуващ в посока Варна и микробус с група пътници, движещ се в посока София.Карадайъ: Ще наблюдаваме Караянчева Ще наблюдаваме новият председател на Народното събрание Цвета Караянчева дали отговаря на изискванията и критериите за институцията \"председател на Народното събрание\", заяви лидерът на ДПС Мустафа Карадайъ, който участва участва в национален форум на МДПС в Кърджали.По думите му от тук нататък личността Караянчева не е толкова от значение, колкото как тя ще изпълнява характеристиките на институцията, която представлява. Лидерът на ДПС подчерта, че едно от задълженията на председателя на Народното събрание е да се противопоставя на всякакви форми на омраза, ксенофобия, противопоставяне и разделение.Отиде си шампионът Наим Сюлейманоглу Трикратният олимпийски шампион по вдигане на тежести Наим Сюлейманоглу е починал в болницата в Истанбул, в която се възстановяваше след извършена трансплантация на черен дроб, съобщават турските медии.Той е издъхнал в болница \"МЕМОРИАЛ-Атакьой\" в Истанбул, като именно там му бе извършена трансплантацията, съобщава Gol.bg.Турският президент Реджеп Тайип Ердоган лично се ангажира с лечението на Сюлейманоглу, той бе преместен в частната болница Мемориал, която се смята за една от най-добрите в Турция.", "date": "2017.11.19", "title": "Карадайъ: Ще наблюдаваме Караянчева, Причините за инцидента край село Микре"}
{"url": "https://news.bg/sport/grigor-dimitrov-e-na-final-v-london.html", "text": "Григор Димитров победи американеца Джак Сок с 4-6, 6-0, 6-3 и се класира за финала на заключителния турнир на АТП в Лондон. Българинът е вече №3 в света и в неделя ще играе финал срещу Давид Гофен, който разгроми преди три дни.Мачът беше много нервен, като и двамата не можаха да покажат възможностите си. Григор Димитров се оказа с по-хладнокръвен в края и показа, че вече е израснал в това отношение. Джак Сок оказа сериозна съпротива и беше най-трудния противник на хасковлията в турнира до момента.Мачът премина през няколко обрата. Григор Димитров избра да сервира и много бързо поведе с 3-0. Той продължи да натиска подаването на съперника си и  достигна до още две точки за пробив.Сок не играеше слабо, но правеше грешки. Той изведнъж вдигна нивото и успя да спаси сервиса си. Гришо срещна съпротива, смути се и допусна връщане на брейка.Играта стана равностойна с леко преимущество за американеца. Димитров прибързваше и грешеше. По правило нямаше много къси точки и Сок показа, за разлика от повечето свои сънародници, че може да печели след дълга размяна.Българинът успя да удържи трудно подаването си за 4-3, но превъзходството на Сок му донесе победата в сета с 6-4 за 46 минути. Хасковлията на практика губеше всичките точки на втори сервис, а не вкарваше достатъчно и първия.Втората част приличаше на мачовете с Гофен и Кареньо Буста. Димитров знаеше, че няма какво да губи и грешките в играта му изчезнаха и второто му подаване се стабилизира.Сок загуби увереност и топките му започнаха да летят в грешна посока. Сетът беше спечелен от хасковлията на нула за 20 минути. Американецът взе само 9 точки в цялата част.В последния сет нивото на тениса спадна. Двамата бяха много нервни и грешаха. В играта на хасковлията се завърнаха колебанията. Той печелеше по-трудно подаванията си, докато американецът започна да сервира много уверено.И все пак българският №1 успя да стигне до 4-3. В осмия гейм имаше 12 разигравания. Водачеството се сменяше, като и двамата редуваха хубави удари с грешки. Сок показа нерви и даде две възможности за пробив след двойни грешки. При втората Димитров завърши с перфектен удар от бекхенд по правата.Очакванията за лесен завършващ гейм не се оправдаха. Димитров достигна до два мачбола, но Сок направи страхотен ретур. Гришо се смути направи грешки и пробивът можеше да бъде върнат. Двамата се редуваха с възможности да спечелят. Хасковлията затвори мача при четвъртия си мачбол, след като Сок три пъти подред намираше мрежата. В последния гейм имаше 14 разигравания. Срещата продължи 1 час и 59 минути. Точките в мача са 91 на 77. При посрещане 34 на 35. Процентите на първи сервис са 68 на 62, а на втори 52 на 45. Промяната при вторите подавания донесе победата на българина. Двамата посрещаха отлично и можаха да си направят само по 3 аса. Двойните грешки са по 5.Победата вече изкачи Григор Димитров на трето място в световната ранглиста. Той е на прага на най-големия успех в кариерата си и може да спечели четвърти турнир за годината. И то турнира на осемте най-добри.На пътя му е белгиецът Давид Гофен, който той разгроми в сряда с 6-0, 6-2. През февруари Гофен беше последното препятствието пред софийския триумф, но седмица по-късно победи Димитров в Ротердам. Мачът е от 20:00 часа.", "date": "2017.11.19", "title": "Григор Димитров е на финал в Лондон"}
{"url": "https://news.bg/world/raste-broyat-na-zhertvite-ot-potopa-v-atina.html", "text": "Най-малко 19 души са загинали в потопа в Гърция. Местните власти съобщиха, че са открили телата на нови 3 жертви, съобщават местни медии.Противопожарната служба каза, че тялото на човек е открито в събота на фабрика, близо до столичното предградие Мандра, на 25 километра северозападно от гръцката столица. Тялото все още не е извлечено поради отломки.Бреговата охрана също обяви в събота, че патрулен кораб е открил две тела на двама мъже, в морето на юг от Мандра.Все още не е известно дали телата принадлежат на шестте изчезнали хора в наводнението.", "date": "2017.11.19", "title": "Расте броят на жертвите от потопа в Атина"}
{"url": "https://news.bg/world/liderat-na-shin-feyn-hvarlya-ostavka.html", "text": "Лидер на Северноирландската републиканска партия \"Шин Фейн\" Джери Адамс обяви намерението си да подаде оставка през 2018 г., предаде Би Би Си.Медията се позова на негово изказване пред конгреса на партията в Ирландия.\"Лидерството означава разбиране, когато дойде времето за промяна, а сега е дошло времето\", каза Джери Адамс.За негов наследник се спряга заместника му в партията Мери Лу Макдоналд.69-годишният Адамс играе решаваща роля в разрешаването на конфликта в Северна Ирландия и подписването на споразумението от Разпети петък. Джери Адамс, който ръководи Шин Фейн от 1983 г. , успя да скъса с терористичното минало и да изгради стройна гражданска администрация, която да поеме в свои ръце съдбата на региона.Споразумението от Разпети петък позволи да се установи един деликатен баланс на силите в Северна Ирландия и край на три десетилетия на кървава борба с протестанти и католици, монархисти и републиканци, противници и поддръжници на независимостта на региона от Великобритания.", "date": "2017.11.19", "title": "Лидерът на Шин Фейн хвърля оставка"}
