{"url": "https://news.bg/world/el-chapo-iska-sadat-v-sasht-da-go-osvobodi-usloviyata-bili-kato-iztezanie.html", "text": "Мексиканският наркобарон Хоакин Гусман, един от най-известните престъпници в света, твърди, че екстрадирането му в САЩ е незаконно и поиска американският съдия по случая да прекрати делото, информира АФП.60-годишния Ел Чапо, обвинен, че е ръководел наркокартела \"Синалоа\" - една от най-големите в света империи за разпространение на наркотици, беше екстрадиран в Ню Йорк на 19 януари.Според документи на съда защитата е обявила, че екстрадирането му е в нарушение на договор между Мексико и САЩ за екстрадиция, както и в нарушение на споразумение да бъде изпратен в Тексас или Калифорния. Адвокатите също са подчертали, че ако в Мексико са били наясно при какви \"изключително сурови условия\" ще бъде държан, никога е нямало да позволят екстрадирането му.\"\", пише в документите.Адвокатите на Ел Чапо също оспорват желанието на правителството да изземе активите на Гусман от наркотици, които са в размер на 14 милиарда долара, подчертавайки, че \"няма доказателства\" САЩ да са поискали разрешение от Мексико за конфискуване на състоянието му.Федерален съдия Браян Когън все още не е взел решение по въпроса.Ако бъде осъден, Ел Чапо може да лежи до края на живота си в американски затвор при строг режим.През май Когън се съгласи да облекчи условията на Гусман, позволявайки му да си разменя писма с жена си, но не позволи семейни срещи или телефонни обаждания.", "date": "2017.08.04", "title": "Ел Чапо иска съдът в САЩ да го освободи, условията били като „изтезание”"}
{"url": "https://news.bg/crime/rabotna-grupa-misli-varhu-pravila-za-kontrol-na-glavniya-prokuror.html", "text": "Мерки, с които да се разследва главния прокурор и така наречените тримата големи в съдебната власт готвят в правосъдното министерство в отговор на препоръките, направени при европейската прокурорска проверка. Това увери ресорният министър Цецка Цачева, която представи приоритетите в сектора.Цачева уточни, че актуализираната стратегия за реформа в съдебната власт предвижда две нарочни пътни карти, които са свързани с анализа на доклада, който бе изготвен от европейските прокурори при партньорската проверка за структурата и функционалността на Прокуратурата в България в края на миналата година. Така работна група в министерството се е ангажирала с изготвянето на конкретни мерки за разследване на тримата висши магистрати.Относно спорния момент за следствието Цачева поясни, че няма препоръка за излизане на следствието от прокуратурата, за да може да бъде разследван главния прокурор. \"Става дума да се разпишат правила, които да гарантират възможността за разследване на главния прокурор\", обясни Цачева и уточни, че идеята в момента се обсъжда съвместно с Прокуратурата и ВСС.По отношение на промените в НПК в изпълнение на препоръка на доклада на европейските прокурори за създаване на унифициран подход за разследване на корупционни дела по високите етажи на властта. Цачева припомни, че законопроектът е бил изготвен от екипа на Екатерина Захариева в качеството й на правосъден министър в правителството на \"Борисов\" 2 и към днешна дата е издаден указът на президента за обнародването му.Цачева коментира и спорния антикорупционен закон, представен за обществено обсъждане, като увери, че Комисията за отнемане на незаконно придобитото имущество ще е основното звено, около което ще бъде сформиран единният орган за противодействие на корупцията. Тя ще бъде натоварена допълнително с компетентности по противодействие на корупцията. Целта е създаване на институционален ред, механизъм за противодействие на корупцията и отнемане на незаконно придобитото имущество. Цачева още веднъж подчерта, че с промените не се въвежда нова наказателна процедура за лица, проявили действия на корупция. Предложението е председателят на органа да се избира от Народното събрание. \"Това е законодателният орган на България, който е натоварен и с очаквания да бъде най-прозрачната институция\", коментира правосъдният министър.Новите моменти в този закон са свързани с приобщаването на компетентностите и правомощията на специализирана дирекция в ДАНС - която и до този момент има предмет на работа противодействие на корупцията. Тя няма да има разследващи функции, а дейностите са свързани със събиране, анализ на информацията, която достига до органите на комисията, в това число и от гражданите.\"Почти седмица законопроектът е поставен на вниманието на широката общественост. До момента съществени критики срещу него не са постъпили. Заявили сме готовност да се съобразим с мнението от всички максимално заинтересовани по този въпрос\", коментира правосъдният министър.Относно функциите на тази дирекция, Цачева уточни, че това ще са оперативно издирвателни дейности.Освен това министърът увери, че съдът ще е този, който ще разрешава или отказва ползването на СРС-та за разследването на корупционни практики. Така проектозаконът предвижда при несъответствие в декларациите и доходите на лице над 20 хиляди лева да започва проверка.Министърът на правосъдието отклони отговора на въпроса относно , каквито са публикациите от американската преса днес. Цачева коментира, че не може да коментира защитните действия на обвиняемо лице. Тя посочи, че още преди промените в НПК въпросното лице не се е отзовал на поканите на съдебната власт и в частност българската прокуратура.\"Не мога да коментирам действията, които за мен са защитни на всяко едно лице, срещу което има повдигнати обвинения. Това, което е необходимо от българските органи, в частност прокуратурата е искането за екстрадиция. Знаете, че то се отказва от съдебните власти на Сърбия\", посочи Цачева. Тя отклони въпроса с думите, че излиза извън компетентностите си на министър на правосъдието и навлиза в тези на съдебната власт - в частност на конкретно съдебно производство", "date": "2017.08.04", "title": "Работна група мисли върху правила за контрол на главния прокурор"}
{"url": "https://news.bg/world/zakasneniya-i-dalgi-opashki-na-letishte-el-prat-v-barselona-zaradi-stachka.html", "text": "Летовниците са изправени пред закъснения и дълги опашки на летище \"Ел Прат\" в Барселона. Днес е първият ден от стачка на охраната, която може да продължи през следващите седмици, информира Ройтерс.Летището, второто най-натоварено в Испания след \"Барахас\" в Мадрид, е важно, тъй като много международни оператори и туристи се опитват да достигнат до курортния район по североизточното крайбрежие.Пътници заявиха, че в някои части на летището хората трябват да чакат на опашки повече от час, особено в залата за заминаващи.Служителите на компанията за охрана на летището Eulen организираха няколко едночасови стачки днес с искане за по-добри работни условия и повече служители. Те ще протестират по подобен начин на 6, 7, 11 и 13 август. Заплашиха на 14 август да стачкуват цял ден, ако не бъде постигнато споразумение.Операторът на летището Aena, който е държавна собственост, предупреди, че може да глоби Eulen за неизпълнение на задълженията си заради \"неофициална стачка\" през юли.Около 1000 пътници изпуснаха полетите си на \"Ел Прат\" от края на юли заради стачката, според Асоциацията на испанските самолетни компании.", "date": "2017.08.04", "title": "Закъснения и дълги опашки на летище „Ел Прат” в Барселона заради стачка"}
{"url": "https://news.bg/society/razseliha-16-sokolcheta-v-starozagorsko.html", "text": "В област Стара Загора са разселени 16 ловни сокола по проекта \"Завръщане на ловния сокол в България\". Тов асе е случило в последната една година.7 малки керкенеза бяха пуснати на свобода в село Малко Кадиево тази събота, 30 юли, на тържественото закриване на полевия сезон на проекта.От 5 години насам ЗАД \"Армеец\"  финансира инициативата \"Завръщане на ловния сокол в България\". Целта ѝ е да увеличи популацията на величествените птици. За отглеждането и разселването на птиците се грижи спасителният център за диви животни \"Зелени Балкани\".Досега в центъра, и с финансовата помощ на застрахователното дружество ЗАД \"Армеец\", са отгледани и разселени над 80 ловни сокола.В средата на месец май представители на ЗАД \"Армеец\" посетиха спасителния център и пуснаха на свобода соколчетата Арго, Ирис, Полет, Вихър и Огън.", "date": "2017.08.04", "title": "Разселиха 16 соколчета в Старозагорско"}
{"url": "https://news.bg/world/germanskata-veriga-aldi-obyavi-che-izteglya-vsichki-yaytsa-ot-mrezhata-si.html", "text": "Германската търговска верига \"Алди\" обяви, че ще изтегли всички яйца от мрежата си и ще спре продажбата в цяла Германия след разразилия се скандал, информира ДПА.Припомняме, преди няколко дни стана ясно, че опасни яйца са засечени в Германия, Холандия и Белгия. В тях откриха токсичния препарат \"Фипронил\", който е забранен за използване при производство на храна.От веригата отбелязаха в съобщение, че изтеглянето на яйцата е \"чисто предпазна\" мярка за потребителите, въпреки че няма доказателства продуктите да са засегнати.Почти всички 16 провинции в Германия, с изключение на Саарланд и Саксония, са засегнати от скандала с яйцата, разразил се първо в Холандия и Белгия, където във ферми е открит токсичният препарат.\"Фипронил\" често се използва при пръскане срещу бълхи, въшки и кърлежи по животните. Забранява се използването му върху животни, които са предназначени за консумиране от хората, тъй като може да засегне черния дроб, щитовидната жлеза и бъбреците, ако се погълне в големи количества.\"Алди\" до момента е единствената компания, която предприе драстични мерки. От \"Лидл\" заявиха, че в бъдеще ще купуват яйца, които предварително са проверени дали имат \"Фипронил\". Други германски компании, \"Реве\" и \"Едека\", съобщиха, че за момента ще изчакат.От Германската асоциация на фермерите смятат, че решението на \"Алди\" е \"крайно\". В същото време в Холандия обявиха, че загубите ще са в размер на най-малко 10 милиона евро. Страната произвежда около 10 милиона яйца на година. 60-70% от тях се изнасят за Германия. Тази седмица около 1 милион яйца са изтеглени от Холандия. Те са били предназначени за германските потребители.", "date": "2017.08.04", "title": "Германската верига „Алди” обяви, че изтегля всички яйца от мрежата си"}
{"url": "https://news.bg/world/zelen-deputat-dezertira-i-prati-dolna-saksoniya-na-predsrochni-izbori.html", "text": "Лявоцентристкото правителство в една от най-големите провинции в Германия изгуби мнозинството си, след като един депутат се присъедини към консерваторите на канцлера Ангела Меркел, съобщава АП.Долна Саксония, Северозападна Германия, беше управлявана от коалиция на социалдемократите и \"Зелените\" от 2013 г. В провинциалния парламент коалицията имаше мнозинство с един депутат. Днес депутатът от \"Зелените\" Елке Твестен реши да напусне коалицията и да се присъедини към консерваторите.Твестен заяви, че планира да се присъедини към християндемократите. Ако избирателния й район приеме решението й, това ще даде на консерваторите мнозинство с един депутат - символична победа преди парламентарните избори на 24 септември, на които Меркел очаква да спечели четвърти мандат.Провинцията ще проведе избори през януари. Не е ясно дали консерваторите ще поискат оставката на управителя на провинцията от социалдемократите Щефан Вайл.", "date": "2017.08.04", "title": "„Зелен” депутат „дезертира” и прати Долна Саксония на предсрочни избори"}
{"url": "https://news.bg/world/pravosadnoto-v-sasht-pogna-iztichaneto-na-informatsiya-ot-beliya-dom.html", "text": "Главният прокурор на САЩ Джеф Сешънс заяви, че срещу четирима души са повдигнати обвинения за изтичане на класифицирана информация, съобщават АП и БиБиСи.Правосъдното министерство предприе действия срещу изтичането на информация след многократни оплаквания на американския президент Доналд Тръмп.Сешънс поясни, че заподозрените са обвинени в незаконно разгласяване на класифицирана информация или укриване на контакти с чуждестранни разузнавачи.Министърът на правосъдието добави, че администрацията е засилила разследването от януари. Тръмп критикува Сешънс, че не се справя с този проблем.Според главния прокурор изтичането на класифицирана информация вреди на националната сигурност. Той осъди \"смайващото\" количество информация, което изтича от Белия дом в медиите.", "date": "2017.08.04", "title": "Правосъдното в САЩ погна изтичането на информация от Белия дом"}
{"url": "https://news.bg/society/balgariya-shte-e-domakin-na-saveshtanie-na-antarkticheskite-programi.html", "text": "Страната ни ще е домакин на 31-то съвещание на Съвета на мениджърите на национални антарктически програми (COMNAP), стана ясно на завършилото в Бърно, Чехия 29-то издание на форума. Събитието ще се проведе през юли 2019 г. у нас.Това е голямо признание за българската антарктическа програма. Представителите ни на тазгодишния форум бяха директора на Българския антарктически институт проф. дн Христо Пимпирев и логистик-мениджърите инж. Йордан Йорданов и Драгомир МатеевПредставителите на страната ни представиха дейността на България в Антарктика през последния сезон и координираха логистичната и научна програми на предстоящата 26-анационална антарктическа експедиция.Добрите контакти на нашите полярници осигуриха транспорт, храни, гориво и строителни материали до българската антарктическа база. Очаква се следващата експедиция да стартира в края на ноември и първата група българи да стигне до базата с помощта на бразилската и аржентинската антарктическа програма.Помощ за транспортирането на български учени в средата на декември и началото на януари ще окаже испанската антарктическа програма с техния кораб \"Хесперидес\".Прибирането на нашите учени през март 2018 г. ще бъде със самолет, нает от португалската антарктическа програма.", "date": "2017.08.04", "title": "България ще е домакин на съвещание на антарктическите програми"}
{"url": "https://news.bg/world/v-avstraliya-zapodozryan-za-terorizam-slozhil-bomba-v-bagazha-na-nepodozirashtiya-si-brat.html", "text": "Заподозрян за тероризъм в Австралия се опитал да качи бомба на пътнически самолет, поставяйки я в багажа на неподозиращия си брат. Това разкри австралийската полиция, цитирана от БиБиСи.Планът е един от двата терористични заговора, които наскоро бяха разкрити от властите. През уикенда полицията в Сидни извърши няколко ареста.Заподозрените са свързани с ДАЕШ (\"Ислямска държава\").Другият заговор за атентат е бил насочен срещу сграда. Полицията поясни, че плановете са \"напълно осуетени\".Заместник-началникът на австралийската федерална полиция Майкъл Фелън поясни, че това е един от най-усъвършенстваните опити за атентат на австралийска земя.Той добави, че двама заподозрени са създали и са скрили бомба в багаж. Планът е бил братът на единия от заподозрените да вземе багажа си на борда на самолет на Etihad Airways, излитащ от Сидни на 15 юли. Полицията уточни, че братът не е знаел за бомбата.Но по някаква причина планът е изоставен в последната минута, въпреки че багажът е закаран на летището. Братът след това се качил на борда, чиято дестинация не е известна, но без багажа.Фелън изтъкна, че багажът не е достигнал до мястото за проверка.Според полицията заподозрените са направили бомбата, използвайки части от Турция, които са изпратени с транспортен самолет, уреден от високопоставен представител на ДАЕШ. Единият от заподозрените е бил в контакт с фигурата от април.Полицията добави, че след като планът с бомбата се провалил, двамата заподозрени са започнали да организират друга атака. Те са възнамерявали да използват самоделно устройство със сероводород.Обаче Фелън уточни, че планът е бил в начална фаза, когато полицията се намесила в събота. Открити са компоненти и химикали за бомбата.Вчера срещу двамата заподозрени бяха повдигнати обвинения за подготовка и планиране на терористична атака.Ако бъдат осъдени, те могат да получат доживотна присъда.", "date": "2017.08.04", "title": "В Австралия заподозрян за тероризъм сложил бомба в багажа на неподозиращия си брат "}
{"url": "https://news.bg/world/pentagonat-preporachal-na-beliya-dom-da-dostavi-orazhiya-na-ukrayna.html", "text": "Пентагонът е препоръчал на Белия дом да достави оръжия на Украйна, за да помогне на страната в борбата срещу Русия. Това заявиха трима представители на САЩ, цитирани от NBC.Източниците поясниха, че предложената помощ включва противотанкови ракети \"Джавелин\", които струват около 50 милиона долара.Това е правилният ход, каза адмиралът от запаса Джеймс Ставридис, бивш командир на НАТО, допълвайки, че зад тази препоръка стои военният министър Матис.Според него това е много логичен ход, който ще засили съпротивата.Източниците поясниха, че все още не е взето окончателно решение за доставяне на оръжие, но добавиха, че Пентагонът подкрепя тази стъпка.", "date": "2017.08.04", "title": "Пентагонът препоръчал на Белия дом да достави оръжия на Украйна"}
{"url": "https://news.bg/world/v-oon-sasht-razprostranyavat-proekt-na-rezolyutsiya-za-novi-sanktsii-sreshtu-kndr.html", "text": "САЩ се опитват да убедят Съвета за сигурност на ООН в събота да гласува за налагане на по-тежки санкции на КНДР заради двете проведени изпитания на междуконтинентални балистични ракети през юли. Това разкриха дипломати, цитирани от Ройтерс.Днес САЩ ще разпространят копие на проекторезолюцията на всички 15 страни членки в съвета, поясниха дипломатите и добавиха, че Вашингтон има вероятност да получи одобрението на Китай.За да бъде приета новата резолюция, 9 страни членки в съвета трябва да я подкрепят и нито една от постоянните членки ( САЩ, Китай, Русия, Франция и Великобритания) не трябва да налага вето.През последния месец САЩ и Китай подготвяха проекторезолюцията. Обикновено двете държави постигат съгласие за санкциите срещу Северна Корея преди официално да я разпространят сред останалите членки.САЩ неофициално държат в течение Великобритания и Франция за преговорите с Пекин, докато американският посланик в ООН Ники Хейли поясни, че Китай е споделил проекта и преговаря с Русия.Не е ясно дали влошените отношения между Вашингтон и Москва ще блокират американската инициатива.Москва не е съгласна с оценката на западните сили, че Пхенян е изстрелял две далекобойни ракети, пояснявайки, че ракетите са със среден обсег на действие.Дипломат заяви пред агенцията, че проекторезолюцията ще засегне износа на въглища, желязо, олово и морска храна. Очаква се Пхенян да загуби 1 милиард долара от годишния износ на КНДР, който е в размер на 3 милиарда долара.", "date": "2017.08.04", "title": "В ООН САЩ разпространяват проект на резолюция за нови санкции срещу КНДР"}
{"url": "https://news.bg/world/vodenata-ot-sasht-koalitsiya-v-siriya-i-irak-ubila-nad-620-tsivilni.html", "text": "Водената от САЩ коалиция в Сирия и Ирак обяви, че е убила най-малко 624 цивилни при атаки срещу ДАЕШ (\"Ислямска държава\") през последните три години, съобщават световни агенции.Въпреки че коалицията е предприела мерки за намаляване на риска от цивилни жертви при бомбардирането на военни цели, в някои случаи жертвите са неизбежни, се посочва в информацията.Допълва се, че атаките са извършени в съответствие с международното право.Обаче според мониторинговата група Airwars само през миналия месец коалицията е убила 744 цивилни при бомбардировки срещу ДАЕШ (\"Ислямска държава\").По време на тригодишния период коалицията е извършила 22 983 нападения.", "date": "2017.08.04", "title": "Водената от САЩ коалиция в Сирия и Ирак убила над 620 цивилни"}
{"url": "https://news.bg/bulgaria/desetki-politsai-na-protest-v-burgas.html", "text": "Полицаи в Бургас последваха примера на свои колеги от други градове и излязоха на протест, съобщават Нова телевизия и bTV.Десетки служители на МВР излязоха на протест в морския град с искане вдигане на заплатите със задна дата от 1 юли. Те също настояват за промени в Закона за МВР, по-добри условия на труд, униформи и увеличаване на щата.Служителите на реда се оплакаха, че процедурите за служебно облекло са толкова тромави, че летните дрехи идват през зимата.Униформените се заканват да организират и нова национална стачка.Днешният протест започна в 18,30 ч. пред Съдебната палата в града.В началото на седмицата започна изплащането на парите за униформи, закупени от самите полицаи през последните четири години.", "date": "2017.08.04", "title": "Десетки полицаи на протест в Бургас"}
{"url": "https://news.bg/world/moskva-si-zapazva-pravoto-da-otgovori-na-antiruskite-sanktsii-na-es.html", "text": "Москва си запазва правото да отговори на антируските санкции на ЕС. Това предупреди руското външно министерство, цитирано от местни медии.По-рано днес Брюксел наложи нови санкции на Москва във връзка със скандала около турбините на \"Сименс\", които се озовали в Крим.Ведомството подчерта, че ЕС и германското правителство са отговорни за решението да бъдат наложени новите рестрикции, допълвайки, че Русия съжалява за тази неприятелска стъпка.\"\", се казва в съобщението на руското министерство.", "date": "2017.08.04", "title": "Москва си запазва правото да отговори на антируските санкции на ЕС"}
{"url": "https://news.bg/bulgaria/balgarinat-pie-po-76-litra-bira-godishno.html", "text": "Българинът пие по 76 литра бира годишно. Това става ясно от данните на Съюза на пивоварите, цитирани от bTV.През тази година консумацията на бира е нараснала с 2 литра на човек.Увеличеното потребление се дължи на факта, според експертите, че на пазара има нови продукти с различни вкусове, а някои любители на бирата се опиват да я приготвят и в домашни условия.Според данни на Евростат, цитирани от БНР, изнесени във връзка с днешния Световен ден на бирата, 39 милиарда литра бира са произведени в ЕС през 2016 г., което е с 400 милиона литра повече спрямо предходната година. Това означава, че на всеки европеец се падат по 76 литра на година.2/3 от алкохолната бира в ЕС идва от шест държави членки. Начело са Германия, Великобритания и Полша.Страната ни е на 14-о място по производство на бира за 2016 г. с близо 497 милиона литра.", "date": "2017.08.04", "title": "Българинът пие по 76 литра бира годишно"}
{"url": "https://news.bg/world/konstitutsionnoto-sabranie-na-venetsuela-se-sabra-na-parvo-zasedanie.html", "text": "Новото Конституционно събрание на Венецуела се събра на първата си сесия, съобщават АФП и БиБиСи.Бившият външен министър на страната Делси Родригес е избран за председател на събранието, което ще има за цел промяна на конституцията.545-членното събрание заседава в овална камара с позлатен купол в 145-годишния Федерален законодателен дворец. Сред новите законодатели са и съпругата и синът на президента Николас Мадуро.Политикът Фернандо Сото официално откри първото заседание. Новоизбраните членове бяха придружени до сградата от президента Николас Мадуро и хиляди поддръжници, размахващи националния флаг и портрети на Уго Чавес.Контролираното от опозицията Национално събрание се закани да продължи работата си в различна камара в сградата. Опозицията осъди действията на правителството и заклейми новото събрание.Според Мадуро Конституционното събрание е необходимо, тъй като ще донесе мир след месеци на криза.Опозицията призова за масови протести. Папа Франциск поиска страната да отмени работата на новия орган.", "date": "2017.08.04", "title": "Конституционното събрание на Венецуела се събра на първо заседание"}
{"url": "https://news.bg/world/kafyava-mechka-ubi-19-godishen-sluzhitel-na-zoopark-v-shvetsiya.html", "text": "Двегодишна кафява мечка уби 19-годишен служител на зоологическа градина в Централна Швеция, съобщава БиБиСи.Мечката е застреляна след атаката в Orsa Rovdjurspark. Тя успяла да пробие оградата и да убие 19-годишния младеж, докато почиствал клетката на животното. Паркът е затворен до края на деня.От Orsa Rovdjurspark обявиха, че това е \"най-големият парк\" с хищници в Европа. В него има мечки, леопарди, тигри и други.Инцидентът е станал около 10,30 часа местно време. Момчето получило помощ на място, но по-късно починало вследствие на получените наранявания.Много от животните в парка са застрашени видове.", "date": "2017.08.04", "title": "Кафява мечка уби 19-годишен служител на зоопарк в Швеция"}
{"url": "https://news.bg/energy/s-19-po-malko-pechalba-otchita-beh-tazi-godina.html", "text": "Печалбата на Българския енергиен холдинг - БЕХ преди данъците е с 19,1% по-малко за първите шест месеца на годината, в сравнение със същия период на миналата година Отчетената печалба е в размер на 106 202 хил. лв.Намалението спрямо първото полугодие на 2016 г. е с 25 081 хил. лв., става известно от анализ на дейността и финансовото състояние на холдинга, публикуван на страницата на Министерство на финансите и цитиран от БТА.Според авторите на отчета основната причина за това са намалените приходи от дивидент и съучастия с 30 920 хил. лв. Финансовите приходи на дружеството се увеличават с 21 398 хил. лв. Те са в размер на 74 265 хил. лв. и са основно от лихви от предоставените кредити на дъщерните дружества - 66 428 хил. лв.Експертите на БЕХ отчитат и увеличение на финансовите разходи с 16 057 хил. лв. или 47,6 на сто. Основна причина за това е поетият допълнителен външен дълг чрез пласираната облигационна емисия през август 2016 г. в размер на 550 млн.евро. Ефектът върху финансовите разходи вследствие на това е ръст с 28 352 хил.лв.Със 120 473 хил. лв. са се увеличили заемите, които държавният енергиен холдинг е отпуснал на дъщерните си дружества. Общата стойност на пасивите през първото полугодие на 2017 г. е в размер на 2 298 428 хил. лв., като спрямо 31.12.2016 г. е отчетен ръст от 49 239 хил. лв.Това се дължи на текущо начислените лихви за първото полугодие на 2017 г. по втората облигационна емисия на стойност от 550 000 хил. евро. - 1 075 707 хил. лв., която е с падеж август 2021 г. и с която е рефинансиран мостовия заем, отпуснат от консорциум от банки през 2016 г.В анализа се казва още, че през първото полугодие на 2017 г. финансовото състояние на БЕХ се запазва стабилно. Отчетено е подобряване на ликвидността, посредством отчетеното увеличение в паричната наличност на дружеството.", "date": "2017.08.04", "title": "С 19% по-малко печалба отчита БЕХ тази година "}
{"url": "https://news.bg/world/putin-obeshta-da-si-pomisli-za-prezidentskite-izbori-prez-2018-ta.html", "text": "Руският президент Владимир Путин заяви, че ще си помисли дали да се кандидатира за президентския пост през 2018, съобщава ТАСС.По време на заседение в Бурятия във връзка с последиците от горски пожари е излъчена телевизионна конференция от село Черимушка, където през април 2017 година са изгоряли десетки домове. Докато Путин е говорил за процеса на реконструкция на жилищата, местен жител, ветеран от Втората световна война пристъпил и благодарил за оказаната помощ.\"Владимир Владимирович, ние имаме молба към вас: когато са следващите президентски избори, ние ви молим отново да застанете на поста, ние ще се радваме\", казва ветерана на президента.\"Много хубаво, ще си помисля, благодаря ви\", коментира Путин, а след това продължи да задава въпроси за хода на възстановяването на жилищата в Черимушка.", "date": "2017.08.04", "title": "Путин обеща да си помисли за президентските избори през 2018-та"}
{"url": "https://news.bg/world/kompyutaren-sriv-zasegna-bolnitsite-v-kopenhagen.html", "text": "Компютърен срив засегна системите на болниците в датската столица Копенхаген, съобщиха местните власти, цитирани от Ройтерс.В Столичната област, която е отговорна за болниците в района на Копенхаген, имаше сериозен срив с информационните системи, информира датската новинарска агенция Ritzau.Няколко часа по-късно всички компютърни системи бяха възстановени и заработиха нормално след грешка, довела до срива, поясниха властите.\"\", написаха властите в Столичната област в социалната мрежа \"Туитър\".", "date": "2017.08.04", "title": "Компютърен срив засегна болниците в Копенхаген "}
{"url": "https://news.bg/crime/nad-15-g-sadat-deli-shest-imota-v-polite-na-vitosha.html", "text": "Инспекторатът към ВСС провери общо 128 заявления за забавени дела, от които 84 са основателни. Най-дълго продължилите дела са за причиняване на средна телесна повреда, протакало се 16 години, 2 месеца и 14 дни, и делба на 6 имота в полите на Витоша, извършена за 15 години, 2 месеца и 24 дниаприл - 30 юни 2017 г.От 84-те основателни заявления за нарушаване на правото на разглеждане и решаване на делата в разумен срок 36 са по наказателни дела, 48 са по граждански, търговски и административни дела.Забавените наказателни производства за престъпления против личността са 13. Сред тях е и продължилото 16 години дело за причиняване на средна телесна повреда при нанесен побой на бивш съдружник в ателие за химическо чистене в центъра на София. Заявления за забавянето са подали както пострадалия, така и подсъдимия.Забавянията са причинени от пропуски на прокуратурата. Три пъти съдът на първа инстанция - Софийски районен съд - е върнал делото на прокуратурата това е продиктувало забавяне от близо 3 години.В съдебната фаза също са допуснати сериозни забавяния, за които са виновни съдилищата. Много съдебни заседания са били отложени поради неявяване на подсъдимите или техните защитници. В резултат на всички забавяния делото е прекратено поради изтичане на абсолютната давност за наказателно преследване по повдигнатото обвинение.Сред забавените граждански, търговски и административни дела най-продължително е за делба между петима съделители на шест имота в полите на Витоша.В производството, продължило 15 години, 2 месеца и 24 дни, са допуснати много забавяния при разглеждането му пред първоинстанционния и пред въззивния съд, изразяващи се най-вече в многократното отлагане на съдените заседания и насрочването им през големи интервали от време.", "date": "2017.08.04", "title": "Над 15 г. съдът дели шест имота в полите на Витоша"}
{"url": "https://news.bg/world/sarkozi-razsledvan-za-pomosht-na-katar-za-svetovnoto-po-futbol-2022-g.html", "text": "Бившият президент на Франция Никола Саркози е разследван в страната си по обвинение, че е получил подкупи, за да подкрепи кандидатурата на Катар за домакин на световното първенство по футбол през 2022 г., съобщи The International Busines Times.Прокуратурата разследва дейността на катарската компания Qatari Diar, купила дял от френската енергийна компания Veolia и около продажбата на френския футболен клуб \"Пари Сен Жармен\" от друга катарска компания, като тогава сделката бе оценена на 50 млн. евро. Подозренията са, че Никола Саркози е получил печалба от тези споразумения в замяна на френската подкрепа за Катар и помощ при налагането на кандидатурата.Саркози бе президент на Франция по време на кандидатурата на Катар. Избирането на домакини за Световното първенство по футбол през 2010 г. бе изпъстрено от обвинения за корупция и подкупи.Както посочва изданието Никола Саркози е свързан с някои от ръководителите на Veolia.", "date": "2017.08.04", "title": "Саркози разследван за \"помощ\" на Катар за Световното по футбол 2022 г."}
{"url": "https://news.bg/int-politics/predlagame-pomosht-na-bosna-i-hertsegovina-v-borbata-s-prestapnostta.html", "text": "Предлагаме техническа помощ на Босна и Херцеговина за повишаване на административния капацитет, в областта на околната среда и в борбата с престъпността. Това стана ясно по време на посещението на вицепремиера Екатерина Захариева, която е на двудневно посещение в Сараево, съобщиха от правителството.Захариева даде пример, че само за 2015 и 2016 година мерките срещу контрабандата имат ефект за бюджета ни в размер на 2 милиарда евро.\"България подкрепя разширяването на Западните Балкани и се надявам по време на нашето Председателство на Съвета на Европейския съюз да получите статут на страна-кандидат. За целта обаче и вие трябва да изпълните задачите си\". С тези думи заместник министър-председателят по правосъдната реформа и министър на външните работи Екатерина Захариева се обърна към външния министър на Босна и Херцеговина Игор Църнадак.\"Отбелязваме вашата активност в региона и благодарим за вниманието, което отделяте на Западните Балкани. Имаме отлични и приятелски отношения, нямаме никакви отворени въпроси. В моя роден град Баня Лука има училище, на което викат българското\", отбеляза външният министър Игор Църнадак.Той благодари за помощта от страна на България за европейската интеграция на неговата държава. Училището в Баня Лука носи името \"Георги Раковски\", тъй като е построено през 1972 година изцяло от български работници и с български строителни материали като жест към града, пострадал жестоко при опустошителното земетресение през 1969 година.Двамата първи дипломати заявиха, че ще работят заедно за подобряване на свързаността между страните на Балканите. \"Ще свържем по-лесно хората и бизнеса, като подобрим инфраструктура\", каза Захариева.Тя отбеляза, че българските туристи в Босна и Херцеговина са се увеличили близо 45 пъти, но има още потенциал. Стокообменът, който е 110 милиона евро, също може да бъде увеличен.Свързаността между двете страни бе тема и по време на срещата на вицепремиера Захариева с Бакир Изетбегович, член на Председателството на Босна и Херцеговина. \"Не може двете ни столици да са само на 580 километра една от друга, а със самолет да се пътува поне 4 часа с прекрачване във Виена или Мюнхен, а с кола да е поне 8 часа\", изтъкна Захариева.Изетбегович благодари, че България е първата държава, признала Босна и Херцеговина през 1992 година.\"Инвеститорите искат първо сигурност и работещи институции. Приоритет трябва да ви е получаването на статут на страна кандидат - сигурна съм, че това ще стимулира чуждестранните инвестиции в Босна и Херцеговина. Важна е и свързаността\", изтъкна министър Екатерина Захариева и пред министъра на външната търговия и икономическите отношение Мирко Шарович.", "date": "2017.08.04", "title": "Предлагаме помощ на Босна и Херцеговина в борбата с престъпността"}
{"url": "https://news.bg/world/irakskata-armiya-otkri-masov-grob-v-ramadi.html", "text": "Иракски войници откриха масов гроб в западния град Рамади, обявиха официални представители, цитирани от АФП.В гроба са открити телата на 40 мъже, които са екзекутирани от ДАЕШ (\"Ислямска държава\").През последните месеци иракските сили откриха дузина подобни масови гроба след изтласкването на джихадистите от Северен и Западен Ирак, окупирани от групировката в продължение на повече от 2 години.Амар Нури ал Дулаими, представител на Комисия мъченици в провинция Анбар, поясни, че мъжете са застреляни с куршум в главата, което показва, че са екзекутирани от ДАЕШ.Полковник от иракската армия изтъкна, че войниците са открили масовия гроб при прочистването на квартал Ал Тах в южната част на Рамади.Армията си върна града през декември 2015 г.", "date": "2017.08.04", "title": "Иракската армия откри масов гроб в Рамади"}
{"url": "https://news.bg/world/novite-sanktsii-na-sasht-sreshtu-rusiya-sa-poveche-ot-problematichni-nedovolstva-berlin.html", "text": "Новите санкции срещу Русия, които се превърнаха в закон след подписването им от американския президент Доналд Тръмп в сряда, са \"повече от проблематични\". Това заяви германският външен министър Зигмар Габриел, цитиран от Ройтерс.В северния германски град Волфсбург Габриел разкритикува САЩ, че са изоставили сътрудничеството си с ЕС по въпроса за Русия, подчертавайки, че това е било ключът за твърд отговор срещу Москва в миналото.\"\", поясни той., подчерта Габриел.", "date": "2017.08.04", "title": "Новите санкции на САЩ срещу Русия са повече от проблематични, недоволства Берлин"}
{"url": "https://news.bg/crime/v-mvr-se-trevozhat-vse-po-chesti-sa-napadeniyata-i-sreshtu-politsai.html", "text": "Случаите на нападения над полицаи и оказване на съпротива на органите на реда зачестяват. Това заяви главният секретар на МВР Младен Маринов по време на церемонията по награждаването на полицаи и пожарникари, които са проявили висок професионализъм.На същото мнение са и младши комисар Христо Бечев и младши комисар Красимир Стоилов, които бяха част от наградените. На първи август те получават сигнал за кражба на кабели и метални части от хале в квартал \"Подуяне\". Когато отиват на мястото извършат оглед и отцепват района. При обиколка на квартала забелязват две каруци, които са били натоварени с метални отпадъци и кабели.Намиращите се в каруцата започнали да ги замерят с предмети, когато видели, че униформените се запътват към тях. Тогава заподозрените оказват яростна съпротива и раняват в ръката единия от полицаите. В опит да ги спрат служителите на реда произвеждат 2 предупредителни изстрела във въздуха със стоп патрони. Част от пътуващите в каруцата са успели да избягат, но полицаите задържат шестима души - всичките криминално проявени.Пред журналисти служителите на реда разказаха, че групата роми са били изключително агресивни към тях и по всякакъв начин са се опитали да избегнат ареста.\"Използваха физическа сила и хвърляха всевъзможни предмети\", каза Бечев.Агресия гражданите проявявали дори при рутинна проверка, подчерта Стоилов.\"Хората не изпълняват полицейските разпореждания и възпрепятстват проверките\", допълни Красимир Стоилов.По думите му, в района, в който патрулират, зачестяват случаите на агресия спрямо тях, защото е близко до квартал на роми. Стоилов коментира, че в повечето случаи именно ромите проявяват агресия. Това, че са униформени, не възпира никого, посочи Бечев. Стоилов на свой ред подчерта, че гражданите нямат никакъв респект към тях.Младши инспектор Красимир Стоилов призна, че е имало моменти, в които е съжалявал, че е избрал професията, заради отношението на гражданите и проблемите в МВР.\"Колкото и банално да е това, което ни мотивира, е дългът. В крайна сметка, въпреки всички тези проблеми, си обичаме работата\", заяви Стоилов.На церемонията бяха наградени 8 столични полицаи и двама пожарникари на УПБЗН - Септември, които на 24 юли.т.г. спасиха група от 10 деца и тяхната учителка.", "date": "2017.08.04", "title": "В МВР се тревожат - все по-чести са нападенията и срещу полицаи"}
{"url": "https://news.bg/int-politics/noviyat-pakistanski-premier-oglavi-ministerstvoto-na-energetikata.html", "text": "Новото правителство на Пакистан, оглавено от премиера Шахид Хакан Аббаси положи клетва и официално започна своята работа, предаде телевизия Dawn News.Клетвата на 47-те членове на правителството прие президента Мамнун Хусейн. Съставът на новото правителство практически не се отличава от кабинета на Наваз Шариф, който подаде оставка на 28 юли в резултат на разследване за корупция. В новия кабинет ще има 28 федерални министри и 19 държавни министри.Най-видната промяна е създаването на поста министър на външните работи. В последните четири години формално Външно министерство се оглавяваше от премиера, а ведомството бе под непосредственото ръководство на зам.-министъра по международната дейност. В правителството на Аббаси постът на външен министър получи бившият председател на военното министерство Хавадж Асиф. Военното министерство е предоставено на бившия министър на търговията Курам Дастагир.Други важни промени в новото правителство на Пакистан са обединението на министерството на нефта и природните ресурси с министерството на електроенергията в едно министерство на енергетиката. Ведомството е оглавено от самия премиер Аббаси, който в предишното правителство оглавяваше министерството на нефта и природните ресурси. Един от лидерите на дясната партия Пакистанска мюсюлманска лига Чаудхри Нисар, който водеше вътрешното министерство, напусна правителството, както бе обещал. Неговият пост прие члена на парламента Махаммад Таллалу Чаудри.Немаловажен факт стана запазването на поста министър на финансите на Исхак Дар. Политикът е един от най-близките съратници на Наваз Шариф. На него, както и на бившия премиер предстои да преминат през съда по антикорупционно разследване.Очаква се правителството на Аббаси да бъде временно и да поработи около половин година, докато в парламента на страната не бъде избран като приемник на Наваз Шариф неговият по-малък брат Шехбаз Шариф. Тази схема на предаване на властта бе съгласувана с ръководството на Пакистанската мюсюлманска лига и одобрена лично от предишния премиер миналата събота. Самият Шехбаз Шариф в настоящия момент се явява ръководител на правителствената провинция Пенджаб. За да стане премиер, той трябва да стане депутат от Националното събрание.", "date": "2017.08.04", "title": "Новият пакистански премиер оглави министерството на енергетиката"}
{"url": "https://news.bg/world/rekordni-temperaturi-v-evropa.html", "text": "В части от Европа термометъра бележи рекордни стойности за последното десетилетие, съобщават BBC. На някой места жегата стига до 42 градуса по Целзий.Няколко държави алармираха гражданите си и туристите за опасност за здравето.Рекордните климатични условия тази седмица в Италия предизвикаха горски пожари. Топлинната вълна е оставила някои региони, изправени пред опасността от суша.На някой места в Европа температурите са достигнали потенциално опасни нива.В момента температурите в Италия са с 10 градуса по-високи от средното за това време на годината.В Сицилия тази седмица живакът се издигна до 42 градуса, заради маси горещ въздух от Африка, преминаващи през Средиземно море.Туристите и местните жители в Южна Италия се разхлаждат край фонтани и се разхождат под сянката на чадъри.", "date": "2017.08.04", "title": "Рекордни температури в Европа"}
{"url": "https://news.bg/world/detsa-voynitsi-v-dr-kongo-piyat-kravta-na-zhertvite-si-na-rituali.html", "text": "Деца войници в Демократична република Конго пият кръвта на жертвите си на ритуал с магии, за да станат непобедими. Това предупреди Комисията на ООН по правата на човека, цитирана от ДПА.Милицията \"Камуина Нсапу\", която често извършва атаки в централния регион Касаи, предимно използва момчета и момичета като бойци, много от тях са на възраст между 7 и 13 г., се казва в доклад на комисията.Като част от ритуала момичета разтърсват сламените си поли и пият кръвта на жертвите.Според ООН повечето жители са убедени в магическата сила на децата, което води до страх.В доклада, който е изготвен на базата на интервюта с 96 души, които са успели да избягат в съседна Ангола, това общо вярване частично обяснява защо зле въоръжената милиция, съставена само от деца, успява да се противопоставя на националната армия повече от година.Кризата \"Касаи\" е предизвикана от отказа на правителството да даде официален статут на Жан-Пиер Мпанди, познат като Камуина Нсапу, като един от традиционните лидери в региона. В отговор на това Мпанди мобилизира милицията си и въстана срещу правителството. След убийството му през август 2016 г. насилието ескалира.Повече от 3000 души са избити, близо 1,3 милиона са разселени, а около 3000 са избягали в Ангола.ООН е открило най-малко 80 масови гроба в региона.Разследващи от световната организация предупреждават за етническо прочистване в централно Конго. В последно време са избити повече от 250 души, включително 62 деца, информира АП.", "date": "2017.08.04", "title": "Деца войници в ДР Конго пият кръвта на жертвите си на ритуали"}
{"url": "https://news.bg/politics/tsacheva-obyavi-po-kratki-srokove-za-balgarsko-grazhdanstvo.html", "text": "Министерство на правосъдието скъсява срока за получаване на българско гражданство с година и половина. Това обяви като приоритет правосъдният министър Цецка Цачева по време на пресконференция.Цачева посочи, че се предвижда едновременно с подаване на документите за придобиване на българско гражданство, да се насрочва и така наречената анкета или изслушването на кандидата. \"Провеждането на това интервю се оказва, че е основна причина за забавянето. Разчетите сочат с 1,5 г. да бъде намален срокът за придобиване на българско гражданство при спазване на всички законни изисквания и условия за това\", уточни Цачева.Тя изтъкна, че се предвиждат и редица облекчения за гражданите, които са свързани основно с противодействие на посегателства върху фирми, търговски дружества. Обсъжда се въвеждането на задължително известяване чрез sms при промяна в партидата на търговското дружество, извършвано от Агенцията по вписванията. По думите на Цачева и сега съществува такава възможност, но тя не е задължителна.Поетият ангажимент и приоритет на правителството за намаляване на административната тежест за гражданите и бизнеса е свързан преди всичко с издаването на свидетелство за съдимост. Цачева уточни, че вече са готови с промяна на Наредба 8 за електронните служебни свидетелства за съдимост. Набелязани били и над 70 закона, които следва да бъдат изменени.Относно приетия приоритет в управленската програма на правителството за провеждането на председателството на Съвета на ЕС, правосъдният министър уточни, че вече има работни групи за основните досиета, които ще бъдат разглеждани у нас, свързани със създаването на Европейската прокурорска служба, определянето на прокурорите.", "date": "2017.08.04", "title": "Цачева обяви по-кратки срокове за българско гражданство"}
{"url": "https://news.bg/world/lider-na-opozitsiyata-vav-venetsuela-otnovo-varnat-pod-domashen-arest.html", "text": "Агенти на разузнаването на Венецуела върнаха опозиционния лидер Антонио Ледесма в дома му, където беше под домашен арест, съобщи съпругата на опозиционера в \"Туитър\", цитирана от Ройтерс.Припомняме, във вторник рано сутринта разузнаването отведе лидерите на опозицията във Венецуела Леополдо Лопес и Антонио Ледесма, които бяха под домашен арест. Те са осъдени по обвинения, че дестабилизират правителството на Николас Мадуро.Не е ясно към момента дали Лопес ще бъде върнат под домашен арест.\"\", написа съпругата на Ледесма в социалната мрежа.\"Благодарим на венецуелския народ и на международната общност за тяхната солидарност и загриженост\", добави тя.Двамата опозиционери призоваха хората да излязат на протест срещу създаването на конституционно събрание, което ще промени основния закон на страната.Лопес беше под домашен арест от юли след три години в затвора заради организирането на улични протести през 2014 г.От 2015 г. Ледесма е под домашен арест, след като беше осъден на затвор по обвинения в извършване на преврат срещу Мадуро.", "date": "2017.08.04", "title": "Лидер на опозицията във Венецуела отново върнат под домашен арест"}
{"url": "https://news.bg/world/kremal-saglasen-s-tramp-che-rusko-amerikanskite-otnosheniya-sa-na-danoto.html", "text": "Кремъл обяви, че е съгласен с оценката на американския президент Доналд Тръмп, че руско-американските отношения са достигнали дъно, информира АФП.\"Напълно споделяме това мнение\", каза говорителят на руския президент Дмитрий Песков пред журналисти във връзка с изразената от Тръмп позиция в \"Туитър\" вчера.Според Песков опасността пред двете държави идва от липсата на сътрудничество по въпросите, които са от жизнена важност за двете страни и двата народа.Говорителят на Кремъл също заклейми продължаващото разследване дали Русия се е намесила на президентските избори, наричайки го \"Русиягейт\", имайки предвид скандала \"Уотъргейт\", който доведе до оставката на американския президент Ричард Никсън.\"\", поясни Песков.Руският външен министър Сергей Лавров и американският му колега Рекс Тилърсън ще се срещнат в Манила през уикенда, за да обсъдят двустранните отношения, потвърди руското външно министерство.", "date": "2017.08.04", "title": "Кремъл съгласен с Тръмп, че руско-американските отношения са на дъното"}
{"url": "https://news.bg/crime/vnezapni-proverki-na-plazhovete-vav-varna-otkrivat-postoyanni-narusheniya.html", "text": "Министерството на туризма направи внезапни проверки на морски плажове в община Варна като част от откритите нарушения са сериозни.След внезапни проверки във Варна стана ясно, че на два от плажовете - \"Панорама\" и \"Кабакум-централен\" - са установени повтарящи се нарушения.Фирмата избрана за наемател на плаж \"Панорама\" е същата, която и преди го е стопанисвала - \"Юник травел\" ЕООД. Компанията обаче не подписва нов договор за наем. По този начин фирмата няма ангажимент да осигури задължителните спасители, медицинско обслужване, почистване и т.н. и не плаща задължения към държавата.Въпреки това на плажа са разположени чадъри, шезлонги и едно заведение, което без основание работи и в момента. Осигурен е и воден коридор до плажа, без да има съгласувана схема и одобрение от \"Морска администрация\", което също е нередно при липса на подписан договор за наем. След проверката е сезирана Община Варна. Статутът на плажа в момента би трябвало да е \"неохраняем\", а мястото е пълно с туристи, предлагат се джетове и други атракции.От проверките става ясно и че на плаж \"Кабакум-централен\" има нарушения. Проблемът там е, че предишният наемател \"Фулкон\" ЕООД, който е с прекратен договор поради неизпълнение и задължения към държавата, отказва да освободи ивицата.Има избран нов наемател - фирма \"Кабакум 1981\" ЕООД, но на практика тя не може да влезе като стопанин на ивицата поради обжалване на търга.На плажа работят четири заведения, три от които функционират постоянно.Разрешенията за поставяне на обектите са изтекли и дейността им е абсолютно незаконна и нерегламентирана.Има разположени чадъри, шезлонги, шатри, маси и столове. Старият наемател е потвърдил пред инспекторите, че сам е поставил чадърите в северната част на плажа.За проблемите на плаж \"Кабакум - централен\" Министерството на туризма ще сезира и прокуратурата.", "date": "2017.08.04", "title": "Внезапни проверки на плажовете във Варна откриват постоянни нарушения"}
{"url": "https://news.bg/regions/pochti-200-pozhara-za-denonoshtie-sa-gasili-pozharnikarite.html", "text": "Близо 200 пожара за последното денонощие са гасили огнеборците на територията на цялата страна. Това съобщи пред bTV старши комисар Асен Игнатов, зам.-директор на \"Пожарна безопасност и защита на населението\" - МВР.Според старши комисар Игнатов към момента няма тежък пожар, с който огнеборците да не могат да се справят.За пожара край бургаското село Изворище и обвиненията на местните хора, че пожарната е закъсняла и е подценила ситуацията Игнатов каза, че автомобилът, изпратен при сигнала, е с най-голямото количество вода, което може да има един противопожарен автомобил.\"Реагираме с ресурсите, с които разполагаме\", обясни зам.-шефът на пожарната. Денонощно имаме някакъв капацитет за поддържане на дежурни екипи и реагиране. В зависимост от големината на службата той е между един и четири екипа. С този капацитет трябва да реагираме на всяко произшествие. В Бургаска област за същия ден е имало над 20 произшествия, каза Игнатов.В ситуацията, в която се намираме - високите температури и липсата на валежи, вероятно броят на произшествията ще се повишава, обясни огнеборецът. Според него при над 90% от случаите основната причина за възникването на пожарите е човешка намеса. Отделен е въпросът, че не бихме могли да се произнесем къде има умишлени действия и къде - небрежност, каза Игнатов.Зам.-директорът на пожарната посъветва да не се пали огън, независимо дали в собствения имот, в полето или в гората. Ангажимент на всеки гражданин е да бъде отговорен и да си дава сметка какво прави, защото паленето на огън в тази ситуация е не само административно нарушение, но и потенциално престъпление.Очакваните по-късно през деня най-високи температури са за Видин, Русе, Велико Търново, Кюстендил, Сандански. Очакваните максимални стойности са между 34° и 39°. В седем области в Северозападна и Югозападна България е обявен оранжев код за опасно време. В останалата част от страната предупреждението е от първа степен - жълт код, припомни той.Най-голяма опасност от пожари има по поречието на река Дунав, в Югоизточна България и крайните югозападни райони. В следващите дни опасността ще се увеличи в повече райони заради повишаването на температурите.Това предполага, от една страна, повишаване на готовността на силите за реагиране, което ние организационно правим, каза Игнатов. Справяме се, използвайки ресурсите си, използвайки включително служителите, които са в почивка, и на базата на общинските и областни планове за защита при бедствия с мобилизация на всякакви други ресурси.", "date": "2017.08.04", "title": "Почти 200 пожара за денонощие са гасили пожарникарите"}
{"url": "https://news.bg/crime/v-kraymorski-hoteli-otkriha-blizo-hilyada-butilki-falshiv-alkohol.html", "text": "390 бутилки високоградусов алкохол с неправилно поставени бандероли откри митническа мобилна група при проверка в хотел в района на Царево.Преди две седмици при друга проверка митническите служители констатираха в района на Приморско такова неправилно поставяне на бандероли и при други 522 бутилки.Възможността бутилката да бъде отворена без да се наруши целостта на бандерола създава риск от повторно използване на ценните книги.При оглед на складовото помещение на хотела в Царево, митническите служители установили наличие на 390 бутилки с различни алкохолни напитки - ракия, водка, мастика, бренди, облепени с валиден образец на акцизен бандерол под прозрачно термосвиваемо фолио.При детайлния оглед митническите служители констатирали, че при премахване на фолиото бандеролът се отделя от бутилката без да се нарушава целостта му. Тоест бандеролът не е поставен върху потребителската опаковка по начин, който да гарантира, че употребата на стоката е невъзможна без неговото унищожаване чрез разкъсване.Бутилките са иззети като веществени доказателства. Подобно нарушение предполага да се наложи санкция на лицензирания складодържател, поставил бандеролите.", "date": "2017.08.04", "title": "В крайморски хотели откриха близо хиляда бутилки фалшив алкохол"}
{"url": "https://news.bg/world/v-sasht-svikaha-zhuri-za-razsledvaneto-sreshtu-tramp-i-rusiya.html", "text": "Специалният съвет, разследващ твърденията за руска намеса в американските избори свика жури във Вашингтон, съобщава БиБиСи.Този ход е предложен от Робърт Мюлер и предприема по-агресивен подход към събирането на данни за евентуално тайно споразумение за кампанията на Доналд Тръмп.Тези журита се използват, за да принудят хора да свидетелстват. В САЩ те се състоят от членове на обществото, които изслушват тайно доказателства.Прокурорите ги използват, за да събират доказателства, тъй като те могат да принудят хората да свидетелстват или да предават документация.Въпреки че се счита, че доказателствата са достатъчно силни, за да се предявят обвинения за наказателно дело, използването им не означава, че подобен обвинителен акт е предстоящ или дори вероятен.Журито не решава невинността или вината на потенциален ответник.Тъй като тези журита са тайни, самият Мюлер не е дал подробности. Ясно е, че Мюлер разследва среща през юни миналата година, в която синът на Тръмп, Доналд и зет му Джаред се срещат с руски адвокат. Според Ройтерс специалният съветник разглежда дали някой, свързан с кампанията \"Тръмп\", насърчава руснаците да започнат да пускат материали за кампанията на Клинтън.", "date": "2017.08.04", "title": "В САЩ свикаха жури за разследването срещу Тръмп и Русия"}
{"url": "https://news.bg/crime/prokuraturata-iska-arest-za-veshtomana-vzel-pistoleta-na-samoubiliya-se-biznesmen.html", "text": "Прокуратурата в Пловдив иска арест за 74-годишният Симеон Стоев, който взе пистолета на самоубилия се бизнесмен Данаил Божилов.Искът за \"задържане под стража\" спрямо 74-годишния бивш военен е за незаконно държане на оръжия и боеприпаси към тях. Симеон е обвинен, че е държал две огнестрелни оръжия без да има разрешение за тях.Между 26 юли 2017 г. до 2 август 2017 г., обвиняемият Симеон е държал пистолет, марка \"Берета\" и втори пистолет с неизвестна марка в дома си в Пловдив. Оръжието било открито в тайник под печката в една от стаите в жилището възрастния мъж.Припомняме, че полицаите откриха оръжието на Божилов. Оказа се, че Симеон Стоев го е взел от местопрестъплението.До Стоев полицията стига след свидетелски показания, че той е бил сред хората, които са  на алеята в парка. Видян е и да се навежда над тялото. През цялото време Стоев е отричал пистолетът да е у него.Властите са категорични, че с в пловдивския парк . ", "date": "2017.08.04", "title": "Прокуратурата иска арест за вещомана, взел пистолета на самоубилия се бизнесмен"}
{"url": "https://news.bg/world/tusk-vizhda-evropeyskoto-badeshte-na-polsha-kato-nesigurno.html", "text": "Европейското бъдеще на Полша е несигурно, заяви председателят на Европейския съвет Доналд Туск, съобщава Ройтерс.Управляващите консерватори се стремят да разширят своите правомощия, което доведе до криза в отношенията с Европейската комисия и предизвикаха един от най-големите вътрешнополитически конфликти, откакто Полша свали комунизма през 1989 г.\"Днес има въпросителна за европейското бъдеще на Полша\", заяви Туск, министър-председател на Полша до 2014 г., пред репортери, след като свидетелства във Варшава по дело, свързано с катастрофата на самолета за 2010 г., която убива президента Лех Качински и още 95 души.\"Разбирам емоциите на поляците, които са загрижени за съдилищата или бъдещето на Полша в ЕС\", коментира Туск.Въпреки че някои поляци гледат на съдебната си система като корумпирана и доминирана от начините на мислене от комунистическата епоха, други виждат усилията за реформиране.\"Има много проблеми, в които действията на полското правителство изглеждат доста противоречиви от гледна точка на целия ЕС, включително понякога и в Будапеща\", допълва Туск. Унгария, която обикновено е съюзник на Полша, гласува за преизбирането на Туск на най-високопоставения европейски пост през март.Туск също критикува правителството за сечта в древна гора гора, въпреки решението на евросъда.Съдът на Европейските общности нареди да се спре незабавно добиването на дървен материал миналата седмица, като коментира, че отношението на Варшава към случая намеква за \"прелюдия към обявяването, че Полша няма нужда от Европейския съюз, а Европейският съюз няма нужда от Полша\".", "date": "2017.08.04", "title": "Туск вижда европейското бъдеще на Полша като несигурно"}
{"url": "https://news.bg/politics/rumen-radev-potvardi-pokanata-kam-putin-za-3-mart-2018g.html", "text": "Двамата президенти - Румен Радев и Владимир Путин - са разменили поздравителни адреси по повод навършването на двадесет и пет години от подписването на Договора за приятелски отношения и сътрудничество между България и Руската федерация, посочват в съобщение на сайта на българската президентска институция.В поздравителния си адрес българският държавен глава потвърждава поканата към президента Владимир Путин да посети страната ни през 2018 г. във връзка с отбелязването на 140-ата годишнина от Освобождението на България.Припомняме, при оповестяване на информацията за отправената покана от страна на Деница Златева редица \"Българо-руските отношения имат богати традиции, стабилна договорно-правна основа и се основават на културната, историческа и човешка близост и приятелските отношения между нашите народи\", пише държавният глава Румен Радев. Той изразява убеденост, че утвърденото уважение към разпоредбите на Договора, е стабилна основа за възходящото развитие на българо-руските отношения в условията на новите геополитически и икономически предизвикателства, в интерес на мира и благоденствието в Европа и света\".В писмото си до Румен Радев Владимир Путин оценява високо приноса на Договора към създаването на условия за увеличаване на обема на взаимната търговия и инвестиции между България и Русия, както и за активизирането на сътрудничеството в енергийната, научно-техническата, хуманитарната и други сфери.\"Руско-българските отношения имат дълга и богата история. Независимо от позитивните резултати, постигнати през изминалия четвърт век, в отношенията между нашите страни се запазва значим незадействан потенциал\", пише още руският президент.", "date": "2017.08.04", "title": "Румен Радев потвърди поканата към Путин за 3 март 2018г."}
{"url": "https://news.bg/economics/s-industrialni-zoni-boryat-disbalansa-po-regioni.html", "text": "Министерството на икономиката работи за създаването на три нови индустриални зони в Стара Загора, Кърджали и Ловеч до края на годината. Това обяви на пресконференция ресорният министър Емил Караниколов.По думите му, има засилен интерес към икономическите зони. \"Това е много добре, тъй като има голям дисбаланс по регионите. Чрез икономическите зони се надяваме да привлечем допълнителни инвестиции, което ще помогне за повишаване на конкурентоспособността на българската държава, а оттам и вдигане на жизнения стандарт чрез увеличаване на заплатите и подобряване на условията за труд\", обясни той.В момента се работи приоритетно по индустриална зона Божурище. За нея са осигурени жп терминал за разтоварване на стоки, предвижда се и жп гара, на която да спират влаковете, движещи се към Банкя. Освен това и третият лъч на метрото ще стига до индустриалната зона.Друга важна зона е Видин. Там с решение на правителството от миналата седмица е премахната разпоредбата, с която се забранява да се продава терен и да се отстъпва право на строеж. \"Министерски съвет промени това решение и вече има голям интерес към индустриална зона Видин\", заяви Караниколов.Работи се и за създаване на индустриална зона в Кърджали, където вече има сключен меморандум между областната управа и индустриални зони. Предстои и среща с областния управител на Ловеч, за да бъдат уточнени подходящите терени, с добре изградена инфраструктура.\"Разчитам на областните управители, на местното самоуправление да предлагат и допълнително терени за изграждане на индустриални зони\", каза още икономическият министър.В Стара Загора също обсъждат възможностите на четири терена за изграждане на индустриални зони. Потенциалните сектори, които ще се развиват в тях са производственият, високотехнологичният, логистичният. Обсъждат се и варианти с Министерството на финансите за данъчни облекчения както за малкия и среден бизнес, така и за големите инвеститори.Относно управленската програма, обхващаща 20 области, 65 приоритета и 902 мерки, Караниколов изтъкна основните пет приоритета за икономиката. Те са:, както към гражданите така и към бизнеса,  в това число и задължителна подкрепа на малкия и средния бизнес, , подкрепа на изпълнителната и законодателна власт за мерки за .В синхрон с управленската програма Министерството на икономиката вече е оптимизирало 113 от административните услуги, които предоставя. По 67 от тях се намаляват таксите. По 21 от услугите напълно ще отпаднат събирането на такси. По 14 от услугите документите ще се събират по служебен път, осем от услугите напълно ще отпаднат, тъй като те са остарели.Предстои отваряне на програма по ОП \"Иновации и конкурентоспособност\", която ще предостави облекчени условия за малките, средни и микро предприятия. Те ще подават само заявление за участие в процедурата и декларация, че не са в процедура по несъстоятелност и ликвидация.Предвижда се ваучерова система за закупуване на машини, издаване на сертификати, вписване на патенти. Подкрепата за капиталовия пазар пък ще се изразява в предоставяне на ваучери до 100 000 лв. които ще стимулират компаниите да стават публични и да се листват на Българска фондова борса. Това ще става през ОП \"Конкурентоспособност\". Механизмът, по който ще става това, тепърва ще се уточнява.", "date": "2017.08.04", "title": "С индустриални зони борят дисбаланса по региони"}
{"url": "https://news.bg/regions/zaradi-zhegi-ogranichiha-dvizhenieto-na-tovarni-avtomobili-v-rumaniya.html", "text": " Заради жеги ограничиха движението на товарните автомобили в Румъния. Ограничението важи за 4 и 5 август от 12 до 20 часа и важи за на товарни автомобили над 7.5 тВ ГД \"Гранична полиция\" е получена информация от румънските им колеги.В съобщението се посочва, че поради високите температури и промяна на пътните условия, румънските гранични власти въвеждат ограничения за пътуващите през територията на Румъния товарни автомобили с тонаж над 7.5.Ограничението е въведено за днешния и утрешния ден във времевия отрязък от 12 до 20 часа.", "date": "2017.08.04", "title": "Заради жеги ограничиха движението на товарни автомобили в Румъния"}
{"url": "https://news.bg/crime/tsvetan-vasilev-tarsi-ubezhishte-v-sasht-po-zakona-magnitski.html", "text": "Цветан Василев може да бъде първият случай, разглеждан в рамките на американския Глобален закон \"Магнитски\", съобщава американско онлайн издание \"Хил\". Този е закон, приет от Конгреса, позволява на правителството да налага санкции за нарушаване на човешките права при случаи, в които хора са репресирани при разкриване на корупция на високо ниво.Василев е избрал вашингтонската фирма JWI Inc., подписвайки шестмесечен договор за 50 000 долара. Фирмата ще помага на бившия банкер за обработката на молба, която да бъде разгледана по силата на Закона. Преди да подпише договора, че ще представлява Василев, Джоузеф Оугъстин, изпълнителен вицепрезидент на JWI Inc., отишъл до Сърбия, където Василев и  в момента, за да се срещне с бившия шеф на КТБ.Първоначалните намерения на Оугъстин, който е прекарал близо 30 години в ЦРУ, били само да посети Василев и да го изслуша. След серия от разговори обаче, адвокатът обаче се убедил в невинността на Василев.Бившият губернатор на щата Ню Мексико Бил Ричардсън също е съпричастен към случая \"Василев\" със своята организация \"Richardson Center for Global Engagement\". Ричардсън познавал Василев откакто двамата са били ангажирани в Атлантическия съвет.Фондацията на Ричърдсън се занимава с подпомагане на политически затворници, защита на дивите животни по света, а сега вече и с правозащитни каузи, включително с казуси по закона \"Магнитски\".", "date": "2017.08.04", "title": "Цветан Василев търси убежище в САЩ по закона \"Магнитски\""}
{"url": "https://news.bg/crime/sadyat-sledovatel-ot-burgas-za-natisk-varhu-politsai.html", "text": "Следовател от Следствената служба в Бургас е предаден на съд от специализраното звено \"Антикорупция\" при Софийска градска прокуратура, съобщиха от прокуратурата.Обвинителният акт срещу Иван Христов - следовател от Бургаската окръжна прокуратура в Несебър бе внесен в Софийския градски съд. Срещу него има две обвинения за упражнена принуда към двама полицаи от \"Охранителна полиция\" в Несебър.Обвиняемият несебърски следовател Христов е с мярка за неотклонение \"подписка\". Ако бъде признат за виновен по повдигнатите му две обвинения Христов, може да лежи в затвора от 2 до 8 години.На 07 юни 2016 г. в курорта \"Слънчев бряг\" той като следовател е принудил всеки от двамата полицейски служители да не предприемат действия по служба след подаден сигнал за престъпление.Христов е дългогодишен следовател в Несебър и по този повод бил служебно познат на служителите на местните полицаи. Той често споменавал пред полицейските служители, че в правомощията му е да води разследвания по подадени сигнали срещу тях и по негова преценка \"може да обърне по-сериозно внимание на някои от жалбите\".Същевременно обвиняемият Христов бил известен и като пряко ангажиран с дейността на заведението \"Вира Тики Бар\" в курорта \"Слънчев бряг\". Заведението е собственост на съпругата му, но реално с дейността му се занимавал обвиняемият, като почти постоянно бил на територията му.Около полунощ на 06 юни 2016 г. заведението \"Вира Тики Бар\" е посетено от немски турист, който имал лични отношения с диджея. При проведения между двамата разговор, възникнал спор и немският гражданин си тръгнал малко след полунощ като заявил, че ще уведоми полицията.На няколко метра по алеята пред бара го настигнал обвиняемият Христов и го напръскал със спрей, след което няколко души го нападали , нанесли му множество удари и му отнели лични вещи. След това се оттеглили към вътрешността на заведението.Случайни минувачи станали свидетели на инцидента и веднага подали сигнал на телефона за спешно повикване 112. След нанесения побой пострадалият е оставен в безпомощно състояние на крайбрежната алея. На подадения сигнал реагирали двамата полицаи. След като разпитали свидетели, те искали да наложат незабавни процесуално-следствени действия по реда на чл. 212 ал.2 от НПК.Според текста на закона: \", когато се извършва оглед, включително освидетелстване, претърсване, изземване и разпит на свидетели, ако незабавното им извършване е единствената възможност за събиране и запазване на доказателства, както и когато се извършва обиск при условията и по реда на чл. 164\".Още при пристигането им на местопроизшествието ги чакал обвиняемият Христов, когото те познавали като влиятелен следовател от Следствената служба.През цялото време, докато полицейските служители изяснявали обстановката, той се намесвал в работата им, давал указания какво да запишат в докладната записка, изложил своята версия за събитията. Следователят дискредитирал свидетелите - очевидци, като твърдял, че са в нетрезво състояние. След това настоял да не се отразява присъствието му на местопроизшествието.Съобразявайки служебното положение, вербалния натиск и пряката му намеса в хода на извършваната от тях проверка, а също и възможностите на Иван Христов като следовател да им навреди, като засегне тяхната професионална реализация, вместо да изпълнят служебните си задължения като докладват за извършено престъпление от общ характер, за да пристигне на място разследващ полицай и започне досъдебно производство. Полицаите приключили проверката с докладна записка, в която изложили бегло констатираното и то без да опишат основното - присъствието на Иван Христов, неговите обяснения и активна намеса в действията им, съобщават от прокуратурата.В същото време полицаите устно уведомили своите преки ръководители за събитията. В резултат на това незабавно било образувано досъдебно производство по случая.", "date": "2017.08.04", "title": "Съдят следовател от Бургас за натиск върху полицаи "}
{"url": "https://news.bg/disasters/treti-den-balgarski-voenni-gasyat-pozhari-v-makedoniya.html", "text": "Екипажите на вертолет Ми-17 от авиобаза Крумово и днес ще изпълняват задачи за овладяването на горските пожари в община Македонски брод, Република Македония, съобщиха от правителството.Българските военни авиатори и днес, 4 август, продължават да оказват помощ на македонските власти в усилията за овладяването на горските пожари, възникнали в община Македонски брод.Вчера екипажите на вертолет Ми-17 с окачен съд тип \"бомбибак\" изпълниха 14 захода и изсипаха от въздуха около 35 тона вода върху огнищата на пожара. Те действат в район, на 38 км югозападно от Скопие.Българските военнослужещи оказват помощ в гасенето на пожарите в западната ни съседка по искане на Министерството на отбраната на Република Македония.", "date": "2017.08.04", "title": "Трети ден български военни гасят пожари в Македония"}
{"url": "https://news.bg/regions/za-milioni-evro-sanktsii-ako-ne-spazvame-natura-2000-obyasni-neno-dimov.html", "text": "Ако българската държава не беше издала тази заповед, тя щеше да понесе санкция от Европейската комисия. Това обяви на извънреден брифинг в МОСВ по повод протестите на  министърът на околната среда и водите Нено Димов.Той посочи, че санкциите биха били първо еднократна в размер на няколко милиона евро, и второ - ежедневна санкция от 20 000 евро.Припомняме, тази сутрин пред община Каварна, където течеще обществено обсъждане на плана за управление на Калиакра, се събраха собственици на земи в региона, които протестират срещу наложената абсолютна забрана за земеделие и строителство в имотите, които попадат в зона Натура 2000 в общините Каварна, Балчик и Шабла.Те поставиха ултиматум на премиера Борисов да разреши проблема до 12.30, което и предизвика извънредната пресконференция на министър Нено Димов. След протеста пред общината, протестиращите затвориха и пътя към румънския град Констанца.В началото на пресконференцията Димов посочи, че това е проблем с повече от 10- годишна давност и по думите му, с подписването на заповедта той е спестил милиони на българските данъкоплатци.Нено Димов подчерта, че подписаните от него мерки не предвиждат каквото и да било събаряне, а комисията ще счита, че България е изпълнила съдебното решение. \"При всички положения ще направим разяснителна кампания\", пое ангажимент Нено Димов.Според министъра идеята на общественото обсъждане е да се чуят всички заинтересовани страни и това да бъде отразено в окончателното решение, което ще вземе МОСВ.Нено Димов припомни и решение на Министерски съвет от 2007 г. (от времето на управлението на Тройната коалиция) за обособяване на защитена зона комплекс и защитена зона \"Калиакра\" и за Белите скали, създадени по предложение на БДЗП и НПО \"Зелени Балкани\". Заповедите са изменяни през 2014 г.Територията на район Калиакра вече е с предмет на две наказателни процедури на ЕК срещу България. Първата наказателна процедура е стартирала през юни 2008 г. и е с предмет \"неопределяне на защитена зона за опазване на дивите птици\". Втората е стартирала в края на 2008 г. относно одобряването на множество проекти, които са вредни за орнитологично важното място Калиакра. Наказателните процедури са инициирани по жалби и сигнали на БДЗП.През 2014 г. Комисията е завела искова молба в съда на ЕС за около 600 проекта за къщи, вилни селища, инфраструктура, проекти за разораване на степни хабитати, генератори и др., а през 2016 г. съдът на ЕС постановява осъдително решение спрямо България за 10 проекта.Въпреки сформираната през 2016 г. работна група, която да изготви график с реални мерки по изпълнението на решението на Европейския съд, това се случва едва с подписаната от Нено Димов заповед преди две седмици.Нено Димов посочи на пресконференцията и забраните, които предвижда тази заповед - забранява се строителството на територията, която обхваща заповедта, но не се прилага за обекти с валидно разрешително за строеж към датата на обнародване, забрана за ремонти и реконструкция на съществуващи обекти, за изграждане, ремонти или реконструкция на съоръжения и техническа инфраструктура.\"Заповедта забранява разораване, залесяване и създаване на трайни насъждения. Допуска паши и косене\", допълни Димов.Той отново заяви, че ако България не е издала тази заповед е щяло да се премине към наказателна фаза.По думите му, това означава, че забраните, които са налични в момента, така или иначе ще бъдат наложени. \"Въпросът е ние дали да плащаме санкции към ЕК и тогава да го наложим или тези санкции да бъдат спестени на българския данъкоплатец.Нено Димов заяви, че ако не е бил издал такава заповед, съществува реален риск да се изиска за изпълнение на решението на съда, да бъдат събаряни къщи, вилни селища, потенциално хотели, ветрогенератори, инфраструктура и да бъдат възстановявани хабитатите.Той посочи 4 примера, в които ефективно са събаряни постройки - Испания, Гърция на остров Закинтос и Атина, Ирландия.Относно собствениците на земи, които в следствие на тази заповед до голяма степен са ощетени, на първо място в програмата за развитие на селските райони ще започне обсъждане на компенсаторни мерки, увери Димов. Оперативна програма \"Околна среда\" е предвидила в своята програма ресурс за местните инициативни групи, които също могат да работят по възстановяване благоприятното състояние на хабитатите и птиците.\"Тоест, това са реални проекти, по които могат да бъдат компенсирани тези собственици, реализирайки различните дейности\", заяви министърът на околната среда и водите.Като трети вариант Димов посочи програма \"Лайф\".", "date": "2017.08.04", "title": "За милиони евро санкции, ако не спазваме НАТУРА 2000, обясни Нено Димов"}
{"url": "https://news.bg/euronews/ek-odobri-178-mln-leva-darzhavna-pomosht-za-svinete.html", "text": "Еврокомисията одобри нотификация на държавна помощ за хуманно отношение към свинете за 178 млн. лв. до 2022 г., съобщиха от ЕК.На 31 декември т.г. изтича крайният срок на прилагане на действащата към момента схема на държавна помощ \"Помощ за реализирането на доброволно поети ангажименти за хуманно отношение към свинете\".В тази връзка от Министерството на земеделието, храните и горите разработиха проект на държавна помощ за хуманно отношение към свинете. Срокът на прилагане на мярката е от 01 януари 2018 до 31 декември 2022 година.Общият бюджет на помощта за периода на прилагане е 178 857 320 лева. Годишната сума ще се определя с решение на УС на Държавен фонд \"Земеделие\".Помощта е нотифицирана пред Европейската комисия на 01 юли 2017 г. В нея са запазени основните характеристики и мерки от прилагащата се схема на държавна помощ.С Решение на Европейската комисия от 27 юли 2017 г. българската страна е уведомена, че схемата \"Помощ за реализирането на доброволно поети ангажименти за хуманно отношение към свинете\" е съвместима с вътрешния пазар. Тя е допустима за прилагане в съответствие с Договора за функционирането на Европейския съюз (ДФЕС).Целта на схемата е да бъдат подкрепени българските свиневъди да поемат доброволно ангажименти за хуманно отношение към животните във връзка с условията в помещенията за отглеждане и качеството на фуражите в съответствие с естествените потребности на животните.Условия за получаването на помощта е фермерите да бъдат регистрирани по Закона за ветеринарномедицинската дейност и Наредба №3 от 1999 г. за създаване и поддържане на регистър на земеделските стопани.Те трябва да бъдат активни стопани по смисъла на член 9 от Регламент №1307/2013 на Европейския парламент. Броят на свинете майки и прасетата за угояване трябва да съответстват на капацитета на стопанството. Кандидатите трябла и да нямат задължения към държавния бюджет и фонд \"Земеделие\".", "date": "2017.08.04", "title": "ЕК одобри 178 млн. лева държавна помощ за свинете "}
{"url": "https://news.bg/world/raketi-i-strelba-podlagat-na-izpitanie-primirieto-v-homs.html", "text": "Воюващите страни се обстрелваха с ракети на север от сирийския град Хомс в продължение на няколко часа, след като влезе в сила примирието, подкрепено от Русия, съобщава Ройтерс.Русия съобщи вчера, че министерството на отбраната и опозицията на Сирия се съгласили да създадат \"зона за  деескалацията\" северно от Хомс.След първите няколко часа спокойствие бунтовниците, правителствените сили и техните съюзници започнали да си разменят изстрели.Русия подкрепи през юли споразумение за премахване на ескалацията, за обсадения анклав Източна Гута на изток от Дамаск. Въпреки споразумението, имаше въздушни удари и размяна на ракетен обстрел между страните.Източната Гута, единственият голяма район контролиран от бунтовниците близо до столицата, е блокирана от сирийските правителствени сили от 2013 г. насам. ", "date": "2017.08.04", "title": "Ракети и стрелба подлагат на изпитание примирието в Хомс"}
{"url": "https://news.bg/politics/ninova-posavetva-borisov-da-izchaka-okonchatelnata-duma-na-prezidenta.html", "text": "На пресконференция в централата на партията Корнелия Нинова призова да бъде изчакано изказването на президента Румен Радев относно спорния момент с назначаването на шефа на антикорупционното звено.\"Предлагам ви да не бързаме с това заключение - предлагам ви да чуете президента Радев какво мисли. Дълбоко се опасявам, че двамата не са се разбрали и че г-н Борисов е излъгал\", заяви Нинова по повод а относно създаването на специалното антикорупционно звено чрез сливане на сега съществуващите агенции - БОРКОР, Комисията за предотвратяване и установяване на конфликт на интереси и КОНПИ. Припомняме, БСП се обяви против идеята шефа на антикорупционното звено да се назначава от Народното събрание и настоява това да остане в сферата от правомощия на президента.\"Ние сме против този начин на съставяне на звеното, защото то е механичен сбор от досега съществуващите органи. При това се предвижда и хората да останат същите, да няма разследващи функции, начина на избора на ръководство представлява опит на изпълнителната власт да овладее и това звено\", разкритикува лидерът на БСП.Алтернативното предложение на левицата е специалната дирекция в ДАНС да бъде извадена от там, само тя да представлява това звено, да има разследващи функции, председателят да се определя от президента, членовете да се избират от парламента с две трети мнозинство.\"Целта е този орган наистина да бъде независим, да има разделение на властите и да се приложи принципа - власт, власт възпира\".Корнелия Нинова обяви, че БСП започва консултации с професионалната магистратска общност за изготвяне на законопроект за съдебна реформа.Поводът е публикуваният на страницата на Министерството на правосъдието антикорупционен закон. Консултациите ще се проведат в парламента от 21 август до 10-ти септември.Нинова информира, че вчера е провела разговори с президента Румен Радев, главния прокурор Сотир Цацаров, Висшия адвокатски съвет - Ралица Негенцова, председателят на ВАС Георги Колев, декана на Юридическия факултет Сашо Пенов и със Съюза на съдиите. Нинова е изпратила писма - покани за започване на консултации.\"Всички приеха да участват в такива консултации и да дадат точно становище\", заяви Нинова. По думите й целта е най-накрая да се състои истински разговор за съдебна реформа и борба с корупцията. \"Години наред много правителства имитират такава и резултатът го виждаме - никакво чувство за справедливост и за това, който наруши правилата и закона, да си поеме отговорността\", каза Нинова.Лидерът на БСП настоя от приказки за съдебна реформа да пристъпят към реални действия.", "date": "2017.08.04", "title": "Нинова посъветва Борисов да изчака окончателната дума на президента"}
{"url": "https://news.bg/world/okolo-150-minyori-se-evakuirat-ot-ruskata-diamantena-mina-alrosa.html", "text": "Около 150 миньори са евакуирани от подземната диамантената мина \"Алроса\" в Източен Сибир, съобщава Ройтерс.Нахлула е вода в ямата съобщават руските информационни агенции и Министерството на извънредните ситуации на РусияСпасителните екипи търсят 16 работници.Общо 102 миньори вече са извдеи на повърхността и още 33 миньори са  в процес на евакуация.", "date": "2017.08.04", "title": "Около 150 миньори се евакуират от руската диамантена мина \"Алроса\""}
{"url": "https://news.bg/int-politics/tramp-uprekna-senata-che-narushava-konstitutsiyata.html", "text": "Президентът на САЩ Доналд Тръмп отправи упреци, че приетият от сената закон за санкции срещу Русия, Иран и Северна Корея съдържа противоконституционни текстове, предадоха информационните агенции.Според Тръмп, документът отнема от държавния глава  негови правомощия в сферата на външната политика.Припомняме, той подписа законопроекта на фона на разкритията за връзки между екипа му и представители на Кремъл.Той посочва, че документът прехвърля на изпълнителната власт ангажименти, противоречащи на \"изключителното конституционно право на президента\" да определя времето, обхвата и задачите при международните преговори с американско участие.От прессъобщение с мотивите за подписване на законопроекта, публикувано в Los Angeles Times, става ясно, че според Тръмп два от текстовете влизат в противоречие с правото на държавния глава да признава правителства и граници.Той твърди също, че на конгреса се дава възможност за законодателни промени извън постановените от конституцията процедури.Припомняме, в закона е заложена процедура за контрол върху евентуални президентски решения по санкциите.Междувременно, в социалната мрежа Twitter, Доналд Тръмп  за влошените отношения с Русия. ", "date": "2017.08.04", "title": "Тръмп упрекна сената, че нарушава конституцията "}
{"url": "https://news.bg/int-politics/spetsprokurorat-malar-svika-sadebno-zhuri-po-ruskata-afera-na-tramp.html", "text": "Специалният прокурор по разследването на руската намеса в американските избори - Робърт Мълър, сформира във Вашингтон съдебно жури по случая, предадоха информационните агенции.Според наблюдателите, това е нова фаза в разследването и му придава нов мащаб.Според публикация в Wall Street Journal, журито, което е съставено от 23-ма души, е започнало работа преди няколко седмици.Посочва се, че свикването на съдебен състав означава, че Мълър ще изиска свързаните с казуса документи и ще призове свидетели.Според представителката на Белия дом Сара Сандърс, екипът на президента Доналд Тръмп не е знаел, че журито е свикано и вече работи.По-рано се появиха медийни публикации, че Тръмп иска да уволни Мълър. Не закъсня и предупреждението, че ако си позволи да го направи, това ще сложи преждевременен край на президентския му мандат.", "date": "2017.08.04", "title": "Спецпрокурорът Мълър свика съдебно жури по руската афера на Тръмп"}
{"url": "https://news.bg/world/arestuvaha-britanetsa-koyto-sprya-virusa-wannacry.html", "text": "Британският експерт по киберсигурност Майкъл Хътчинс, който през месец май успя да спре разпространението на вируса WannaCry, е задържан в Лас Вегас, съобщи Би Би Си.Двадесетгодишният Хътчинс, известен в мрежата с никнейма MalwareTech, е обвинен в създаване на друг вредоносен софтуер, наречен Kronos, съобщава \"Ройтерс\" с позоваване на американското министерство на правосъдието. Вирусът беше използван за кражба на банкова информация от компютрите, които са атакувани.Хътчинс е задържан от агенти на ФБР на летището в Лас Вегас.През миналата седмица в американския град се проведоха две големи конференции в сферата на киберсигурността - Black Hat и Def Con, на които е събраха хакери от целия свят.", "date": "2017.08.04", "title": "Арестуваха британеца, който спря вируса WannaCry"}
{"url": "https://news.bg/int-politics/tramp-se-varna-kam-otrichaneto-na-ruskata-namesa.html", "text": "Президентът на САЩ Доналд Тръмп отново отрече руската намеса в американските избори, определяйки скандала като \"пълна измислица\" на опонентите му от Демократическата партия, предаде Би Би Си.Изявлението беше направено пред конгреса на републиканците в Хънтингтън, Западна Вирджиния.Американският президент заяви, че се надява разследването на прокурора Робърт Мълър по случая да бъде \"истински честно\".Въпреки доказаните контакти на хора от щаба му с представители на Кремъл и дори официалните срещи на екипа му с руския посланик Сергей Кисляк в кулоарите на миналогодишния конгрес на Републиканската партия, Тръмп заяви, че в кампанията \"никога не е имало руснаци\".\"Спечелихме не благодарение на Русия, а благодарение на вас.\" - обърна се Тръмп към делегатите на Републиканската партия.Това е поредният обрат в позицията на Тръмп, след като преди месец, при посещението си в Полша, той призна, че Русия се е намесила в изборите.Междувременно стана ясно, че специалният прокурор по руската афера Робърт Мълър е свикал съдебно жури по руската афера, което вече заседава.", "date": "2017.08.04", "title": "Тръмп се върна към отричането на руската намеса"}
{"url": "https://news.bg/crime/nameriha-150-kg-kanabis-v-karnobat.html", "text": "Близо 150 кг. канабис са иззети от служителите от Районно управление - Карнобат при претърсването на необитаван двор, разположен в източната част на с. Раклица, общ. Карнобат. Полицаите намерили и иззели 54 канабисови растения с еднакъв размер - от по 3 метра височина, засяти на шест реда с разстояние между растенията по 1,50 м.В двора, докато били между редовете с растенията, са задържани криминално проявените Г.А. на 29 години и 30-годишния К.М. и двамата от Бургас. При претърсването са открити и иззети още : два градински маркучи, празна пластмасова туба от препарат за растителна защита и други вещи, сочещи че за канабисовите растения са засадени умишлено, като за тях са полагани качествени грижи.Извършени са оглед на местопроизшествието, разпит на свидетели, някои от които пред съдия, оглед на иззетата зелена листна канабисова маса и др. Задържаните Г.А. и К.М. са привлечени в качеството на обвиняеми, като с прокурорски постановления срокът им на задържане е увеличен до 72 ч.Работата по цялостно документиране на извършеното престъпление продължава от служители на Районно управление - Карнобат.", "date": "2017.08.04", "title": "Намериха 150 кг. канабис в Карнобат"}
{"url": "https://news.bg/regions/slantse-goreshtina-i-39-gradusa-ni-ochakvat-dnes.html", "text": "Днес ще е слънчево и горещо и с максимални температури между 34 и 39 градуса, в София - около 34 градуса. Атмосферното налягане слабо ще се понижи, но ще остане малко по-високо от средното за месец август.Над Черноморието ще е слънчево и с максимални температури от 29 до 32 градуса. Температурата на морската вода е 25-26 градуса.И в планините ще е слънчево, ще духа слаб, а по билата до умерен североизточен вятър.През следващите три дни времето ще е слънчево и горещо, очаква се максималните температури на места в низините да достигат 39-40 градуса.", "date": "2017.08.04", "title": "Слънце, горещина и 39 градуса ни очакват днес"}
{"url": "https://news.bg/world/nasa-otkri-planeta-s-atmosfera-nazhezhena-do-2500-gradusa.html", "text": "Телескопът \"Хъбъл\" засне екзопланета със стратосфера, нажежена до 2500 градуса по Целзий, съобщи NASA.Тя се намира на около 900 светлинни години от Земята - на огромно разстояние според земните мащаби, а според галактическите - в близко съседство до нас.Планетата е обозначена като WASP-121b, но учените я наричат \"\",Масата й е малко по-голяма - 1.2 пъти спрямо тази на Юпитер, а радиусът е 1.9 пъти по-голям от юпитерианския. WASP-121b прави една обиколка около своята звезда само за 1.3 денонощия, докато при Юпитер тя е с продължителност 12 години.Новооткритата планета се движи в толкова близка орбита до звездата си, че дори при минимално увеличаване на близостта, ще бъде привлечена и погълната от своето слънце.Чудовищните 2500 градуса в горните слоеве на атмосферата й могат да разтопят някои метали.Учените са получавали подобни данни за още няколко свръхгорещи планети. Но WASP-121b дава най-силното доказателство в тази посока заради следите от горещи водни молекули, каквито учените наблюдават за първи път.", "date": "2017.08.04", "title": "NASA откри планета с атмосфера, нажежена до 2500  градуса  "}
{"url": "https://news.bg/world/zapodozryaha-netanyahu-v-podkup-izmama-i-zloupotreba-s-doverieto.html", "text": "Бенямин Нетаняху е заподозрян в извършване на подкупи, измами и злоупотреба с доверието, съобщава израелската полиция цитирана от Индипендънт.Израелският премиер е обвинен, че предлага търговски облекчения на собственик на вестници в замяна на положителни оценки в медии във връзка с приемани от него подкупи от холивудски милиардер.Следователите си осигуриха заповед, с която се опитват да убедят бившия началник на щаба на Нетаняху да свидетелства по делата. Заповедта е издадена и ще остане в сила до 17 септември.Говорител на г-н Нетаняху заяви, че твърденията са неверни и политически мотивирани. \"Ние напълно отхвърляме неоснователните твърдения срещу премиера ... Кампанията за смяна на правителството е в ход, но ще се провали, поради простата причина: няма да има нищо, защото е и нямало нищо\".Израелският главен прокурор Авичай Менделблит заяви, че разговорите с бившия началник на щаба на Нетаняху, Ари Хароу и привличането му за свидетел на държавата, са \"напреднали\".Нетаняху е обвинен в извършване на две нарушения. Първият, известен като дело 1000, се отнася до връзките му с Холивудския милиардер и продуцент Арнон Милчан. Докладите показват, че след получаването на пури и шампанско израелският министър-председател лобира пред държавния секретар на САЩ Джон Кери от негово име, докато Милчан се опитвал да получи нова виза в САЩ.Адвокатът на Нетаняху, Яаков Уайнрот коментира, че \"всеки разумен човек знае, че няма нищо престъпно, когато близък приятел дава на приятеля си пури\".В другия случай наречен 2000, Нетаняху е обвинен в предлагането на търговски облекчения на израелския собственик на вестник Арнон Мозес в замяна на по-положително представяне на Нетаняху. Мозес притежава Yedioth Ahronoth - един от най-големите вестници в Израел. Предполага се, че Нетаняху е предложил да спре разпространението на Израел Хайом. Вестникът е \"про-Нетаняху\" и е собственост на американския милиардер и донор на републиканската партия Шелдън Аделсън, ако медията на Мозъс представя в по-благоприятна светлина министър-председателя.Намаляването на разпространението на Израел Хайом, който се разпространява безплатно, ще бъде от полза за Мозес финансово, защото е основният конкурент на неговия вестник в битката за рекламни приходи.", "date": "2017.08.04", "title": "Заподозряха Нетаняху в подкуп, измама и злоупотреба с доверието"}
{"url": "https://news.bg/politics/kuneva-predlagala-antikoruptsionniya-zakon-predi-dve-godini.html", "text": "Антикорупционният закон трябваше да бъде приет преди две години. Такова мнение изказа в ефира на bTV Меглена Кунева, бивш министър на образованието, вицепремиер по координация на европейските политики в кабинета \"Борисов 2\" и основател на Движение България на гражданите.Още тогава Меглена Кунева предложи антикорупционен закон на вниманието на Народното събрание, който обаче не бе приет. Липсата му е една от основните критики в мониторинга на правосъдната ни система у нас.Кунева припомни, че при първото предложение за закон се е предвиждало това да бъде независим орган. Тя припомни, че тогава мнозинството е настояло това да бъде по-скоро колективен орган.По думите й ние нямаме само позитивен опит с колективните органи, защото тогава се размива отговорността. Кунева посочи, че сега виждаме един председател на звеното по антикорупция, който се избира от Народното събрание и той прави предложение за неговите заместници.\"Тоест ние имаме един хибрид - дали това е едноличен орган, защото той посочва заместниците си, хем когато се взимат решения вече действа от името на колективен орган\". Кунева бе категорична, че органът следва да се избира с квалифицирано мнозинство в парламента.Тя увери, че днес до обяд ще бъде готово становището на юристите от ДБГ по така предложения антикорупционен закон. По думите й в момента се пропуска начина, по който може да се контролира отвън това Бюро и така наречения независим одит.\"Това е много добра гаранция, защото изважда антикорупционният орган от чисто политическото влияние\", коментира тя. Според Кунева независимият одит би гарантирал запазването на самия орган. \"Сега се отчитате пред парламента и излиза някак си, че вие се консултирате с парламента. Не го правете. Моят искрен съвет е дръжте се на професионална дистанция\", посочи Кунева във връзка със сегашното предложение на закон.Тя настоя и за запазване на така наречената \"обратна доказателствена тежест\" , каквото искане са направили от КОНПИ. Така Комисията за отнемане на незаконно придобито имущество ще може да приема доказателства от самия разследване, че произходът на средствата му е законен.", "date": "2017.08.04", "title": "Кунева предлагала антикорупционния закон преди две години "}
{"url": "https://news.bg/politics/manolova-prizna-za-eksploatatsiyata-na-truda-u-nas.html", "text": "Експлоатацията на труд в ХХI-ви век в България е в пълна сила. Това заяви омбудсманът Мая Манолова пред БНТ по повод законодателните промени, с които работниците на закрити предприятия да могат да получат дължимите си заплати от Фонда за гарантиране на вземанията.Дори не говоря за минималните и мизерни заплати. Не говоря за тежкия миньорски труд, който се заплаща в размер около минималната работна заплата. Има безобразни работодатели, които бавят или не плащат дори тези мизерни работни заплати, заяви омбудсманът.Тя настоява да бъде забранено предприятията, които не се издължават на своите работници, да участват в обществени поръчки. Една фирма печели обществени поръчки от ДФ \"Земеделие\", от министерства, даде пример тя. Причината да печели тези поръчки е, че посочва най-ниска цена. В тази цена трудът на работниците не е включен, възмущава се Манолова.За тази фирма омбудсманът заяви, че печеленето на обществени поръчки и неизплащането на дължимите суми на работниците продължава повече от година. Този случай е изнесен в медиите, каза омбудсманът.Чувството за справедливост е така накърнено, че води до гняв у хората, обясни Манолова. Тя настоява със законови промени работниците да си получат дължимите заплати от Фонда за гарантиране на вземанията.Едно от предложенията на Манолова е, когато фирмата не е в неплатежоспособност и работникът реши да я съди, да може да направи това по бърза процедура. Работниците да не бързат със съдебни дела, посъветва тя хората, чиито възнаграждения са забавени. Очаквам в края на септември работникът да има бърза писта да се снабди с изпълнителен лист за изплащане на парите от работодателя си, обясни тя.При сегашните условия Фондът за гарантиране на вземанията може да изплати до шест заплати, но при условие, че трудовият договор на работника е прекратен не по-късно от 3 месеца преди да е започнало производството за несъстоятелност на работодателя по решение на съда.Невъзможен е срокът, категорична е Манолова. Тя обясни, че при подобни процедури има размяна на книжа, съдът трудно може да се включи в 3-месечния срок. Фондът разполага с 250 млн. лева, а годишно плаща около 1 млн. лева.Създаването на този Фонд е в изпълнение на евродиректива, която цели работниците на фалиращи предприятия да могат да получат заплатите си, припомни Манолова. Гроздето е кисело, хората знаят, че има 250 млн. лева, но до тях нищо не стига, каза Манолова.Същевременно работодател, който не плаща на работниците си, може да се отърве с глоба от 1000 лева. За него това не е проблем, не е ясно дали ще ги плати, обясни юристът Манолова.Тя обърна внимание и върху поведението на депутатите, които вместо да разгледат предложенията, внесени от омбудсмана, създадоха комисия. \"Накрая депутати от различни цветове внесоха минимум от моите предложения, които бяха гласувани и в пленарна зала, за което благодаря\", каза Манолова.Манолова даде пример с един от случаите, които са й представени във Варна. Там работниците на голяма търговска верига са дадени под наем заедно с инвентара. Заплатите им за месеци наред не са платени. Майките не могат да си получат обезщетенията си за отглеждане на дете. Представителите на работодателите са се скрили и хората не могат да получат документите и обезщетенията си.Да влезе в сила забраната на продажба на фирми на клошари, настоява Манолова. Не може да хванеш работодател да си плати задължения, защото в момента, когато почне проверката, на другата сутрин фирмата е продадена, поясни омбудсманът. \"Има голям проблем със законодателството. Внесли сме законопроект, настоявам да бъде приет\", каза бившият депутат и настоящ омбудсман.Държавата трябва да раздаде справедливост на хората, които са си изработили мизерните заплати. Не става дума за луксове, става дума за хляба, обувките и учебниците на децата на тези работници. Става дума за демографския проблем, защото хората освен да напуснат пределите на България какво друго им остава, запита Манолова.Тя поясни, че става дума за неплащане на извънреден труд, на транспорт, на ваучерите за храна. \"Нагъл работодател е концесионерът на Оброчище. Четири пъти се срещам с хората. Там липсва и елементарно уважение към хората, които реализират печалбата на фирмата\", каза Манолова.", "date": "2017.08.04", "title": "Манолова призна за експлоатацията на труда у нас"}
{"url": "https://news.bg/regions/zaradi-natura-2000-protestirat-v-kavarna-balchik-i-shabla.html", "text": "Заради абсолютна забрана за земеделие и строителство на имотите, които попадат в зона Натура 2000, жители на Каварна, Балчик и Шабла протестират, съобщава БНТ.Те настояват да бъде отменена заповедта на Министерството на околната среда и водите, с която се налага забраната. Ако исканията им не бъдат удовлетворени, смятат да блокират със земеделска техника община Каварна.\"Нарушени са правата на най-обикновените бедни хора. Искаме да имаме право да си обработваме земята. До такава степен е допрял ножа до кокала, че ще блокираме общината. Жителите на Добруджа остават без поминък\", коментира протестиращ.Според протестиращите зоните НАТУРА 2000 в Крайморска Добруджа не отчитат реалното състояние на имотите и наличието на защитени видове в тях.Те смятат, че с обявяване на НАТУРА зони в голяма част от акваторията на Черно Море ще се забрани и ограничи рибностопанската дейност на българските рибари, без да им се дава алтернатива.Гражданска инициатива \"Да спасим Добруджа\" се обръща до министър-председателя Бойко Борисов, до 12 часа на 4 август \"да отмени смъртната присъда на Крайморска Добруджа, наложена със заповед № РД-526 от 21.07.2017г на Министъра на околната среда и водите, с която се налагат абсолютни забрани за земеделие и строителство в нашите земи и се отнемат нашите конституционните права на свободна собственост.\"\"С тази заповед населението в трите общини се обрича на мизерия. Това е поминъкът на хората. Правителството явно не разбира, че за да угоди на интересите на няколко зелени активисти, които злепоставят българската държава в Брюксел, извършва геноцид върху българския народ и неговите интереси за развитие на модерна България. Под диктата на зелената мафия хората остават без възможност да изкарват доходи от собствените си земи и риболов. Поставяте хората на колене\", коментират в свое изявление протестиращите.Техните искания са за:Незабавна отмяна на заповедта за забрана на земеделието и строителството в Добруджа № РД-526 от 21.07.2017г на Министъра на околната среда и водите;Да отпаднат всички забрани за земеделие, риболов, туризъм, лов и всички дейности, свързани с поминъка на хората;Възстановяване на правото на ползване върху земята и имотите на собствениците и ползвателите или връщане на всички платени от хората пари;Включване на собствениците и ползвателите на имоти в управлението на НАТУРА 2000 и предоставяне на директно финансиране за опазване на природата в земите им, които да компенсират загубите им;Ново картиране на НАТУРА 2000 в присъствието на собствениците;Незабавно приемане на общите устройствени планове на общините Каварна, Балчик и Шабла гарантиращи развитието на Добруджа и поминъка на хората;Въвеждане на ясни и законни практики, а не забрани за риболов и улов на бяла мида по принцип. Комуникация с рибностопанския бранш и разрешителен режим извън размножителния период на видовете. Да се узаконят в националното законодателство уредите за добив на бяла мида, разрешени вече в ЕС. Контрол на границите с Гърция и Румъния за контрабанден износ на бяла мида.", "date": "2017.08.04", "title": "Заради Натура 2000 протестират в Каварна, Балчик и Шабла"}
{"url": "https://news.bg/politics/noviyat-antikoruptsionen-organ-nyama-da-e-nova-ds-uveryava-zam-pravosaden-ministar.html", "text": "Министерство на правосъдието остава отворено за предложения във връзка с антикорупционния закон. Това увери в ефира на bTV заместник-министърът на правосъдието Евгени Стоянов.Законопроектът е качен за обществено обсъждане на сайта на Министерство на правосъдието. \"Готови сме да приемем всякакви предложения\", заяви Стоянов.\"По никакъв начин органът няма да се превърне в нова Държавна сигурност. Заложили сме механизми, които са част от действащото законодателство\", увери Стоянов. Повод за това уверено отричане от зам.-министъра са думите на конституционалиста Атанас Славов, че специалните разузнавателни средства и доброволни сътрудници превръщат новата комисия в нещо, по-характерно за периода преди 10 ноември.Стоянов подчерта, че този законопроект не е законопроект само на Министерство на правосъдието, а по него са работили работна група в разширен състав, в която са участвали представители на неправителствени, съсловни организации, на ВКС и на прокуратурата.\"Това звено не е механичен сбор от четири структури. Предложили сме модел, по който да бъдат обединени тези структури, но това няма да е механично. Служителите, които ще отидат в тази структура, ще преминат тестове за лоялност\", заяви заместник-министър Стоянов.Относно спорния момент със СРС-та, които обаче нямало да важат в съда, той коментира, че по никакъв начин не се излизало от сега действащия законов модел от Закона за СРС. Така искане за СРС може да прави само председателят на комисията и то само след разрешение на съда.Информацията се съхранява по Закона за СРС-та и може да стигне до прокуратурата, ако бъдат установени данни за престъпление. С това, обаче органът няма да има разследващи функции.Относно дългия мандат на комисията, заложен в проектозакона, Стоянов коментира, че по този начин мандатът на комисията не се припокрива с този на Народното събрание.", "date": "2017.08.04", "title": "Новият антикорупционен орган няма да е нова ДС, уверява зам.-правосъден министър"}
{"url": "https://news.bg/politics/ndk-geyt-ne-zastrashava-predsedatelstvoto-uveryava-tomislav-donchev.html", "text": "\"Председателството на ЕС по никакъв начин не е застрашено заради сензацията \"НДК\" и то не се свежда до НДК. Далеч по-важно е какъв ще е политическият дневен ред и как България ще влезе в трудната роля на модератор\". Това заяви вицепремиерът Томислав Дончев пред Нова телевизия.Припомняме, Дончев беше принципал на НДК в периода, за който прокуратурата обвинява бившия директор Мирослав Боршош за злоупотреба с държавни пари. Според Томислав Дончев към всеки политик в България има упреци, включително и към него. Самият той е убеден, че системно е защитавал интересите на държавата.\"Бил съм рядко системен при преследване на интересите и правата на държавата и това е видно от действията ми и от всички документи\", заяви вицепремиерът.\"Някои твърдят, че членството на една страна в ЕС започва истински, след като мине председателството й. По време на председателството всички институции разбират как работи ЕС\", коментира Дончев.Той обясни и някои очаквания. \"Предстои ни да преодолеем заблудата, че по време на председателството, България ще е шеф на другите държави. През тези 6 месеца ще влезем в ролята на медиатор между различните групи, представляващи различни интереси. Председателството ни ще е свързано с куп актуални теми и въпроси\", допълни Дончев.Припомняме, много от предстоящите събития по време на българското председателство са планирани да се случат в сградата на НДК. По време на ремонта бе уволнен директора на НДК Мирослав Боршош, на другия ден бе възстановен на поста си. Припомняме, на 29 юни, два дни след като бе възстановен на поста директор на НДК, Боршош напусна сам. Като причина изтъкна проверката срещу неговото управление на НДК.На 26 юни 2017 г., понеделник изпълнителния директор на НДК Мирослав Боршош. Във вторник .От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са занарушения с бюджетни пари, отпуснати на НДК. Справката им е изпратена на 21 февруари 2017 година.В сряда, 28 юни, от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.Малко по-късно на брифинг говорителят на главния прокурор Румяна Арнаудова уточни, че това са началните и работните обвинения по отношение на  на изисканите и вече получени над 4000 договора, които той е сключил в качеството си на изпълнителен директор.  за умишлена безстопанственост е за ползването на лекия автомобил \"Лексус\".", "date": "2017.08.04", "title": "\"НДК гейт\" не застрашава председателството, уверява Томислав Дончев"}
{"url": "https://news.bg/world/voynik-na-nato-zagina-pri-samoubiystvena-ataka-na-konvoy-v-kabul.html", "text": "Нападател самоубиец се е взривил до военен конвой в афганистанската столица Кабул. Убит е грузински войник и са ранени няколко други, съобщава БиБиСи.Петима войници и преводач бяха са ранени, се съобщава изявление на НАТО. Трима цивилни граждани също загинали в инцидента в района на Карабах, съобщава полицията.Атентаторът е бил облечен като жена, според афганистански източници. Изявление на НАТО съобщава, че инцидентът се е случил, когато съвместен патрул с афганистанската армия е нападнат с \"импровизиран взрив\".Изявлението добавя, че всички ранени са в стабилно състояние и са лекувани в американската военна болница на летище Баграм.", "date": "2017.08.04", "title": "Войник на НАТО загина при самоубийствена атака на конвой в Кабул"}
{"url": "https://news.bg/politics/hristo-ivanov-preduprezhdava-che-sluchayat-ktb-i-sega-e-vazmozhen.html", "text": "Най-страшното е, че КТБ продължава да бъде възможна в момента. Това коментира в предаването \"Тази сутрин\" по bTV бившият правосъден министър и лидер на \"Да България\" Христо Иванов.\"Подобни ситуации, в които хора, упражняващи икономическо, медийно и политическо влияние, създават такива извън законни предприятия, каквото е била КТБ, и в момента продължават да се случват. Този модел на корупция по никакъв начин не е спрян и не отречен от българския политически елит\", заяви Иванов.Според Христо Иванов стои въпросът дали изобщо българското правителство иска връщането на Цветан Василев, който е основният обвиняем по делото КТБ. Иванов изтъкна като аргумент факта, че при посещението си в Сърбия вицепремиерът по правосъдна реформа и министър на външните работи Екатерина Захариева е заявила, че тази тема не е била обсъждана. \"Дълбоко се съмнявам, че българското правителство има желание да го върне\", заяви Христо Иванов.Той бе категоричен, че Делян Пеевски е бил част от онази политическа среда, в която е ставало възможно изграждането на цялата тази политическа пирамида, каквато е представлявала КТБ. \"Той е бил съществена част от договарянето на трансферите на тези държавни средства. Получавали са кредити, с които е финансирано голяма част от разрастването на империята му - неговата и на майка му. Много е трудно да се говори за това, че той е бил ощетен. Менда Стоянова бърка клиент на банка с възложител\", посочи Христо Иванов, в отговор на твърдението на Менда Стоянова, че Пеевски, ако е бил клиент, най-вероятно е сред ощетените.Журналистът Николай Стайков, който е един от вносителите на сигнала в прокуратурата за КТБ, заяви относно хода на делото, че \"липсва това старание да бъде изкарано липсващото другарче. Не виждаме суджуковият ентусиазъм, с който се разследват други корупционни афери\", посочи той.По думите му сред обвинените лица за КТБ липсват няколко министър-председателя.\"Разследването за КТБ има шанса да установи някои от най-големите корупционни афери на последните години. Има шанс да се установи по какъв начин е станала голяма концентрация на пари от общински и държавни фирми в една банка\", каза още журналистът.\"Прокуратурата в момента има шанс да види и установи най-голямото купуване на български медии чрез поставени фирми с цел политическо влияние\", изтъкна още Стайков и продължи с установяването на най-скъпата политическа кампания на България без цензура.Стайков се съгласи с критиките, направени към промените в Закона за съдебната власт и НПК. Припомняме, в четвъртък пет формации - Демократи за Силна България, \"Движение Да България\", Зелените, БЗНС и ДЕОС внесоха искане за налагане на вето от страна на президента Румен Радев върху промените в двата закона. Христо Иванов коментира, че промените в НПК позволяват на прокуратурата да отнема от СГС делата за корупцията по високите етажи на властта и да ги концентрира в специализирания съд.\"Това е абсолютно политическо решение, което обслужва интересите на статуквото в съдебната власт\", заяви Иванов. Той цитира председателя на Венецианската комисия, който казва, че българската прокуратура не просто не се бори с корупцията, а е източник на корупция.", "date": "2017.08.04", "title": "Христо Иванов предупреждава, че случаят \"КТБ\" и сега е възможен"}
{"url": "https://news.bg/crime/obviniha-shefa-na-stolichnata-zdravna-kasa-za-natisk-varhu-sluzhiteli.html", "text": "Специализираното звено \"Антикорупция\" при Софийска градска прокуратура (СГП) е привлякло като обвиняема Биляна Пенева- Стоянова - Директор на Столичната здравноосигурителна каса (СЗОК).Тя е обвинена за три случая, в които е упражнила принуда спрямо служители на Здравноосигурителната каса. Престъпленията са по чл. 143, ал. 1 от НК. За всяко едно от престъпленията е предвидено наказание \"лишаване от свобода\" до 6 години.Спрямо обвиняемата е взета мярка за неотклонение \"Подписка\".Първият случай, за който е обвинена Биляна Пенева-Стоянова е от 15.05.2016 година, когато като директор на столичната Здравна каса е принудила свой служител да извърши документална измама - да завиши или отнеме броя на точките на определени индикатори и по този начин да се завиши бройката на леглата на лечебното заведение. Лично Стоянова е диктувала индикаторите, които служителят е трябвало да попълни в нов протокол за извършена проверка в Университетска МБАЛ \"СОФИЯМЕД\" ООД.Вторият случай е от октомври 2016 г. и касае същото престъпление, но вече при проверка на МБАЛ \"Сердика\" ЕООД. При редовната проверка е служител на СЗОК е установил че в болницата има увеличени хоспитализации на 7 души. Биляна Пенева-Стоянова, като директор на Сталичната здрава каса, е принудила служителят да състави нов протокол със същия номер, в който да е отразено, че в болницата има само 2 случая на надвишени 12 хоспитализации. Съгласно алгоритъма на КП№ 298, НЗОК заплащат само 12 хоспитализации.Стоянова е изтъкнала обстоятелството, че няма как от лечебното заведение да знаят за превишените хоспитализации, игнорирайки факта, че всеки пациент има досие. Според обвинението Стоянова не е дала възможност на служителя да отрази в протокола от проверката действителното положение в МБАЛ \"Сердика\" ЕООД.Третото обвинение касае случай от преди два месеца, 07.06.2017 г., в когато директорът на СЗОК е принудила свой служител вместо реалната проверка в \"Специализирани болници за рехабилитация - Национален комплекс\" ЕАД-филиал Банкя да състави нов протокол, в който да отрази неверни обстоятелства, според които резервационната система е същата като лист на чакащи. Проверката установява нарушения в условията и реда за оказване на болнична помощ чл. 55, ал.2, т. 2 от ЗЗО и изискванията определени в чл. 278, ал.1, т.1 и т.3 от НРД за МД2017 чл.286, ал. 5 и ал. 6 от НРД за МД 2017 и Наредба за осъществяването на правото на достъп по чл. 22, ал. 1, ал.4, ал.5.И тук Стоянова злоупотребила с властта си и лично е диктувала съдържанието на новия протокол. Също така, според прокуратурата, тя се е възползвала от неопитността на служителя.", "date": "2017.08.04", "title": "Обвиниха шефа на столичната Здравна каса за натиск върху служители "}
{"url": "https://news.bg/int-politics/stoltenberg-otnosheniyata-nato-rusiya-sa-v-nay-loshoto-si-sastoyanie-ot-kraya-na-studenata-voyna-dosega.html", "text": "Отношенията между НАТО и Русия са в най-лошото си състояние за целия период след края Студената война.Такава позиция изрази генералният секретар на НАТО Йенс Столтенберг, цитиран от информационните агенции.В интервю за CNN той коментира, че това е следствие от дестабилизиращите действия на Русия в Източна Украйна.Столтенберг посочи, че след края на Студената война в алианса е имало надежди за тясно сътрудничество с Москва.\"Но след незаконната анексия на Крим през 2014 г. и предизвиканата от руснаците продължителна дестабилизация в Източна Украйна, отношенията между НАТО и Русия значително се влошиха\", поясни той.", "date": "2017.08.04", "title": "Столтенберг: Отношенията НАТО-Русия са в най-лошото си състояние от края на Студената война досега "}
{"url": "https://news.bg/press/iskat-prezidentsko-veto-varhu-dva-sadebni-zakona-predadohme-na-ispaniya-grupa-trafikanti-na-zheni-dogovorat-s-makedoniya-v-deystvie.html", "text": "Съдебните закони са сред тематичните акценти не петъчните вестници.\"С писмо до президента Румен Радев сдружение \"Правосъдие за всеки\" и още седем граждански организации го призовават да наложи вето над приетите миналата седмица изменения на Закона за съдебната власт /ЗСВ/ и Наказателно-процесуалния кодекс /НПК/. \"В последните дни на лятната си сесия, почти на тъмно и при видимо разредено предваканционно мнозинство, 44-ото Народно събрание прие \"ударно\", в съкратени срокове и в нарушение на Закона за нормативните актове и Правилника на Народнвото събрание промени в едни от най-важните закони за съдебната власт - а именно устройствения Закон за съдебната власт и Наказателно-процесуалния кодекс\", се казва в писмото. Призива към държавния глава отправят освен \"Правосъдие за всеки\", също и гражданските сдружения \"БОЕЦ\", \"Граждански блок\", \"Обединени реформатори\", Атлантическият съвет на Република България, Асоциация на българите в Република Македония \"РАДКО\", Движение \"Обществен натиск\", Асоциация на парковете в България...\" - в. \"Дневник\".\"Извънпарламентарните политически формации \"Да, България\", ДСБ, ДЕОС, \"Зелените\" и БЗНС поискаха от президента Румен Радев да наложи вето на наскоро приетите Закон за съдебната власт и Наказателно-процесуален кодекс (НПК). Преди два дни най-голямата магистратска организация в България - Съюзът на съдиите, също призова държавния глава за вето върху законите. Политическите сили посочват разпоредбата в Закона за съдебната власт (ЗСВ), свързана с отстраняване от длъжност на магистрат при привличането му като обвиняем за тежко умишлено престъпление. Изтъкват, че чрез нея начин магистратите се третират по-тежко от държавните служители. \"Тази разширена възможност за отстраняване на магистратите, поставя в силна зависимост съдийското съсловие от дейността на прокуратурата\", смятат петте партии. \"Отстраняването от длъжност на съдия единствено по усмотрение на прокурора е недопустимо накърняване на независимостта на българския съд\", мотивират се още те. Според политическите сили посочените в ЗСВ мотиви \"засилване на гаранциите за независимост и безпристрастност на съдиите, прокурорите и следователите\" остават само декларативни. \"Предложените от ГЕРБ и приети от Народното събрание изменения и допълнения ще доведат до обратния ефект, а именно накърняване на независимостта на магистратите, репресии от страна на политически и разследващи органи спрямо магистрати, както и до капсулиране на магистратската общност\", смятат формациите. По отношение на НПК те се обявяват и против преместването на делата за корупция в специализирания съд. \"Към днешна дата не е извършван качествен анализ на работата на Специализирания наказателен съд, който да покаже еднозначно, дали този съд е по-подготвен да се справи с делата за корупционни престъпления на политици, магистрати и висши държавни служители. Без такъв анализ промяната изглежда самоцелна и буди съмнения за фаворизиране на този съд от политическата власт\", мотивират се те. Посочват, че съдиите от Софийския градски съд имат натрупан опит по такива дела, докато \"Специализираният наказателен съд е превърнат в административно гише за искания за използване на СРС-та, а същинската правораздавателна дейност е намалена до минимум\"...\" - в. \"Дневник\".Темата за Македония остава във фокуса на всекидневниците.4Премиерите на България и Македония Бойко Борисов и Зоран Заем дадоха първия пример за прилагане на договора за добросъседство. Една от клаузите в него е да се организират съвместни чествания на общи събития и личности и вчера Борисов и Заев поднесоха цветя на гроба на Гоце Делчев в двора на църквата \"Свети Спас\" в Скопие. Според македонски медии българският и македонският президент са били посрещнати с аплодисменти. Преди това Борисов и Заев посрещнаха българския хеликоптер, който се включи в гасенето на голям пожар край Скопие. \"Бъдете горди - пътят на Македония е отворен. Подадохме ръце и имаше ръце, които бяха подадени към нас. С България заедно изпращаме посланието - регионът се държи европейски и заслужава да живее европейски. Послушайте Гоце Делчев, който заръча \"да не се губи време\", заяви Заев на церемонията. \"Виждате как от всички институции - в Брюксел, външните министри на Германия, Франция, Швеция, Холандия, държавният департамент на САЩ, дадоха пример за това как може без посредници между две съседни приятелски държави да се подписва договор за добросъседство на тези размирни Балкани\", допълни Борисов...\" - в. \"Сега\".\"След съвместното честване на националния празник на Македония и 114 години от Илинденcко-пpeобpаженcкото въcтoние, ĸоето напpавиxа пpемиеpите Бойко Боpиcов и Зоpан Заев на Илинден, cледващото cъвмеcтно cъбитие да е почитането на Пpeобpажение на cъбоpа на Петpова нива. Тaкова пpедложение cа напpавили до пpемиеpа Бойко Боpиcов от паpтия \"Бългаpcки cоциалдемокpати\". Споpед тяx покaната тpябва да е за cъбоpа пpез 2018 г...\" - в. \"24 часа\".\"Зад кулисите на лидерската среща на страните от Адриатическата харта в Подгорица македонският премиер Зоран Заев е успял да договори с американския вицепрезидент Майк Пенс ново име за страната, под което тя да може да получи покана за членство в НАТО\", предава белградското радио \"В - 92\". Според сръбското издание на руския \"Спутник\" на закритата среща Заев е поискал подкрепата на САЩ за провеждането на референдум за промяна на името на Македония. Според \"Mondo\" сред предложените от Заев имена, са били \"Горна Македония\", \"Северна Македония\" и \"Република Македония (Скопие)\". По време на срещата на американския вицепрезидент Майк Пенс с лидерите на страните от Адриатическата харта, проведена в Подгорица, македонският премиер Зоран Заев заяви, че се надява страната му да стане 30-ият член на НАТО. Според него това може да се постигне чрез интензивна работа със съседите и чрез разширяването на участието на македонската армия в мисиите на алианса. Американският вицепрезидент Майк Пенс, който приключи европейската си обиколка в Подгорица, заяви, че \"бъдещето на Западните Балкани е на запад\".\" - в. \"Сега\".Всекидневниците съобщават и за екстрадирането на група трафиканти в Испания.\"На аерогара София бе осъществена процедура по предаването на осем български граждани на испанските власти. Тя се извърши със съдействието на служители на дирекция \"Международно оперативно сътрудничество\" съгласно Европейска заповед за арест, издадена от Кралство Испания. Осемте българи бяха качени във военен самолет, изпратен специално за целта. Те бяха установени като участници в организирана престъпна група за трафик на хора с цел сексуална експлоатация в Испания, Германия и Швейцария в хода на проведена на 26 юни т.г. международна операция с название \"Европа\", реализирана след разследване, започнало в края на 2015 г. и интензивен обмен на оперативна информация...\" - в. \"Стандарт\".\"В операцията взеха участие служители на отдел \"Трансгранична организирана престъпност\" в ГДБОП, Специализираната прокуратура, както и Централната бригада за трафик на хора при Генералната дирекция на полицията в Испания. В процеса на работа бе създаден съвместен екип за разследване, у нас бе образувано досъдебното производство , проведени бяха редица координационни срещи за конкретизиране на задачите на всяка част на екипа, както и датата за съвместната реализация. Бяха изпратени 16 европейски заповеди за арест. В хода на проведените действия на територията на страната бяха извършени процесуално следствени действия на 17 адреса и иззети множество документи, пари, накити, мобилни телефони, часовници и др. вещи. Тогава бяха задържани и осем участници в престъпната група. По същото време в Испания бяха извършени претърсвания на 21 адреса, където испанските полицаи откриха също голямо количество пари, накити, часовници, упойващи и наркотични вещества, български регистрационни табели и мобилни телефони. Задържаха и лица, съпричастни към престъпната дейност на групата...\" - в. \"Труд\".\"Бе изяснена и схемата, по която е работила организираната престъпна група. В по-голямата си част набирането на жертвите у нас се е извършвало чрез измама, възползвайки се от техния социален статус. Пристигайки в Испания, групата налагала своите условия на експлоатация върху тях, като не се е колебаела да използва насилие и заплахи. Жените били принуждавани да крадат пари, кредитни карти и ценности от клиентите си, които след това са продавани на нелегалния пазар. Групата работела при строго установени йерархични нива и имала пълен контрол над проституцията в района на Марбея. Първи помагачи на лидерите се явявали тези, които осъществявали указанията им на територията на Испания. Установено е, че част от парите, получени от престъпната дейност, бивали декларирани като приходи от продажба на животни и се използвали за закупуване на движими и недвижими вещи. В групата се включвали и други помагачи, част от които и шофьорите, превозвали жертвите, управителки на домовете в Пуерто Банус, както и получателите, чрез които се извеждала открадната стока...\" - в. \"24 часа\".В. \"Стандарт\" напомня за риска от пожари: \"Опасността от пожари през следващото денонощие остава изключително висока, съобщават от МВР. Само за последните 24 часа в страната са ликвидирани 153 пожара, 85% от които в сухи треви, храсти и стърнища. Основната причина за тези инциденти остава небрежното използване на открит огън...\"", "date": "2017.08.04", "title": "Искат президентско вето върху два съдебни закона, предадохме на Испания група трафиканти на жени, договорът с Македония в действие... "}
{"url": "https://news.bg/disasters/pozhar-izbuhna-v-nebostargach-v-dubay.html", "text": "Пожар избухна в небостъргача The Torch в Дубай, предадоха информационните агенции.Намиращите се в сградата хора са евакуирани, съобщава се, че няма пострадали от огъня.Пожарът вече е почти овладян, според информация на местните власти.Обитателите на сградата, чиито домове са пострадали, ще бъдат приютени в съседния небостъргач Princess Tower.79-етажната кула The Torch, чийто силует наподобява факел, имаше подобен инцидент и през 2015 г. Тогава 7 души се отровиха от токсичните газове.", "date": "2017.08.04", "title": "Пожар избухна в небостъргач в Дубай"}
{"url": "https://news.bg/politics/prezidentat-pusna-promenite-v-npk.html", "text": "Президентът Румен Радев е подписал Указ за обнародването в Държавен вестник на промените в Наказателно-процесуалния кодекс. Това е станало на 2 август, ден по-късно пет десни партии поискаха от държавния глава да наложи вето върху промените в НПК и в Закона за съдебната власт (ЗСВ).Указът е издаден на 02 август, става ясно от днешния брой на Държавен вестник.С обнародването на промените в НПК, новите разпоредби влизат в сила три месеца след обнародването им, което означава - от началото на ноември.Една от основните промени в НПК е, че делата срещу министри, депутати, кметове и други представители на властта ще се разглеждат от Специализирания наказателен съд. Досега тези дела се разглеждаха от Софийския градски съд.Приетите в края на първата сесия на 44-то Народно събрание поправки в НПК въвеждат и правила, с които се ограничава възможността за безкрайно отлагане на съдебните дела. Това беше и един от основните мотиви на мнозинството при приемането им. С публикуването в Държавен вестник на НПК президентът Румен Радев обезсмисля исканото от пет десни партии, Съюза на съдиите и редица граждански организации вето на поправките.При дискусиите беше заявена и воля заради поправките в НПК да се сезира и Конституционния съд.Припомняме, вчера пет партии поискаха да бъде наложено вето освен върху промените в НПК, и върху промените в Закона за съдебната власт и върху Закона за опазване на околната среда.В днешния брой на ДВ № 63/04.08.2017 г. не са публикувани поправките в Закона за съдебната власт и в Закона за опазване на околната среда.", "date": "2017.08.04", "title": "Президентът пусна промените в НПК"}
{"url": "https://news.bg/crime/gatev-obzhalva-spreniya-si-dostap-do-klasifitsirana-informatsiya.html", "text": "Георги Гатев, зам.-председател на Националното бюро за СРС, , обжалва решението на ДАНС.Жалбата е подадена вчера, 03.08.2017 г, и е срещу решение на ДАНС от 27 юли 2017 г.,Според изявлението на Георги Гатев, който разпространи копие от жалбата и до медиите, решението за отнемане на достъпа му е с изцяло неясни мотиви, опира се на неправилни и неверни фактически данни.По закон жалбата се адресира до Държавната комисия по сигурността на информацията /ДКСИ/ и се подава чрез институцията, постановила решението, а именно ДАНС - както е направил и господин Гатев.Според него \"преди десет дни, в качеството му на член на Националното бюро за контрол на специалните разузнавателни средства, е станал обект на недопустима институционална атака от страна на прокуратурата и ДАНС, като чрез него е атакувано и Бюрото, доколкото това рефлектира и върху цялата институция.\"Опитите да се атакува член на Бюрото от тези институции без законово основание и мотив, представляват недопустима намеса в дейността на този орган, която е в състояние да подкопае неговата независимост, да постави под съмнение неговата работа и да разруши авторитета му в обществото. Начинът, по който това бе направено публично достояние - манипулативно, без ясни факти, при очевидна съгласуваност в действията на двете институции, е достатъчно показателен в това отношение\", заявява Георги Гатев.Той посочва, че съзнателно в началото се е въздържал да коментира конфликта, тъй като и до момента не разполага с достатъчно информация за фактите, въз основа на които е осъществена проверката и е взето решението за отнемане на достъпа му.То заявява, че е убеден обаче, че общественият интерес диктува процедурата по контрола за отмяна на това решение да се осъществи максимално публично.", "date": "2017.08.04", "title": "Гатев обжалва спрения си достъп до класифицирана информация"}
{"url": "https://news.bg/crime/evropol-prashta-kartichki-na-ukrivashti-se-prestapnitsi.html", "text": "Полицейските служби в Европа изпращат пощенски картички до укриващи се опасни престъпници. Но техните точни адреси са неизвестни, съобщава МВР.Бихте ли ни помогнали да ги открием, е кампанията с която се представя тази инициатива. Кампанията се провежда под общото за всички европейски страни мото \"Скъпи най-издирвани бежанци в Европа - полицията ви иска у дома това лято!\"\"Ваканционните дестинации се утвърдиха като място за укриване на избягали от наказателно преследване престъпници. Те може би са избрали същото място за почивка като Вас...\", гласи съобщението на полицията.Ето защо информацията може да има решаващо значение за залавяне на най-издирваните от правоохранителните органи в Европа опасни престъпници. Това става чрез Мрежата на Европол за активно издирване на укриващи се лица ENFAST. Европол се обръща към всички да помогнат за установяване на точното им местоположение, за да поемат отговорност за извършените тежки престъпления.Създадени са пощенски картички на най-издирваните укриващи се от наказателно преследване лица и те са достъпни на страница на .  Тук са посочени лица, извършили тежки престъпления в 21 страни на ЕС, , за които традиционните методи на разследване не са дали досега резултат и лицата не са локализирани.Счита се, че те се укриват в страна, различна от страната на извършване на престъплението. Членовете на ENFAST работят в тясно сътрудничество, за да предотвратят бягството от правосъдие.Europes Most Wanted е инициирана от общността ENFAST с пълната подкрепа на Европол. Членовете на ENFAST са с богат опит при локализиране на укриващи се престъпници или заподозрени, на осъдени за тежки престъпления и на лица, за които е издадена Европейска заповед за арест. Касае се основно за извършители на убийства, измами и други тежки престъпления, както и за трафик на наркотици.", "date": "2017.08.04", "title": "Европол праща картички на укриващи се престъпници"}
{"url": "https://news.bg/crime/vap-osporva-pravilnika-za-ustroystvoto-i-deynost-na-riosv.html", "text": "Върховната административна прокуратура - ВАП оспорва пред Върховния административен съд - ВАС законосъобразността на чл.5, ал.1 от Правилника за устройството и дейността на регионалните инспекции по околната среда и водите, издаден от министъра на околната среда и водите в частта \"или от оправомощено от министъра длъжностно лице\".С посочената разпоредби се дава възможност РИОСВ да се представляват освен от назначения директор, но и от длъжностно лице, овластено от министъра.Според Закона за опазване на околната среда обаче (чл.14, ал.2) правомощието за упълномощаване на длъжностни лица, които да представляват РИОСВ принадлежи само на съответния директор.По този начин Правилникът за устройството и дейността на регионалните инспекции по околната среда и водите е издаден от министъра на околната среда и водите в нарушение на императивна законова норма.С подаването на протеста се цели както елиминиране на незаконосъобразното положение, така и осигуряване на законосъобразност на административно-управленската дейност на РИОСВ.", "date": "2017.08.04", "title": "ВАП оспорва Правилника за устройството и дейност на РИОСВ"}
{"url": "https://news.bg/finance/nap-dava-po-elektronen-pat-na-obshtinite-danni-za-danatsite.html", "text": "НАП ще предоставя по електронен път данните на общините и на държавните органи, които предоставят удостоверения за дължими данъци на гражданите. Това съобщиха от Националната агенция по приходите.Промените са записани в Данъчно-осигурителния процесуален кодекс. Те влизат в сила от началото на 2018 г.От данъчния орган припомнят, че сега над близо 100 закона и наредби изискват граждани и фирми да представят пред различни държавни и общински органи удостоверения за наличие или липса на задължения, като всяка година НАП издава около 400 000 такива удостоверения на хартия.Важно е да се отбележи, че през ноември 2016 г. НАП създаде нова електронна услуга, чрез която държавните органи могат да получат данните по електронен път, спестявайки на гражданите време и разходи. От началото на годината до момента според служителите на НАП услугата е ползвана около 5000 пъти, като очакванията са след влизането в сила на промяната в закона информацията да се обменя служебно само и единствено по електронен път.Удостоверенията за наличие или липса на задължения на клиентите на банките при предоставянето на кредити ще се заявяват и получават изцяло електронно. За това се споразумяха от НАП и от Асоциацията на банките в България. Очаква се електронният обмен между банките и НАП да започне в близките месеци.\"Всяка промяна е с цел намаляване на разходите и пестене на времето на данъкоплатците\", заяви изпълнителния директор на НАП Галя Димитрова.", "date": "2017.08.04", "title": "НАП дава по електронен път на общините данни за данъците"}
{"url": "https://news.bg/economics/darzhavata-ya-nyama-za-da-podkrepi-rabotnitsite-vazmushtava-se-ombudsmanat.html", "text": "\"В тази история могат да се видят всички пробойни в българското законодателство и цялата нагласа на наглите работодатели. Как работници се продават заедно с инвентара на едно предприятие, как ръководството на фирмата се крие от тях, как не им плаща заплати, не внася осигуровки, не им прекратява трудовите договори, не могат да се снабдят със справки. И как държавата също я няма, за да подкрепи със своите действия работниците, така че да има справедливост\", отсече омбудсманът Мая Манолова на среща с работниците от \"Пикадили\".Манолова се срещна отново със служители от веригата магазини и ги информира за действията на институцията във връзка с техните жалби за неизплатени от декември насам заплати.Тя ги запозна и с писмата изпратени до агенциите,институциите и фонда, в които настоява да бъде извършена проверка.Манолова коментира, че на есен ще настоява категорично да бъде прието предложението срокът между прекратяване на трудовия договор и започването на производство по несъстоятелност на фирмата да се удължи на 12 месеца. Това законодателство пряко регламентира работата на Фонда за изплащане на обезщетения на работници от фалиращи предприятия.Към момента срокът записан в закона е тримесечен.Удължаването трябва да се случи, за да не чака работникът добрата воля на кредитора да започне производство по несъстоятелност.По думите на омбудсмана, именно твърде краткият период е пречката, заради която никой не може да получи дължимите му средства от събраните 250 млн. лева във фонда. ", "date": "2017.08.04", "title": "Държавата я няма, за да подкрепи работниците, възмущава се Омбудсманът"}
{"url": "https://news.bg/world/irlandskiyat-premier-prizovava-za-unikalni-resheniya-sled-brekzit.html", "text": "Ирландският премиер Лео Варадкар призова за \"уникални решения\" в отношенията между Великобритания и Европейския съюз след Брекзит, съобщава Ройтерс.Варадкар предлага включително и създаването на двустранен митнически съюз между Великобритания и ЕС и алтернатива на Европейския съд за надзор над всяка сделка.Ирландия, която след като Брекзит ще има единствената сухоземна граница на ЕС с Обединеното кралство, е широко разглеждана като страната в ЕС, която е .Говорейки по време на първото си посещение в Северна Ирландия след назначаването му за министър-председател през юни, Варадкар заяви, че Великобритания и ЕС ще се нуждаят от \"уникални решения\", ако трябва да се избегне влошаване на търговията.\"Може би може да има митнически съюз между ЕС и Обединеното кралство. В крайна сметка ние имаме един с Турция. Каза Варадкар в реч пред Кралския университет в Белфаст.Варадкар заяви, че все още не е ясно дали на срещата през октомври е постигнат достатъчен напредък, за да се стигне до разговори за споразумение за свободна търговия.", "date": "2017.08.04", "title": "Ирландският премиер призовава за \"уникални решения\" след Брекзит"}
{"url": "https://news.bg/crime/shefkata-na-stolichnata-zdravna-kasa-bila-v-konflikt-na-interesi-s-dashterya-si.html", "text": "Дъщерята на директорката на Столичната здравна каса Биляна Пенева-Стоянова е назначена за директор информационни технологии в болница \"Св. София\". Там тя била надлежно упълномощена да представлява болницата в отношенията й със Здравната каса. Това заяви депутатът от БСП Жельо Бойчев в отговор на журналистически въпрос от къде БСП има информация за сигнала си срещу директора на Столичната Здравна каса.Според него, един вид майката като директор на Касата е пускала проверки на дъщеря си и съответно всички протоколи и проверки, извършвани от Касата, са били подписвани от едната страна от майката, а от другата страна от дъщерята.\"Беше предоставена тази информация на министъра. Дали това е точният предмет на разследване на прокуратурата не мога да кажа\", допълни Бойчев.Припомняме, по-рано сутринта стана ясно, че Специализираното звено \"Антикорупция\" при Софийска градска прокуратура (СГП) е привлякло като обвиняема Биляна Пенева- Стоянова - Директор на Столичната здравноосигурителна каса (СЗОК).Тя е обвинена за три случая, в които е упражнила принуда спрямо служители на Здравноосигурителната каса. Престъпленията са по чл. 143, ал. 1 от НК. За всяко едно от престъпленията е предвидено наказание \"лишаване от свобода\" до 6 години.", "date": "2017.08.04", "title": "Шефката на Столичната здравна каса била в конфликт на интереси с дъщеря си"}
{"url": "https://news.bg/politics/konkurirame-se-vyalo-s-18-darzhavi-za-evropeyskata-agentsiya-po-lekarstvata.html", "text": "Общо 19 държави кандидатстват за домакинство на Европейската агенция по лекарствата (ЕАЛ). Седалището на агенцията наложително трябва да се премести заради излизането на Великобритания от Европейския съюз.Българската кандидатура беше решена по време на последното заседание на правителството, на 31 юли тази година. В официално писмо премиерът Борисов информира председателя на Европейския съвет Доналд Туск и председателя на Европейската комисия Жан-Клод Юнкер за кандидатурата ни.Българската стопанска камара () инициира кандидатурата ни за седалище на ЕАЛ. Идеята датира от септември 2016 г.,когато единствен конкурент на страната ни беше Швеция.Кандидатурите на 18-те ни конкурента към момента са професионално подготвени и лесно могат да бъдат сравнени с нашата.Ние сме единствената държава, която не е създала специален сайт за кандидатурата си, а това е важен елемент от имиджа на страната, посочват от БСК.От стопанската камара се възмущават на пропуска в българската кандидатура и го намират за недопустим. От БСК изтъкват, че времето за подготовка на кандидатурата ни е било напълно достатъчно.До края на септември Европейската комисия ще преглежда внесените кандидатури, а решението за релокация на ЕАЛ трябва да бъде взето през ноември 2017 г.", "date": "2017.08.04", "title": "Конкурираме се вяло с 18 държави за Европейската агенция по лекарствата"}
{"url": "https://news.bg/crime/vas-otmeni-reshenieto-na-ekoministerstvoto-che-pirin-ne-podlezhi-na-ekootsenka.html", "text": "Тричленен състав на Върховния административен съд (ВАС) е отменил решението на екоминистерството, че проектът за план за управление на Национален парк Пирин не подлежи на екологична оценка. Информацията е на Коалицията от неправителствени организации и граждански групи \"За да остане природа в България\".Върховните съдии се обосновават с липсата на мотиви в акта на служебния министър на околната среда и водите Ирина Костова. Природозащитниците посочиха това като проблем още когато прочетоха документите, наречени от тях: \"тези имитации на административни актове\", издадени от Костова през март 2017 г.Екозащитниците акцентират върху тезата на екоминистър Нено Димов, според когото проектът на план за управление трябва да се подложи на екологична оценка. С особено мнение е разписал решението и един отсъдиите.Според природозащитниците МОСВ има няколко варианта на действие. \"Ако искаме бързо да има нов план за управление на Национален план Пирин, е най-лесно да се подложи планът на екологична оценка за срок от 4-5 месеца. Иначе ще има шизофреничен спор в съда на МОСВ и концесионера от една страна срещу МОСВ и природозащитните организации от друга страна с неясна продължителност\", мотивират се от екоорганизацията.Природозащитниците припомнят, че екологичната оценка трябваше да е предмет на изработването на плана за управление, според заданието за изработване на плана.Оценката е и финансирана от Оперативна програма Околна среда (ОПОС), но фирмата \"Пролес\", избрана за изработката на плана, е прескочила това свое задължение, припомнят от екоорганизацията.", "date": "2017.08.04", "title": "ВАС отмени решението на екоминистерството, че Пирин не подлежи на екооценка"}
{"url": "https://news.bg/bulgaria/razpoznavate-li-tazi-zhena-pita-mvr.html", "text": "Столичното Пето районно управление търси съдействие от гражданите за установяване на самоличност.На полицаите е нужно да установят самоличността на лицето от снимките.Гражданите, които разпознават жената и имат информация за нея, могат да се обадят на телефон 112, както и на 02/ 982 59 20, 02/ 982 59 21, 02/ 944 15 02 или в най-близкото районно управление на МВР.Анонимността им е гарантирана.", "date": "2017.08.04", "title": "Разпознавате ли тази жена, пита МВР"}
{"url": "https://news.bg/world/16-godishno-dano-na-bezrabotitsata-v-sasht-prez-yuli.html", "text": "Американската икономика добави нови 209 000 работни места през юли, съобщават местни медии.През последните два месеца са открити близо 450 000 работни места. Безработицата отново се върна на 16-годишно дъно - 4,3 на сто. Отчетен е спад с 0,1% спрямо миналия месец, достигайки до рекордно 16-годишно дъно, регистрирано през май.Прогнозите на икономистите бяха през юли да бъдат открити нови 175 000 работни места.Президентът на САЩ Доналд Тръмп веднага реагира в \"Туитър\" и определи изнесените от трудовото ведомство данни като \"отлични\". Американският лидер се закани да премахне регулациите, да намали данъците и да предприеме стъпки за наемане на работници и привличане на чуждестранни компании на американска територия.Освен това трудовото министерство ревизира данните за юни - 9000 повече работни места до 231 000 общо.В същото време данни на търговското министерство показват, че търговският дефицит на САЩ през юни е спаднал с 2,7 милиарда долара в сравнение с месец по-рано. През юни дефицитът в областта на стоките и услугите е паднал до 43,6 милиарда долара в сравнение с 46,4 милиарда долара месец по-рано. Износът през юни е бил 194,4 милиарда долара, 2,4 милиарда долара повече от май, докато вносът е на ниво 238 милиарда долара, 0,4 милиарда по-малко от предходния месец.САЩ има най-голям търговски излишък с Хонконг (2,9 милиарда долара) и Южна и Централна Америка (2,6 милиарда долара), а най-голям търговски дефицит с Китай (31,3 милиарда долара), ЕС (12,5 милиарда долара) и Германия (5,6 милиарда долара).", "date": "2017.08.04", "title": "16-годишно дъно на безработицата в САЩ през юли"}
{"url": "https://news.bg/crime/vremenno-uvelichavat-rabotnoto-vreme-na-punktove-za-izdavane-na-lichni-dokumenti.html", "text": "До 30 септември с удължено работно време ще работят служителите на \"Български документи за самоличност\" в Първо и Шесто РПУ в София. Освен в тези две управления отделът на \"БДС\" на бул. \"Мария Луиза\" също ще работи по-дълго.Новата организация на работното време се случва след заповед на ст.комисар Ивайло Иванов - директор на СДВР.Причина за новия ред на работата е направен анализ на най-натоварените районни управления за издаване на лични документи. Промяната цели облекчаване на административното обслужване на гражданите и повишаване на качеството на услугата. Тя е продиктувана и от факта, че през летния период се увеличава броят на желаещите да заявят и получат български документи за самоличност.Работното време на посочените обекти ще е от 08.00 до 18.00 часа всеки делничен ден и в събота от 08.30 до 13.30 часаОт СДВР уточняват, че при необходимост и допълнителна оценка на ситуацията срокът на създадената организация би могъл да бъде удължен.", "date": "2017.08.04", "title": "Временно увеличават работното време на пунктове за издаване на лични документи."}
{"url": "https://news.bg/world/es-nalozhi-novi-sanktsii-na-rusiya-za-kazusa-s-turbinite-na-simens.html", "text": "ЕС наложи допълнителни санкции на Москва заради скандала около прехвърлянето на турбини на германската компания \"Сименс\" на полуостров Крим, което е в нарушение на предишни рестриктивни мерки на Брюксел. Това става ясно от съобщение на Съвета на ЕС.Припомняме, германската компания продаде турбини за руски енергиен проект, които обаче впоследствие бяха прехвърлени в Крим. От \"Сименс\" бяха принудени да прекратят сътрудничеството и бизнеса си с руски компании.В \"черния\" списък са включени трима руски граждани и три компании. Руският заместник-министър на енергетиката Андрей Черезов и началникът на Департамента към енергийното министерство Евгени Грабчак са включени в списъка.Според Брюксел с действията си те са подкопали териториалната цялост, суверенитета и независимостта на Украйна.ЕС не признава незаконното анексиране на Крим и Севастопол от Руската федерация. Като част от тази политика Съветът на ЕС забранява доставянето на ключово оборудване за инфраструктурни проекти в Крим и Севастопол във важни сектори, включително газови турбини в енергийния сектор, поясняват от Съвета на ЕС.Добавените трима души в списъка са отговорни за доставянето на турбините от Русия в Крим. Замразяват им се активите и им се забранява да пътуват до държави от ЕС.Така в списъка общо са включени 153 лица и 40 компании. Мерките са въведени през март 2014 г. и за последно са удължени през март 2017 г. до 15 септември тази година.Санкциите са приети с писмена процедура.Отделно ЕС наложи секторни санкции на Русия през 2014 г.", "date": "2017.08.04", "title": "ЕС наложи нови санкции на Русия за казуса с турбините на „Сименс”"}
{"url": "https://news.bg/world/dve-detsa-i-pilotat-zaginaha-pri-samoletna-katastrofa-v-shveytsariya.html", "text": "Самолет се разби на летен лагер в Швейцария, съобщиха от полицията, цитирана от АФП.Загинали са трима души - две деца и пилотът на самолета. Децата са на 14-годишна възраст. Друго дете е със сериозни травми, поясниха от полицията.Разходката със самолета с един двигател е била организирана от - der Schweiz в кантона Граубюнден, допълниха от полицията.Британски медии съобщават, че 17-годишен е в болница със сериозни наранявания.Самолетът е паднал около 9,30 часа местно време.Само преди няколко дни мъж и момиче загинаха, след като малък самолет катастрофира на плаж в Португалия.", "date": "2017.08.04", "title": "Две деца и пилотът загинаха при самолетна катастрофа в Швейцария"}
{"url": "https://news.bg/world/tramp-ofitsialno-se-stremi-kam-napuskane-na-parizhkoto-sporazumenie.html", "text": "По-късно днес администрацията на президента на САЩ Доналд Тръмп ще изпрати писмено известие с намерение страната да излезе от Парижкото споразумение за климата. Това съобщава \"Политико\", позовавайки се на двама източници, запознати с въпроса.Според информацията известието ще бъде публикувано от Държавния департамент и ще бъде предадено на делегацията на САЩ в ООН. Обаче това за момента ще бъде само символично уведомление, тъй като САЩ не могат официално да се оттеглят от споразумението. В договора е записано, че нито една страна не може официално да подаде документи за напускане преди ноември 2019 г. и не може да напусне сделката преди ноември 2020 г., тъй като процесът по оттегляне е една година.През юни Тръмп обяви, че САЩ напускат споразумението, тъй като е \"лошо\" за американците. На срещата на Г-20 в Хамбург държавите приеха решението на Вашингтон, но френският лидер Еманюел Макрон обяви, че ще продължи да се опитва да убеди американския президент да си промени позицията.", "date": "2017.08.04", "title": "Тръмп официално се стреми към напускане на Парижкото споразумение"}
{"url": "https://news.bg/world/indiya-da-ne-ni-testva-predupredi-kitay.html", "text": "Пекин засили предупрежденията по адрес на Индия във връзка със спорен граничен район, съобщава АП.Китай призова индийските войници да се оттеглят от спорен регион в Хималаите, където азиатският гигант споделя граница с Индия и Бутан. Пекин подчерта, че \"въздържането си има своите граници\", като в същото време провежда бойни учения в Тибет.През юни индийски войници влязоха в района на платото Доклам, след като Бутан, съюзник на Ню Делхи, се оплака, че китайските военни строят път на територията на малката държава.Пекин твърди, че Доклам се намира в Тибет и че граничният спор между Китай и Бутан няма нищо общо с Индия. Комунистическата държава настоява индийските войски да се изтеглят преди да започнат каквито и да е било разговори.Днес Китайската централна телевизия излъчи видео, на което армейски подразделения провеждат бойни стрелби в Тибет. Телевизията поясни, че войските тренират от три месеца.Според АП изглежда, че това е опит за увеличаване на натиска върху Индия след острите коментари на външното, военното министерство и на медиите тази седмица.\"\", отбеляза в коментар \"Синхуа\".Ако Китай сега се отдръпне, в бъдеще Индия може да създаде повече проблеми, допълва медията.Вчера говорител на военното министерство заяви, че докато китайските въоръжени сили показват \"добра воля на предела\" и \"високо ниво на сдържаност\", \"въздържането си има своите граници\".\"\", добави говорителят.Китай и Бутан водят преговори за граничния спор още от 80-те години на ХХ век.", "date": "2017.08.04", "title": "Индия да не ни тества, предупреди Китай"}
{"url": "https://news.bg/world/eksshef-na-folksvagen-v-sasht-se-prizna-za-vinoven-po-sagata-dizelgeyt.html", "text": "Бившият изпълнителен директор на \"Фолксваген\" в САЩ Оливер Шмид се призна за виновен пред съда в Детройт, за да получи по-малка присъда във връзка с \"Дизелгейт\", съобщава ДПА.\"Дизелгейт\" се разрази през есента на 2015 година, след като бе разкрито, че \"Фолксваген\" е оборудвал 11 милиона дизелови автомобила в света със специален софтуер за манипулиране на показателите за отработени газове при проверка.Срещу най-големия европейски автомобилостроител, обединяващ 12 марки, сред които Ауди, Порше и Шкода, се водят наказателни разследвания. Компанията продължава да преговаря с клиенти и редица правителства по обезщетяване за нанесените вреди.На 7 януари ФБР арестува Шмид в Маями.Той заемаше топ позиция до март 2015 г.Прокуратурата обвини Шмид, че е бил част от план за нарушаване на законите на САЩ за защита на околната среда чрез манипулиране на показателите за отработените газове.Той се призна за виновен по обвинения в заговор за измама и заговор за извършване на финансова измама. Първоначално срещу него бяха повдигнати 11 обвинения.Той може да получи до 7 г. затвор, обяви съдия Шон Кокс.Ако Шмид не беше се признал за виновен, той можеше да получи по-голяма присъда, тъй като сега отпаднаха и част от обвиненията. Бившият ръководител също така можеше да бъде глобен до 500 000 долара, но след като се призна за виновен, глобата може да е между 40 000 и 400 000 долара.Той ще остане в затвора до произнасянето на присъдата на 6 декември.Прокуратурата ще повдигне обвинения и на други шестима мениджъри на компанията по случая.", "date": "2017.08.04", "title": "Ексшеф на „Фолксваген” в САЩ се призна за виновен по сагата „Дизелгейт”"}
{"url": "https://news.bg/bulgaria/teodor-tankov-shampion-na-aziya-oupan-2017-po-matematika.html", "text": "Теодор Танков е шампион по математика от Азия оупън 2017 - AIMO. Това съобщи математикът Любомир Любенов, координатор на българското представителство на форума, информираха от Община Стара Загора.Танков е ученик от старозагорската Природоматематическа гимназия \"Гео Милев\".Той реши вярно 29 задачи и победи представителите на азиатския феномен Китай. Освен златния медал Теодор ще донесе в Стара Загора и купата за шампион на Азия, както и \"Звездата на Азия\" - награда, която получава най-добрия състезател на съответната страна участник.На Откритото първенство на Азия по математика, което се провежда в столицата на Малайзия - Куала Лумпур, младите български математици постигнаха грандиозен успех. Те ще се завърнат в страната с общо 7 златни, 8 сребърни и 4 бронзови медала. Останалите старозагорци също се представиха добре. Сред медалистите са още Христо Анастасов от 4 клас на СОУ \"Максим Горки\" - със сребърен медал, а Любен Карбанов и Михаил Михов от ПМГ \"Гео Милев\" са бронзови медалисти.Общо 19 български ученици, от 3 до 12 клас, от София, Стара Загора, Пловдив, Бургас, Хасково и Добрич стигнаха до финала на престижния форум след квалификационните състезания - SASMO и \"Математика без граници\". Състезанието се проведе в Dewan Peperiksaan Universiti в Куала Лумпур върху 30 математически задачи за всеки клас, които участниците трябваше да решат за 120 минути.Успехът на Теодор Танков е поредният на старозагорските математици на азиатския континент. През юли 2017 г. в Сингапур на състезанието Математическо предизвикателство - SIMOC Мирослав Минчев от 6 клас на ПМГ \"Гео Милев\" спечели сребърна купа за вицешампион, златен медал от индивидуалното и бронз от отборното класиране. Това е най-големият успех на старозагорските математици на състезания от последните седем години, след шампионските титли на Николай Белухов.", "date": "2017.08.04", "title": "Теодор Танков шампион на Азия оупън 2017 по математика "}
