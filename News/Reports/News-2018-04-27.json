{"url": "https://news.bg/bulgaria/imanyari-sa-s-opasnost-za-zhivota-vdishali-otrovni-gazove-v-izkop.html", "text": "Двама мъже са с опасност за живота след задушаване с токсични газове в родопското село Храбрино. Пострадалите са включили агрегат в изкоп над селото - предполага се, че там те са търсили съкровище. Мъжете са се отровили от газовете, отделяни от машината, според информация на bTV.Сигналът за инцидента е подаден днес на телефон 112 около 13 часа.Пристигналите на място полицаи и спасителни екипи са установили, че мъж на 49 години и неговият съучастник - на 73 години, са в безпомощно състояние.Пострадалите са настанени в болница.", "date": "2018.04.27", "title": "Иманяри са с опасност за живота, вдишали отровни газове в изкоп"}
{"url": "https://news.bg/crime/dve-tezhki-katastrofi-v-burgasko-i-edna-v-plovdivsko.html", "text": "Две тежки катастрофи със загинал и четирима тежко ранени в Бургаско. При челен удар до с. Маринка е загинала жена, трима са в болница с опасност за живота, сред ранените има и бебе, съобщава БНТ.\"Този пътен инцидент за пореден път показва и причините за настъпването на тежки катастрофи, а именно движение с несъобразена скорост и надценяване на собствените възможности\", коментира Цветелина Рандева, говорител на ОДМВР-Бургас. При катастрофа в центъра на Бургас шофьор, блъска жена на пешеходна пътека. Жената е в критично състояние в болницаБус на спедиторска фирма, пътуващ към с.Маринка, с висока скорост навлиза в насрещното и челно удря лек автомобил. В буса пътуват български изселници от Истанбул. На място загива 67-годишната Хатче, а нейният съпруг и 22-годишна шофьорка са със сериозни травми. Зад шофьорката е пътувало и бебе, което също е откарано в бургаската болница. Лекарските екипи се борят за животите им. Според разследващите, виновен за тежката катастрофа е 35-годишният шофьор на спедиторската фирма.Катастрофата в центъра Бургас е на пешеходна пътека близо до сградата на НОИ.  75-годишният шофьор на автомобила твърди, че блъснатат пешеходка е изскочила внезапно. Лекарите се борят за живота ѝ.Жена и две деца са ранени при верижна катастрофа между пътен възел \"Скобелева майка\" и с. Скутаре, съобщиха от пловдивската полиция, цитирана от . Катастрофата е между три леки автомобила и два камиона. Сигналът е получен в 17 часа и веднага на място са изпратени екипи на Пътна полиция. Временно е ограничено движението по Околовръстния път на Пловдив в участъка от разклона за Садово до разклона за Скутаре. Обходният маршрут е през Пловдив.", "date": "2018.04.27", "title": "Две тежки катастрофи в Бургаско и една в Пловдивско"}
{"url": "https://news.bg/world/prekratete-razsledvaneto-na-rusiya-prizova-tramp.html", "text": "Президентът на САЩ Доналд Тръмп реагира на публикувания от Комисията по разузнаване към Камарата на представителите окончателен доклад за разследване на действията на Русия по време на президентската кампания през 2016 г.В съобщение в \"Туитър\" държавният глава цитира част от доклада, в който се отбелязва, че комисията \"не е открила доказателства\" за сговор на кампанията му с руснаците. Тръмп призова за прекратяване на разследването на Русия.\"\", написа той в социалната мрежа.", "date": "2018.04.27", "title": "Прекратете разследването на Русия, призова Тръмп"}
{"url": "https://news.bg/world/nyama-informatsiya-za-postradali-balgari-v-nikaragua.html", "text": "Към момента няма информация за пострадали в безредиците в Никарагуа българи или тяхно имущество, съобщиха от външно министерство. В съобщение до медиите те предоставят телефони на посолството ни в Мексико, акредитирано и за Никарагуа и уверяват, че дипломатическата мисия следи обстановката.Всички българи с информация за свои близки в Никарагуа, с които не могат да установят връзка или се намират в бедствено положение, могат да подадат сигнал на телефоните за спешни случаи на посолството на България в Мексико, като се свържат с дирекция \"Ситуационен център\" на МВнР на телефон +359 2 948 24 04 или на имейл: crisis@mfa.bg. Сигнали се приемат денонощно.Българското посолство в Мексико е готово да съдейства на сънародниците ни. Дипломатите ни там, както и почетният консул на страната ни в Манагуа, са денонощно на разположение на следните телефони:+52 55 5596 3283 и +52 55 5596 3293;+505 2266 9684 и +505 2532 2231.От Външно министерство препоръчват на всички наши сънародници, намиращи се в Никарагуа:Ако се наложи евакуация от външно министерство съветват нашите сънародници да уведомят за желанието си по телефон или през социалните мрежи посолството ни в Мексико, почетния консул на България в Никарагуа или най-близкото посолство на страна-член от Европейския съюз в Манагуа.Посолство на Германия в Никарагуа:Адрес: Carretera a Masaya km 5, del Colegio Teresiano 1 c. al sur, 1 c. abajo Calle Erasmus de Rotterdam, Managuaимейл: alemaniapress@gmx.netсайт: https://managua.diplo.de/Тел.: +505 22 55 69 20, +505 22 55 69 21, +505 22 55 69 22 Посолство на Франция в Никарагуа:Адрес: De la iglesia del Carmen 1 c. 1/2 abajo, ManaguaТел.: (00 505) 22 64 89 70Сайт: https://www.diplomatie.gouv.fr/en/country-files/nicaragua/france-and-nicaragua/ Посолство на Испания в Никарагуа:Адрес: Avda Central, Las Colinas, n. 13 - ManaguaСайт: http://www.exteriores.gob.es/Embajadas/MANAGUA/es/Embajada/Paginas/inicio.aspxТел.: (+505) 22 76 09 66 /67 /68 (+505) 8810 2630 Посолство на Италия в Никарагуа:Адрес: Rotonda Güegüense, 1 Cuadra al Norte, 1/2 al Oeste 1c. al Lago 20 vrs. AbajoСайт: https://ambmanagua.esteri.it/ambasciata_managua/it/Тел.: (+505) 22 66 64 86, (+505) 22 66 29 61", "date": "2018.04.27", "title": "Няма информация за пострадали българи в Никарагуа"}
{"url": "https://news.bg/politics/tusk-i-borisov-obsazhdat-sreshtata-za-zapadnite-balkani.html", "text": "Подготовката на срещата за Западните Балкани обсъдиха премиерът Бойко Борисов и председателят на Европейския съвет Доналд Туск. Тя ще се проведе на 17 май в София. Двамата разговаряха в рамките на срещата на лидерите на страните от Процеса \"Бърдо-Бриони\" в Скопие.Доналд Туск поздрави българския премиер за усилията, които страната ни полага за успешното провеждане на срещата на върха в българската столица. \"Успяхме да покажем на Европа, че без Балканите не може да има стабилност, нито в Европа, нито в региона, затова трябва да им бъде дадена ясна европерспектива\", каза Туск.Българският премиер също благодари за подкрепата на председателя на Европейския съвет в евроатлантическия път на страните от Западните Балкани. \"Не съм мислил, че председател на Европейски съвет ще тръгне и ще обиколи Балканите, за да придобие лична представа за тях. Мисля, че заедно с теб може да предадем нашите очаквания за европейска перспектива на Балканите\", допълни Борисов.", "date": "2018.04.27", "title": "Туск и Борисов обсъждат срещата за Западните Балкани"}
{"url": "https://news.bg/world/ohranata-na-kim-chen-un-i-mravka-ne-mozhe-da-premine.html", "text": "Когато лидерът на КНДР Ким Чен-ун се насочи към срещата с президента на Южна Корея на границата, той беше ескортиран от фаланга телохранители, които внимателно са подбрани заради физическото им състояние, точната им стрелба, уменията по бойни изкуства и дори заради външния им вид.Охранителите в официални костюми зорко пазеха Ким, докато се насочваше към военната демаркационна линия за историческо ръкостискане с президента Мун Дже-ин, пише АФП. Агентите имаха на реверите значки на знамето на КНДР и носеха слушалки за безжична комуникация между отделните ядра, които са любими на \"Сикрет Сървис\" на САЩ.След като лидерите приключиха първата част от разговорите тази сутрин, дузина охранители показаха физическата си подготовка, бягай отстрани и зад официалната лимузина на Ким Чен-ун, за да формират човешки щит.Северна Корея е една държавите в света с най-голям контрол над обществото, но дори и охраната на лидера е желязна.Чужденци, присъстващи на събитие, на което Ким участва, трябва да преминават през продължаващи по няколко часа проверки.Върховното командване на охраната, известно като Звено 963, което има за задача да охранява лидера на КНДР, е елитна институция, която е близо до центъра на севернокорейската власт.Беглец от Северна Корея публикува мемоари през 2013 г., в които той описва охраната на лидера, която се състои от 6 различни слоя. Охраната постоянно пази ръководителя на тоталитарната държава при пътувания в страната за инспектиране на поделения, заводи и ферми.Според севернокорееца мерките за сигурност са толкова големи, че дори и \"една мравка ще се затрудни да премине\".", "date": "2018.04.27", "title": "Охраната на Ким Чен-ун: И мравка не може да премине"}
{"url": "https://news.bg/world/nato-edinno-sreshtu-rusiya-no-s-raznoglasiya-za-voennite-razhodi.html", "text": "НАТО е обединено в необходимостта да възпира \"агресията\" на Русия, въпреки че страните членки имат различия по въпроса за военните разходи, съобщава АФП.Новият държавен секретар на САЩ Майк Помпео призова съюзниците да увеличат разходите за отбрана по време на среща на външните министри на държавите членки в Брюксел.По време на срещата министрите постигнаха съгласие, че е необходимо да се открият начини за отговор срещу хибридната война на Русия - подривна дейност, пропаганда, кибервойна, която има за цел да подкопае Запада, но без да предизвика военен отговор на страна на алианса.Въпреки репутацията на \"ястреб\" на новия топ дипломат на президента на САЩ Доналд Тръмп, НАТО е съгласно да продължи двойната политика към Кремъл, която включва отбрана, сдържане и предложение за диалог.Подчертавайки, че разговорите са първата министерска среща на НАТО, откакто руски агенти използваха химически агент срещу бившия разузнавач на Русия Сергей Скрипал в английския град Солсбъри, външният министър на Великобритания Борис Джонсън обобщи дилемата.\"\", попита той.Министрите са обсъдили конкретни предложения за разрешаване на проблема, каза високопоставен служител на Държавния департамент пред журналисти, но те не очакват да бъдат финализирани и обявени преди срещата на върха на НАТО на 11 и 12 юли.\"\", поясни представителят.Помпео пристигна на срещата в Брюксел 12 часа, след като положи клетва. Той призова съюзниците да увеличат военните разходи, за да намалят финансовата тежест на САЩ към организацията.Но някои държави, особено Германия, не са склонни да изпълнят ангажимента от септември 2014 г. военните разходи на всяка страна членка да представляват най-малко 2% от БВП.Междувременно НАТО подкрепи предложението на президента на Афганистан Ашраф Гани за организиране на мирни преговори с талибаните, информира АП. Според висши чиновници това е \"безпрецедентна\" възможност за прекратяване на конфликта.Гани предлага на талибаните безусловни мирни преговори, придружени със спиране на огъня, признаване на екстремистите за политическа страна и освобождаване на някои затворници.Министерската среща на НАТО е последната в сградата, където през последните 50 години заседава Северноатлантическият съвет.", "date": "2018.04.27", "title": "НАТО единно срещу Русия, но с разногласия за военните разходи"}
{"url": "https://news.bg/world/kitay-kam-indiya-mozhem-zaedno-da-okazvame-svetovno-vliyanie.html", "text": "Китайският президент Си Дзинпин призова за засилване на сътрудничеството с Индия по време на неофициална среща с индийския премиер Нарендра Моди, съобщава АП.Според агенцията призивът на Пекин е на фона на напрежението между двете държави в спорен граничен регион и съперничеството за влияние в по-малките съседни държави, което може да реши доминацията в Азия.Си посрещна Моди в провинциалния музей в град Ухан за начало на двудневни разговори между лидерите на двете най-многолюдни държави в света., каза Си по време на срещата, цитиран от държавната CCTV. Китайският лидер се надява срещата да \"отвори нова глава в китайско-индийските отношения\".Двамата ще продължат разговорите и в събота. Говорител на външното министерство на Индия съобщи, че лидерите ще обсъдят развитието на двустранните отношения от стратегическа и дългосрочна перспектива.Отношенията между Китай и Индия датират от столетия, но през последните десетилетия се характеризират с конкуренция за лидерство в Азия.Държавите водиха гранична война през 1962 г., а през миналата година влязоха в 10-седмични сблъсъци в съседната държава Бутан. Ню Делхи също е обезпокоен от опитите на Китай да изгради стратегически и икономически връзки с Шри Ланка, Малдивите и Пакистан.Китай пък от своя страна недоволства от индийското гостоприемство към живеещия в изгнание тибетски духовен лидер Далай Лама.Пекин има претенции към 90 000 квадратни километра територия в североизточната част на Индия, докато Ню Делхи твърди, че Китай е окупирал 38 000 квадратни километра индийска територия в платото Аксай Чин, западната част на Хималаите. Двете страни са провели най-малко 20 срещи за обсъждане на граничните си претенции, но без да постигнат значителен напредък.", "date": "2018.04.27", "title": "Китай към Индия: Можем заедно да оказваме световно влияние"}
{"url": "https://news.bg/world/tramp-raztseluva-merkel-predi-razgovorite-v-beliya-dom.html", "text": "Президентът на САЩ Доналд Тръмп разцелува германския канцлер Ангела Меркел при посрещането й в Белия дом, информира АП.Меркел пристигна във Вашингтон за частна среща и работен обяд. Двамата се очаква да обсъдят световната търговия и международни въпроси в областта на сигурността.Тръмп посрещна канцлера на Германия пред Белия дом. Той се ръкува с нея и я целуна по двете бузи.Визитата е на фона на спекулациите, че Тръмп може да изтегли САЩ от иранската ядрена сделка. Германия вярва, че Вашингтон трябва да остане в споразумението. Друг въпрос, който тревожи Меркел, е новите мита на САЩ върху вноса на стомана и алуминий, които могат да засегнат ЕС от началото на следващия месец.Посещението на Меркел идва след срещата на френския лидер Еманюел Макрон с Тръмп във Вашингтон.На срещата с Меркел Тръмп заяви пред журналисти, че САЩ \"няма да бъдат изиграни\" що се отнася до мирните преговори с КНДР. Той поясни, че разговорите за Корейския полуостров \"никога не са достигали толкова далеч\".По-рано днес лидерът на КНДР Ким Чен-ун и президентът на Южна Корея Мун Дже-ин направиха историческа среща.", "date": "2018.04.27", "title": "Тръмп разцелува Меркел преди разговорите в Белия дом"}
{"url": "https://news.bg/int-politics/istinsko-chudo-liderite-na-dvete-korei-pishat-istoriya.html", "text": "Те идват от два различни свята: адвокатът по човешки права Мун Дже Ин от Юга, а от Севера - \"ужасното дете\" на международната политика Ким Чен Ун. Докато прагматичният Мун се опитва да хвърля мостове, Ким провокира света със своите ракети. Накратко: един южнокорейски президент, посветил живота си на борбата за демокрация, се среща с един почитан като божество тиранин, който е загрижен най-вече за оцеляването на династията Ким.Край на безмълвиетоВъпреки тези сериозни различия, ледът помежду им бързо се пропука: още в началото на срещата двамата се поздравиха сърдечно в ничията земя между двете Кореи, след което за първи път севернокорейски лидер стъпи на южнокорейска земя. Хванати за ръце, двамата спонтанно прекрачиха още веднъж демаркационната линия, която - по думите на Мун - в бъдеще вече няма да бъде символ на разделението, а на мира. Но и властелинът от Пхенян се усмихваше широко, милваше по главите дечицата с цветята и не спираше да си разменя шеги със сестра си, която неизменно следваше всяка негова крачка.Тази среща е наистина исторически момент. Хилядите журналисти от цял свят, събрали се на мястото на срещата, дори започнаха да ръкопляскат, когато, изненадващо за тях самите, двамата лидери се поздравиха едва ли не като стари приятели.Тази среща слага на безмълвието от последните години. Южна Корея се надява на мирен договор, който да замени сегашното споразумение за примирие. Иска освен това, подобно на САЩ, да убеди Северна Корея да се денуклеаризира, за да може да се започне с изграждането на трайни приятелски отношения. На свой ред Северна Корея държи да бъде призната за ядрена сила. И иска икономически помощи.Да, двете страни се разбраха да се въздържат от взаимни провокации. Разбраха се също така да продължат диалога и дори да възстановят движението на влаковете между двете Кореи. Въпреки това обаче не бива да изпадаме в еуфория. Защото и двете предишни срещи на върха през 2000 и 2007 година породиха големи надежди. Създадена беше дори обща икономическа зона, а разделените корейски семейства получиха възможност да видят отново близките си. Всичко това обаче приключи в момента, когато Пхенян реши да развива ядрената си програма.Истинско чудоОт тази гледна точка е истинско чудо, че сегашната среща премина в една толкова сърдечна атмосфера. Мун е едва от година на власт, но със своята политика на разведряване и с готовността си за диалог той постигна много повече от двамата си консервативни предшественици. Същото важи, впрочем, и за Ким: с ракетите си и със своята ядрена програма той успя да постигне много повече от баща си и дядо си - защото накара света да разглежда Северна Корея като сериозна заплаха. Сега вече Ким може да преговаря наравно със заклетия враг САЩ. Срещата му с Тръмп е след малко повече от месец. А съвсем доскоро беше просто немислима.Затова американският президент ще направи добре, ако се постарае да продължи започналия диалог. Защото е пределно ясно, че директният разговор е много по-полезен от словесните залпове в Туитър. И ако сега действително се направи сериозна крачка към намирането на мирно решение, тогава и Тръмп ще е постигнал повече от предшествениците си.", "date": "2018.04.27", "title": "Истинско чудо – лидерите на двете Кореи пишат история"}
{"url": "https://news.bg/crime/sadat-ostavi-v-aresta-shestima-sluzhiteli-na-dai.html", "text": "Шестима от задържаните 10 служители на ДАИ остават в ареста, постанови Специализираният наказателен съд.Останалите четирима са освободени с парична гаранция от по 5000 лева.Мотивите за налагане на по-леката мярка са, че няма опасност да извършат ново престъпление, предаде bTV.Близо 7 часа продължи заседанието на Специализирания наказателен съд, който разгледа мерките им за неотклонение.Според обвинението задържаните са вземали подкупи, за да прикриват нарушения на пътя. Те са печелели средно 1200 евро на ден.Прокуратурата настояваше всички задържани да останат за постоянно в ареста, защото от събраните до момента доказателства може да се направи извод, че те са извършили престъпленията, в които са обвинени. Освен това, ако бъдат пуснати, те могат да повлияят на свидетели, както и да унищожат документи.Защитниците контрираха, че всъщност ако съдът прецени, те могат да бъдат отстранени от работа и няма нужда от постоянен арест. Освен това всички задържани са с чисто съдебно минало.\"Тези инспектори не издават наказателни постановления и не могат да влияят какво наказание от констатираните нарушения на транспортните фирми ще бъде наложено от наказващия орган\", заяви Иво Найденов, адвокат на двама от обвиняемите.За престъплението, в което са обвинени служителите, законът предвижда затвор от 3 до 10 г.", "date": "2018.04.27", "title": "Съдът остави в ареста шестима служители на ДАИ"}
{"url": "https://news.bg/entertainment/legendata-avva-se-zavrashta-s-dve-novi-pesni-i-virtualen-tur.html", "text": "Легендарната шведска група ABBA записа две нови песни - за първи път от 35 години насам, предаде Би Би Си.Музикантите споделят, че това е \"неочаквана последица\" от скорошното им решение отново да работят заедно.\"Четиримата решихме, че ще е страхотно да се върнем в студиото след 35 години... и се оказа, че времето е спряло.\" - съобщи групата в Twitter.Засега не се съобщава кога двете нови композиции щ есе появят на пазара, но едната от тях - \"I Still Have Faith In You\" ще прозвучи за първи път в ефира през декември, едновременно по Би Би Си и по NBC.От екипа на ABBA съобщават, че новите песни са в познатия стил на групата и същевременно имат ново звучене.Те обаче няма да се изпълняват при предстоящото виртуално турне на ABBA - \"Avatar\".Групата е създадена през 1972 година от Бьорн Улвеус, Бени Андерсон, Агнета Фелтског и Анифрид Линдстад.Те излизат на световната музикална сцена с \"летящ старт\" с победата си на Евровизия през 1974 г. с песента \"Waterloo\". През следващите години групата продава близо 400 милиона плочи.", "date": "2018.04.27", "title": "Легендата АВВА се завръща с две нови песни и виртуален тур"}
{"url": "https://news.bg/world/edin-ot-sazdatelite-na-novichok-otselya-sled-kato-go-blasna-kola.html", "text": "Един от създателите на нервнопаралитичното вещество \"новичок\" - Владимир Угльов, се възстановява след като беше блъснат от кола, съобщават руските медии. Инцидентът е станал в град Анапа на 24 април.71-годишният Угльов е блъснат докато е пресичал на пешеходна пътека. Самият той разказва, че е забелязал връхлитащата кола и е скочил върху предния капак, при което е разбил стъклото с главата си. Приет е в болница с травма на главата и масивни хематоми по тялотоИнформациите са нараняванията са противоречиви. Някои медии съобщават за травми на краката, според други са засегнати единият крак и едната ръка.Според в. \"Билд\" травмите са тежки, руските медии ги определят като леки.Посочва се, че лекарите са назначили томография, но не се съобщава какви са резултатите от нея.Според някои публикации той вече е напуснал болницата, според други очаква да го изпишат.Руските медии пишат, че до инцидента се е стигнало, тъй като шофьорът на колата не е успял да спре навреме. Вероятно ще му бъде наложено административно наказание. Самият Угльов е заявил, че според него става дума за случайно произшествие.Припомняме, с веществото \"новичок\" бяха отровени бившият двоен агент Сергей Скрипал и дъщеря ме Юлия.", "date": "2018.04.27", "title": "Един от създателите на „новичок“ оцеля след като го блъсна кола"}
{"url": "https://news.bg/world/ukaz-na-asad-pozvolyava-da-se-otnema-sobstvenostta-na-bezhantsite.html", "text": "Сирийският президент Башар Асад подписа указ, позволяващ да се отнема имуществото на сирийците, които не представят на властите документи за собствеността си в срок от 30 дни, предаде Дойче веле.Заради новите разпоредби сирийските бежанци може да загубят недвижимостите, които притежават в родината си.Властите ще могат да издават разрешителни за строителство върху части земи, ако собствениците не се явят в посочения срок пред местните органи.Съобщава се, че министърът на жилищното строителство Хюсеин Арнус смята първо да започне проекти в района Баб Амро в Хомс и в някои райони на Алепо и Хараста. Всички тези райони по-рано бяха смятани за бастиони на опозицията.", "date": "2018.04.27", "title": "Указ на Асад позволява да се отнема собствеността на бежанците"}
{"url": "https://news.bg/regions/v-denya-na-truda-zapochva-remontat-na-am-trakiya-na-vhoda-na-burgas.html", "text": "Ремонтът на АМ \"Тракия\" на входа на Бургас започва на първи май. Това съобщи министърът на регионалното развитие и благоустройството Николай Нанков. Отсечката е с дължина близо 8 км. Сега тя е \"в тежко състояние\", според МРРБ.Регионалният министър Николай Нанков на 1 май ще е на инспекция на обекти в Бургас. Очаквам до средата на месец юни, според поетия през миналата година ангажимент, да завърши рехабилитацията на пътя Поморие - Ахелой, каза регионалният министър. Ще се работи също по 7 км от АМ \"Черно море\", пътищата Добрич - Албена, както и по пътя за Златни пясъци, заяви министърът.Очакваните ремонти за тази година са за десните тръби, в посока София, на тунелите \"Ечемишка\" и \"Витиня\", както и мостовите съоръжения в най-критично състояние на АМ \"Хемус\".От ведомството уверяват, че ще продължат започнатите през 2017-а ремонтни дейности по около 40 пътни участъка, сред които са Източната дъга на Софийския околовръстен път, изхода към Благоевград между Владая и пътен възел \"Даскалово\". За ремонт са определени и отсечки в Северна и Северозападна България.Продължава рехабилитацията на пътни участъци със средства от Оперативна програма \"Региони в растеж\" 2014-2020 г. С 300 млн. лв. от нея ще бъдат ремонтирани 27 пътни отсечки. Продължава изграждането и на автомагистрални отсечки. В рамките на тази година ще приключи строителството на още 30 км от АМ \"Струма\", увериха от МРРБ.Започна изграждането на 9,3 км от АМ \"Хемус\" между Ябланица и пътен възел \"Боаза\". До месец и половина ще започне строежа на още 16,5 км между пътен възел \"Буховци\" и пътен възел \"Белокопитово\", отчете регионалният министър.Предстои да започне тръжна процедура за други 52 км от магистралата. Ако бъдат сключени договори по стартиралите тръжни процедури за тунел \"Железница\" и пътя до Калотина, през тази година ще започне работата и по тях.Министър Нанков увери, че се работи усилено и по въвеждането на тол системата. Без нея няма да се реализира амбициозната програма, допълни министър Нанков.", "date": "2018.04.27", "title": "В Деня на труда започва ремонтът на АМ \"Тракия\" на входа на Бургас"}
{"url": "https://news.bg/world/makedoniya-ochakva-skoro-da-si-osiguri-data-za-start-na-pregovorite-s-es.html", "text": "Македония очаква скоро да си осигури дата за започване на преговори за присъединяване към ЕС. Скопие ще ускори прилагането на реформите, необходими за влизане в съюза.Това заяви премиерът на Македония Зоран Заев, цитиран от \"Ройтерс\".Страната си спечели статут на кандидат през 2005 г., но предприсъединителните преговори са блокирани от Гърция заради дългогодишния спор за името на бившата югославска република.Откакто пое властта през 2017 г., Заев засили усилията за разрешаване на спора с Гърция.Атина също блокира членството на Македония в НАТО.\"\", каза Заев след среща с председателя на Европейския съвет Доналд Туск.\"\", добави той.Заев подчерта, че администрацията му ще \"удвои\" усилията за гарантиране, че реформите ще бъдат \"по-ясни, конкретни и ефективни\".В последния си доклад за напредъка на държавите от Западните Балкани Европейската комисия препоръча ЕС да започне преговори за присъединяване с Албания и Македония. Всички страни членки на съюза трябва да одобрят препоръката.Туск е в Скопие за среща на регионални лидери, включително президентите на Хърватия и Словения.", "date": "2018.04.27", "title": "Македония очаква скоро да си осигури дата за старт на преговорите с ЕС"}
{"url": "https://news.bg/crime/gdbop-uchastva-v-mezhdunaroden-kiber-udar-sreshtu-teroristichna-propaganda.html", "text": "ГДБОП участва в международен кибер удар срещу терористична пропаганда. На 25-26 април правоприлагащи органи от държави членки на ЕС, Канада и САЩ предприеха съвместни действия срещу \"пропагандна машина\" на Ислямска държава с цел прекратяване на дейността й.Оперативните действия са координирани от Специализираното звено на ЕС за проследяване на незаконно съдържание в интернет с оглед противодействие на тероризма, екстремизма и нелегалната миграция (EU IRU) към Европейският център за борба с тероризма (ECTC), разположен в централа на Европол.Под ръководството на федералната прокуратура на Белгия и с подкрепата на Евроджъст, компетентни органи от Белгия, България, Франция, Холандия, Румъния, Великобритания, Канада и САЩ участваха в координираните усилия за глобално противодействие на разпространението на терористични материали за неопределен период от време.Разследването започва в края на 2015 г., когато специализираното звено информира всички държави членки на ЕС за възникването на новинарската агенция Amaq и за техническата устойчивост на терористичната онлайн инфраструктура.През 2016 г., благодарение на предоставените данни от страна на държави членки на ЕС и трети страни, са предприети действия по сваляне на мобилно приложение на Amaq и съответната инфраструктура. Вследствие на това лицата, стоящи зад агенцията, започват да изграждат нова и по-защитена онлайн мрежа с цел да затруднят правоприлагащите органи.През юни 2017 г. са извършени нови действия, ръководени от испанските власти от Guardia Civil и с подкрепата на EU IRU и САЩ, насочени към част от онлайн инфраструктурата на новинарската агенция. Благодарение на иззети сървъри и последващ анализ са установени радикализирани лица в над 100 държави.В резултат на изключителното сътрудничество между Отдел \"Киберпрестъпност\" към ГД \"Борба с организираната престъпност\" и партньорите им от EU IRU, федералната прокуратура на Белгия, Евроджъст, Франция, Холандия, Румъния, Великобритания, Канада и САЩ, на българска територия е спрян достъпът до четири сървъра, използвани за разпространение на информация от новинарската агенция на \"Ислямска държава\" - Amaq.", "date": "2018.04.27", "title": "ГДБОП участва в международен кибер удар срещу терористична пропаганда"}
{"url": "https://news.bg/society/bus-s-balgari-ot-burgas-i-karnobat-katastrofira-v-sarbiya.html", "text": "Микробус с българи от Бургас и Карнобат катастрофира в Сърбия. Той се е преобърнал на пътя Ниш - Белград, край Чуприя.Управителката на превозвача \"Евелин Р\" Евелина Пулева коментира пред БТВ, че шофьорът е изгубил управление над превозното средство.\"Има едни колчета, в които се удари и се преобърна\", обяснява Пулева.Бусът е пътувал от Бургас за Белгард, има информация за ранени, а жена с по-сериозна травма и е в болница.По-късно от външното ни министерство съобщиха, че трима български граждани са ранени. Нито един от тях не е с опасност за живота.Към 9.15 ч днес автобус с български туристи на бургаската фирма Евелин-Р, пътуващ за Босна и Херцеговина, се е обърнал на магистралата Ниш-Белград. В него са пътували 19 души - 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. Всеки момент се очаква в Чуприя да пристигне друг автобус на фирмата, който да превози останалите 16 българи, уточниха от ведомството.Българският посланик в Белград Радко Влайков е посетил нашите сънародници в болницата, а консулът Георги Христов в момента е там и е в контакт с тях и с лекуващия ги екип.Министерството на туризма съобщава, че ЕВЕЛИН Р ЕООД е с адрес на дейност Бургас, представлявана от Евелина Димитрова Пулева. Проверка на Министерството на туризма в Националния туристически регистър показа, че фирмата е лицензирана за туроператорска и турагентска дейност от юли 2006 г. и има валидна застраховка до 08.01.2019 г.", "date": "2018.04.27", "title": "Бус с българи от Бургас и Карнобат катастрофира в Сърбия"}
{"url": "https://news.bg/health/v-rodilnite-domove-v-sofiya-sa-imunizirani-95-71-ot-bebetata-sreshtu-tuberkuloza.html", "text": "В родилните домове в София са имунизирани 95,71% от бебетата с БЦЖ ваксини. В останалите възрастови групи са имунизирани 93,38%, съобщиха от Столична регионална здравна инспекция. Ваксината БЦЖ е за защита от туберколоза.Средно 95,1% са имунизираните с комбинирана шесткомпонентна ваксина срещу ДТКаХепБПиХИБ (дифтерия, тетанус, коклюш с ацелуларна коклюшна компонента, рекомбинантна хепатит Б ваксина, инактивирана полиомиелитна ваксина, конюгирана ваксина срещу хемофилус инфлуенце тип Б). Те са преминали основен курс (1-ви, 2-ри и 3-ти прием).Реимунизация с петкомпонентна ваксина ДТКаПиХИБ имат 98,52% от софийските деца. Реимунизация конюгирана пневмококова ваксина имат 97,67% от децата. С комбинирана ваксина срещу МПР - 13 месечна възраст 98,41%; 12 годишна възраст 92,58%;Моноваксина срещу ХепБ в родилен дом е поставена на 95,93% от децата, родени в столицата. Комбинирана четирикомпонентна ваксина срещу ДТКаПи имат 95,04%, отчитат от столичната регионална здравна каса.Повод за този отчет е Европейската имунизационна седмица 23-29 април 2018 г.В защита на ваксините от столичната здравна каса обясняват, че те съдържат изменени форми на вируси или бактерии, които не причиняват заболяване, но \"учат\" имунната система какво да прави ако някога се срещне с истинския, потенциално опасен вирус или бактерия.След имунизация, тялото запомня конкретните \"дразнители\" и при евентуална среща с реалните причинители точните антитела бързо ги разрушават, преди да могат да ни разболеят.При някои заболявания е необходимо прилагането на повече от една доза ваксина през живота, за да се осигури пълна и продължителна защита, обясняват от здравните власти.", "date": "2018.04.27", "title": "В родилните домове в София са имунизирани 95,71% от бебетата срещу туберкулоза"}
{"url": "https://news.bg/world/rusiya-s-agresivna-infovoyna-no-nyama-sgovor-s-tramp-zaklyuchi-us-komisiya.html", "text": "Комисията по разузнаване към Камарата на представителите на САЩ   за усилията на Русия да се намеси на президентските избори през 2016 г., съобщават АП и други местни медии.Изготвеният от републиканците доклад бележи край на разследването на комисията, което започна с двупартийни обещания от Републиканската партия и Демократическата партия, но в крайна сметка завърши с кавги и разделение.Републиканците обявиха основните си открития през миналия месец, заключавайки, че не е установена координация между президентската кампания на Доналд Тръмп и Русия.\"Не са открити доказателства\", че кампанията на Тръмп е \"\", пише в документа.Но комисията установила, че кампаниите на Тръмп и Хилари Клинтън са взели лоши решения и са предприели необмислени действия.Комисията обаче е открила, че Русия се е опитала да сее разногласие в САЩ чрез кибератаки и социалните медии. Документът заключава, че \"най-малко през последното десетилетие Русия е водила агресивна информационна война срещу Запада\", използвайки \"прозрачността, свободата на словото и правните норми в западните демокрации\".Части от публичния доклад са засекретени заради националната сигурност на държавата. Републиканците обявиха, че ще притиснат разузнавателните агенции да разкрият повече информация.Заключенията в доклада са отхвърляни от демократите в комисията. Те твърдят, че комисията не е разпитала достатъчно свидетели и не е събрала достатъчно доказателства, за да подкрепи откритията си. Демократите обявиха, че ще продължат разследването.Докладът е от 253 страници.", "date": "2018.04.27", "title": "Русия с агресивна инфовойна, но няма сговор с Тръмп, заключи US комисия"}
{"url": "https://news.bg/regions/verizhna-katastrofa-na-tsarigradsko-shose-kam-tsentara-na-sofiya.html", "text": "В петък късен следобед стана верижна катастрофа на булевард \"Цариградско шосе\" в столицата, съобщиха Нова телевизия и БГНЕС. В инцидента са се ударили четири автомобила, от които единият е джип.Пътно-транспортното произшествие стана в района на София Тех Парк в посока квартал \"Изток\". Заради инцидента се е образувала сериозно задръстване.", "date": "2018.04.27", "title": "Верижна катастрофа на \"Цариградско шосе\" към центъра на София"}
{"url": "https://news.bg/comments/koreyskata-sreshta-malkata-stapka-otlozheniyat-skok.html", "text": "Пред полезрението на поне три хиляди репортери от цял свят, севернокорейският вожд Ким Чен-ун прекрачи демилитаризационната линия, отделяща двете държави на полуострова от 1953 г. насам. Ако имаше нещо, което да изпреварва изобщо вниманието, насочено към тази уникална среща, то това бе ентусиазмът, който вече се излива като водопад от медиите.Логичният резултат на пиянството обаче е махмурлукът. Критичното мислене е полезно, за да си спестим главоболието на другия ден. Същото важи и за провелата се среща между Ким Чен-ун и южнокорейския президент Муун Дже-ин.Да изпием превантивно хапчето за глава, така че ентусиазмът на деня да не рикошира в дискомфорт на последващата заран. А и още днес е полезно да придружим коктейла от ентусиазъм с гарнитура от съображения.Ким Чен-ун не отиде доброволно на тази среща, а по-скоро бе принуден от обстоятелствата. А те бяха повече от неблагоприятни за него: САЩ увеличиха военното си присъствие в и около Южна Корея, а Китай изпълняваше повече от всякога икономическите санкции, наложени от ООН спрямо режима в Пхенян. На практика, Ким Чен-ун бе пресиран икономически и военно в ускорен порядък. Т.е тук възниква въпросът: колко време Ким Чен-ун би правил нещо, което всъщност да не иска?Добавете към това и информацията, която се появи тези дни: в края на миналата година основният оперативен ядрен полигон на Северна Корея в планината Мантап е претърпял невъзстановимо разрушение. Последното, ако е вярно, на практика стопира провеждането на нови ядрени тестове от страна на режима в Пхенян в близко бъдеще. Може би това обяснява защо толкова щедро преди седмици Ким Чен-ун реши да се откаже от нови ядрени опити.Голямата заслуга за мотивирането на северно-корейския водач да промени курса на политиката си - от противопоставяне към търсене на сътрудничество - обаче е най-вече на американския президент Доналд Тръмп, а не толкова на неговия южнокорейски президент Муун Дже-ин. Ким Чен-ун прекрачи демилитаризационната зона между двете държави не защото бе очарован от концепцията за диалог и сътрудничество, предлагана му от южнокорейския държавен глава, а понеже бе стреснат от несдържаността и импровизираното поведение на Доналд Тръмп.А това е важна поука, която касае успешната методика, с която трябва да се адресират тоталитарния тип държави. И може би, без да изчерпва, но поне подсказва защо например Барак Обама не успя да постигне подобен успех (не само спрямо Северна Корея).Съображение от друг вид, насочено срещу изпреварващия оптимизъм на срещата е, че ситуацията на корейския полуостров не зависи в същата степен от двустранните отношения между Сеул и Пхенян, колкото от интересите на САЩ и Китай. И тук вече влизаме в една много по-деликатна материя, която не може да се \"побере\" в обектива на камерата, \"хванала\" в полезрението си прегръдката между Муун Дже-ин и Ким Чен-ун.Стратегическият интерес на САЩ не предвижда трайно разрешаване на конфликта на корейския полуостров. Поради три взаимосвързани причини.Първата е, че подобно развитие на нещата би отнело алибито на Вашингтон да присъства военно в Южна Корея и Япония. А тези войски, разположени там, имат много по-голяма цел от Пхенян: и това е сдържането на Китай.Втората, наличието на режима в Пхенян и неговото невротично поведение бе чудесен аргумент на държавите около Северна Корея да търсят американското присъствие и сътрудничество (без Китай и Русия). В основата на сравнително проамериканската политика на Япония и Южна Корея стои отново страхът от експанзията на Китай, а Северна Корея бе по-скоро вторичен феномен.Третата, доколкото САЩ не оценяваха сериозно заплахата от Северна Корея, последната бе използвана като аргумент за конструирането на военни и икономически \"арки\", насочени срещу Китай.Именно поради това китайската държава ревизира силно своята политика спрямо Ким Чен-ун - от такава на подкрепяща режима в Пхенян, към онази, която започна да го санкционира. Пекин чудесно знаеше, че наличието на Ким Чен-ун просто допринася за нарастващото \"сглобяване\" на американско-японското и американско-южно-корейското военно и икономическо сътрудничество в региона на Източна Азия.Да добавим също така, че е трудно да говорим за единна американска позиция по въпроса. От една страна, има политическата такава, групирана около американския президент Доналд Тръмп. Последният е по-скоро заинтересован от сключването на сделка със севернокорейския режим, тъй като това ще допринесе за утвърждаването на лансирания от него имидж на президента като deal-maker.Друга, но и конкурентната американска позиция, която можем да наречем по-скоро експертна, мисли обаче в друга посока. Логиката й вече бе загатната в текста: Ким Чен-ун, въпреки публичните и реторическите си изблици срещу САЩ, всъщност беше в услуга на Вашингтон. Ако приемем, че американското присъствие в региона се крепеше на два \"крака\" - икономически и военен - то след като американският президент \"извади\" страната си от Транстихоокаенското споразумение (ТТП), остана само другата опора - военната. Сега и тя може да се окаже компрометирана, ако Северна и Южна Корея вземат, че изненадващо се разберат. Разбира се, има резервни варианти - статутът на Тайван и милитаризацията на южнокитайското море от страна на Пекин.Последващо съображение срещу преждевременния оптимизъм е, че от срещата между Ким Чен-ун и Муун Дже-ин не зависи толкова, колкото от евентуалната такава между севернокорейския водач и американския президент. В този смисъл, с оглед на това, че Сеул и Вашингтон са били в режим на съгласуваност, провелата се днес среща е само уводна спрямо тази, от която действително ще разберем накъде отиват нещата в корейския полуостров.Не на последно място: вижте какво \"излезе\" от срещата и какво се разбраха на нея двамата корейски лидери. А именно: работа в посока на денуклеаризация на корейския полуостров, редуциране на оръжейното \"струпване\", спиране на враждебните актове.Вероятно предстои да видим и други \"жестове\" на добрата воля от страна на човека от Пхенян: допускане на срещи между разделени роднини и семейства от Северна и Южна Корея, така както и премахването от конституцията на държавата разпоредбата тя обезателно да притежава ядрено оръжие.Има обаче много съображения спрямо всичко това. Повечето от споменатите посоки на действие са от предимно символен характер (война в класическия смисъл на думата така или иначе не се водеше от 1953 г. насам).Внимание заслужава само съгласието, изразено от Ким Чен-ун, за денуклеаризацията на страната си. Но тук големият проблем е, че съществува разлика между това, което севернокорейската държава казва, и това, което прави. Да изостави ядрените опити (и тестовете с интерконтинентални ракети), както вече се ангажира Ким Чен-ун, е едно. Да се лиши от наличните му ядрени оръжия и ракетен арсенал обаче е друго. Това е все едно да даде на чужда ръка ключовете от покоите на спътницата в живота му. Но ако последната може да бъде прежалена, то физическото оцеляване на севернокорейския лидер зависи именно от ядрената му колекция.С други думи, тук въпросът допира до това какви механизми за гаранции ще има цивилизованият свят, че Ким Чен-ун ще унищожи ядрените си оръжия (впоследствие, от срещата с американската страна, вероятно ще изникнат и допълнителни изисквания срещу химическите такива и ракетната му програма). Пхенян, на свой ред, също ще поиска изтеглянето на американските сили, разположени в Южна Корея. И тук се сблъскваме с отколешната причина, поради която този конфликт там е толкова траен във времето: нито една от двете страни няма да предприеме първата стъпка доброволно. Защото освен гаранции и механизми за контрол, те нямат и доверие помежду си.Когато Нийл Армстронг прави онази прословута крачка на луната, заяви добре известните думи, че това е малка стъпка за човека, но огромен скок за човечеството. Когато прекоси \"границата\" между двете държави, севернокорейският водач Ким Чен-ун също направи своята малка стъпка. Но за скок за човечеството е рано да говорим и той изглежда по-скоро отложен.", "date": "2018.04.27", "title": "Корейската среща: малката стъпка, отложеният скок"}
{"url": "https://news.bg/education/po-malko-detsa-v-detskite-gradini-i-uchilishtata.html", "text": "През учебната 2017/2018 година в детски градини в България са записани общо 220.9 хиляди деца, или с 1.6% по-малко в сравнение с предходната учебна 2016/2017 година. Това сочат данни на Националния статистически институт (НСИ) относно образованието в Република България през учебната 2017/2018 година. Данните на НСИ са на база основните резултати от проведените годишни изчерпателни изследвания, характеризиращи дейността на образователните институции у нас.Към 1 януари 2017 г. в страната функционират 1 834 самостоятелни детски градини с директор, или с 60 по-малко в сравнение с предходната година. В тях са записани 220.9 хиляди деца, от които 114 хиляди, или 51.6%, са момчета. В сравнение с предходната година броят на децата, записани в детски градини, намалява с 1.6%.Обхватът на децата в предучилищното образование за периода е 78.4%, или с 1% по-малко спрямо учебната 2016/2017 година.Средният брой деца в една детска градина за страната е 120, като за градовете е значително по-голям - 156, а за селата - 62. Една група се формира средно от 24 деца, съответно 25 в градовете и 19 в селата.Педагогическият персонал, зает в детските градини, е 19.6 хил., и в сравнение с предходната учебна година намалява с 292 души, или с 1.5%. Детските учители са 18.4 хил., или 93.6% от педагогическия персонал.През учебната 2017/2018 година в страната функционират 98 лицензирани частни детски градини, или с 5 повече от предходната година. Те са посещавани от 4 007 деца, или 1.8% от всички деца, записани в предучилищното образование.През 2017 година завършилите средно образование в общообразователни и професионални гимназии са съответно 26.6 хиляди и 21.7 хиляди души.Към 1 октомври 2017 г. учебни занятия се водят в 1 969 общообразователни училища, от които 137 начални, 1 199 основни, 58 обединени, 117 гимназии и 458 средни училища. В сравнение с предходната година общообразователните училища намаляват с 21 броя. Това се дължи на закриване или преобразуване.Учениците в общообразователните училища са 587.8 хил., от които 90.2 хил. са записани в училища в селата. В една паралелка в дневните общообразователни училища се обучават средно по 22 ученици.През учебната 2016/2017 година 16.1 хиляди ученици са напуснали общообразователните училища. От тях 14.1 хиляди в основното образование.Най-голям е относителният дял на учениците, които са заминали в чужбина - 7.6 хил., или 47.3%, следван от дела на напусналите по семейни причини - 5.9 хил., или 36.5%, и на напусналите поради нежелание да учат - 9.5%.През 2017 г. основно образование в общообразователните училища са завършили 101.3 хиляди, а средно образование - 26.6 хил. ученици.НСИ констатира и че в учителската професия преобладават жените, които съставляват 85.3% от общия брой на учителите.Към 1 октомври 2017 г. в страната функционират 76 частни общообразователни училища, от които 6 начални, 27 основни, 18 гимназии и 25 средни училища. В тях са записани общо 9 349 ученици, или 1.6% от общия брой на учениците в общото образование.Професионалното образование и обучение през учебната 2017/2018 година се осъществява в 22 училища по изкуствата, 24 спортни училища, 359 професионални гимназии и 29 професионални колежа с прием след средно образование. Общият брой на учениците в професионалното образование е 142.0 хиляди.Данните на НСИ сочат, че в професионалното образование преобладават момчетата, които са 60.2% от общия брой.През 2017 г. средно образование в училищата по изкуствата, спортните училища и професионалните гимназии с диплома са завършили 21.7 хил. души. Степен на професионална квалификация по съответните програми е придобита от следния брой учащи:- 413 ученици са получили първа степен професионална квалификация в професионалните паралелки;- Втора и трета степен професионална квалификация през 2017 г. са придобили съответно 2.9 хил. и 13.2 хил. ученици;- 691 ученици са придобили четвърта степен професионална квалификация в професионалните колежи с прием след завършено средно образование.През учебната 2017/2018 година общият брой на студентите в България, записани в четирите образователно-квалификационни степени \"професионален бакалавър\", \"бакалавър\", \"магистър\" и \"доктор\", е 236.3 хил., което е с 13.6 хил., или с 5.4%, по-малко в сравнение с предходната учебна година.Колежи (образователно-квалификационна степен \"професионален бакалавър\")През учебната 2017/2018 година за придобиване на образователно-квалификационна степен (ОКС) \"професионален бакалавър\" в колежите се обучават 8 527 студенти, като спрямо предходната година техният брой намалява с 1 808 души, или със 17.5%. От общия брой студенти в тази образователно-квалификационна степен 1 622 души, или 19.0%, са записани в частни колежиНай-голям е броят на дипломираните по специалности в следните области на образованието:- \"Здравеопазване\" - 746 души;- \"Технически науки и технически професии\" - 444 души;- \"Персонални услуги\" - 386 души;- \"Бизнес и администрация\" - 331 души;- \"Образование\" - 105 души.Университети и специализирани висши училища (образователно-квалификационни степени \"бакалавър\" и \"магистър\")През учебната 2017/2018 година за придобиване на образователно-квалификационни степени (ОКС) \"бакалавър\" и \"магистър\" в университетите и специализираните висши училища се обучават 221.2 хил. души, като спрямо предходната година техният брой намалява с 11.6 хил., или с 5.0%. В частни учебни институции се обучават 28.5 хил. студенти, или 12.9% от записаните в ОКС \"бакалавър\" и \"магистър\".През учебната 2017/2018 година студентите - български граждани, са 207.0 хил., или 93.6% от всички студенти в университети и специализирани висши училища, и в сравнение с предходната година техният брой намалява с 12.9 хил., или с 5.9%. Чуждестранните студенти са 14.2 хил., което е с 10.0% повече спрямо миналата година и с 32.2% повече спрямо учебната 2013/2014 година.Най-голям е броят на чуждестранните студенти от Гърция - 25.8%, следвани от тези от Обединеното кралство - 14.1%, Турция - 10.5%, Германия - 8.6%, и Украйна - 5.4% от общия брой чуждестранни студенти.През 2017 г. в университетите и специализираните висши училища в страната са се дипломирали 53.3 хил. души, от които придобили ОКС \"бакалавър\" са 28.9 хил., а ОКС \"магистър\" - 24.3 хиляди.Броят на дипломираните е най-висок в области на образованието \"Бизнес и администрация\" - 16 244 души, \"Науки за обществото и човешкото поведение\" - 6 535 души, и \"Технически науки и технически професии\" - 4 959 души. Наблюдават се различия при дипломираните в областите на образование по пол.Образователна и научна степен \"доктор\"Към 31 декември 2017 г. у нас се обучават общо 6 564 докторанти. В сравнение с предходната 2016 г. броят им намалява със 174 души, или с 2.6%.През 2017 г. образователна и научна степен \"доктор\" са придобили 1 423 души, от които 760, или 53.4%, са жени. Наблюдават се съществени различия в структурата на дипломираните мъже и жени по области на образование.", "date": "2018.04.27", "title": "По-малко деца в детските градини и училищата"}
{"url": "https://news.bg/society/ministar-dimov-otkri-v-ruse-izlozhba-za-parvite-ekoprotesti-u-nas.html", "text": "Министърът на околната среда и водите Нено Димов откри в Русе изложба за първите екопротести в България, съобщиха от МОСВ.\"Онова, което направиха русенци преди 30 години беше не просто борба за чиста околна среда, а за държава, която не феодализира своите граждани, която е благосклонна, а не тиранин - борба за свобода, ако щете. Това начало е много повече от борба за чист въздух, тя е за бъдеще, зависещо от нас самите - базирано на семейството, на ценностите на местната общност, на патриотизма\", каза Димов.Документалната изложба е под надслов \"Зараждане на гражданското общество в България (1987-1989)\". Тя е част от тематичен научен семинар в две части: свидетелства - \"Съвременниците разказват\" и \"Медиите като огледало на историята\" и част втора - 30 години по-късно.\"Идвам от Регионалната инспекция, където имаше протестиращи. Радвам се, че живея в държава, в която това може свободно да се случва, защото когато вие, русенци протестирахте, рискът беше огромен - днес може би е модерно. Трябва да си даваме сметка какво поехте вие на плещите си преди 30 години и искрено благодаря на тези смели жени, които започнаха\", допълни Димов.Експозицията е подредена във фоайето на ректората на Русенския университет \"Ангел Кънчев\". Тя бе открита от председателя на Държавна агенция \"Архиви\" и ръководител на едноименния проект доц. д-р Михаил Груев. \"Няма по-емблематичен случай на гражданска активност и на гражданско действие у нас през целия тоталитарен период от съпротивата на русенци\", заяви доц. Груев.В Инициативния комитет за отбелязване на 30-годишнината от първите екологични протести в България са народният представител Искрен Веселинов, доц. д-р Михаил Груев, проф. дфн Пенка Ангелова, председател на Международно дружество \"Елис Канети\". В него е и д-р Веселина Антонова - координатор на проекта, автор на изложбата \"Зараждане на гражданското общество в България (1987-1989)\". Тя е и съавтор на документалния филм \"Шест жени\" и на книгата \"Демонтаж\".На събитието присъстваха и участници в първите екологични протести. Министър Димов разговаря с майките, които са били инициатори на първите протести. Гостите на събитието разгледаха и инсталацията на учениците от Националното училище по изкуствата \"Проф. Веселин Стоянов\", наречена \"СМОГ\".През есента изложбата \"Зараждане на гражданското общество в България (1987-1989)\" ще бъде показана и в София.", "date": "2018.04.27", "title": "Министър Димов откри в Русе изложба за първите екопротести у нас"}
{"url": "https://news.bg/entertainment/obrazovatelna-razhodka-kray-zhivotnite-za-130-ta-godishnina-na-stolichniya-zoopark.html", "text": "По повод навършването на 130 години от създаването на \"Зоологическата градина в София\" от тази събота, 28 април, зоопаркът ще предлага на своите посетители нова образователна рубрика.Инициативата допълва станалата вече популярна кампания за демонстрационно хранене на животните.От парка уверяват, че рубриката ще бъде не само интересна, но и много полезна - ще се покажат всички предизвикателства, новости, успехи и любопитни факти около бъдещото развитие на зоологическата градина.Темата на рубриката утре, 28 април, ще бъде \"Доктор Охболи\". Тогава посетителите на зоологическата градина ще имат възможността да се запознаят с особеностите в работата на един от най-важните специалисти в Зоопарка - ветеринарният лекар.Програмата:11:00 часа - Примати - демонстрационно хранене с участието на ветеринарни лекари от Централна ветеринарна клиника (ЦВК), които ще разкажат за лечението на белоръкия гибон (Hylobates lar) Гиби;12:00 часа - Гиганти - демонстрационно хранене;13:00 часа - Водоплаващи птици в езерото - демонстрационно хранене;13:30 часа - Щрауси - демонстрационно хранене;14:00 часа - Рис - демонстрационно хранене;15:00 часа - Влечуги - демонстрационно хранене;15:30 часа - Големи котки - демонстрационно хранене, по време на което д-р Иван Цветков - ветеринарен лекар към ОП \"Зоологическа градина София\", ще разкаже за спецификите в профилактиката и лечението на заболявания при животни, отглеждани в зоопаркови условия.", "date": "2018.04.27", "title": "Образователна разходка край животните за 130-та годишнина на столичния зоопарк"}
{"url": "https://news.bg/crime/zadarzhaha-2-ma-retsidivisti-za-mnozhestvo-krazhbi-v-severozapadna-balgariya.html", "text": "Криминалисти от Монтана и Видин задържаха 2-ма рецидивисти за множество кражби от кметства и магазини в населени места в Северозападна България.С постановление на Районна прокуратура Монтана е наложена 72-часова мярка за задържане на 41-годишния Д.В. от с. Смоляновци, с криминални регистрации в полицията и осъждан. Вчера той е задържан от служители на РУ - Монтана в населено място в близост до града, след като в сряда в сутринта е избягал от полицейски патрул, пристигнал на сигнал за кражба в магазин в Монтана.Служителите на реда установили на местопроизшествието и 34-годишния П.В. от Монтана, също с криминални регистрации и осъждан. След изтичане на 24 - часовото му задържане, днес е задържан на територията на РУ-Белоградчик. При извършения оглед полицейските служители открили разбит патронника на вратата на магазина, а на около 50 метра от магазина намерили лек автомобил \"Ауди\" с монтанска регистрация, собственост на избягалия Д.В.В канал в близост до автомобила са намерени изхвърлени две отвертки, метален водопроводен ключ, чифт ръкавици и част от дървен клон с прикрепена част от патронник, служеща за заключване. Разследващи полицаи и криминалисти от Видин работят по доказване на кражби осъществени от П.В. и Д.В. през април на териториите на общините Ружинци и Чупрене, област Видин. В заложна къща в Монтана, полицията е открила и иззела телевизор - кражба от кметството в село Протопопинци. Под ръководството на прокурор от Районна прокуратура - Белоградчик продължава работата по образуваните за кражбите във Видинско досъдебни производства.", "date": "2018.04.27", "title": "Задържаха 2-ма рецидивисти за множество кражби в Северозападна България"}
{"url": "https://news.bg/int-politics/partiite-v-yuzhna-koreya-razdeleni-za-rezultatite-ot-sreshtata-na-varha.html", "text": "Основната опозиционна Либерална корейска партия осъди декларацията на двете Кореи след историческата среща между лидерите на двете държави днес, наричайки я политическа шарада (салонна игра) в името на мира, съобщава \"Йонхап\".Лидерът на партията Хон Йон-пьо написа коментара си във \"Фейсбук\" след оповестяването на съвместната декларация, подписана от южнокорейския президент Мун Дже-ин и севернокорейския вожд Ким Чен-ун.Споразумението дава обещание двете страни да се ангажират с пълно ликвидиране на ядрените оръжия на Корейския полуостров и намаляване на военното напрежение.\"В края на краищата срещата на върха не беше друго, а съвместно \"мирно шоу\" ... между Ким Чен-ун и правителството на Мун\", написа Хон.Председателят на консервативната партия разкритикува остро правителството на Мун Дже-ин за това, че \"не можа да обели дума Севера да се откаже от ядрените си оръжия\" и нарече декларацията \"диктовка\" на думите на Ким, прието от Мун.От друга страна, управляващата Демократическа партия нарече резултата от срещата \"историческа декларация, която проправя нов път към мир и облекчаване на напрежението на Корейския полуостров\".Малка опозиционна партия обръща специално внимание на фразата \"пълно ядрено разоръжаване\" на Корейския полуостров, която е изтъкната в съвместната декларация. Но тя повтори позицията, призовавайки за по-осезаеми усилия от страна на Северна Корея за осъществяване на процеса по ядреното разоръжаване.\"Това, което е най-важно, е как ще го приложим това на практика\", подчерта говорителят на партията.Партията за демокрация и мир и Прогресивната партия за справедливост приветстваха срещата на върха.Говорителят на Прогресивната партия за справедливост призова американския президент Доналд Тръмп \"активно да се присъедини към настроението за мир\" за успешна среща с Ким, която масово се очаква да се състои в края на май или началото на юни.", "date": "2018.04.27", "title": "Партиите в Южна Корея разделени за резултатите от срещата на върха"}
{"url": "https://news.bg/world/predotvratiha-teroristichni-ataki-v-moskva.html", "text": "Федералната служба за сигурност (ФСС) на Русия съобщи, че е задържала четирима мъже от сибирски град, които са свързани с ДАЕШ (\"Ислямска държава\"). Те са заподозрени за организиране на терористични атаки в Москва, информира АП.Службата пояснява, че четиримата са от \"спяща клетка\" на ДАЕШ. Те са задържани в района на Москва, след като пристигнали от град Нови Уренгой, Западен Сибир. В съобщението се допълва, че задържаните са подготвяли нападения в Москва, след като са получили заповеди от членове на ДАЕШ в Сирия чрез приложение за съобщения.20 души са задържани в Нови Уренгой по подозрение в подкрепа на групировката.", "date": "2018.04.27", "title": "Предотвратиха терористични атаки в Москва"}
{"url": "https://news.bg/society/manolova-iska-olaf-za-dvoyniya-standart-pri-hranite.html", "text": "Нужен е ОЛАФ (Европейска служба за борба с измамите) за двойните стандарти при храните. Това обяви омбудсманът Мая Манолова на пресконференция в НДК.Тя иска силен европейски орган, който да преследва и налага железни санкции за измами с храни. Тази битка не е просто битка за поредни промени в европейското законодателство, а е битка за справедливост, битка за доверието на гражданите в ЕС, поясни общественият защитник.Манолова е убедена, че идва краят на двойния стандарт при храните. У нас, например, има шоколад, който е с 5% по-малко какао, с по-малко мляко, отколкото същият в Берлин. Разлики има и в натуралните сокове. На Запад са с повече плодово съдържание.Омбудсманът се обяви срещу Европа на две скорости. Тя настоява за единно европейско законодателство в сферата. Манолова предлага и единна методика, по която да работят контролните органи за качеството на храните.Министърът на европредседателството Лиляна Павлова също се обяви срещу двойните стандарти. Всички ние българите сме равноправни европейци, изтъкна министърът. Не сме второ качество потребители, заяви тя.Производител у нас пласира чай с 85% по-скъпо, отколкото в Австрия. Макарони се продават три пъти по-скъпо у нас. В млечния шоколад у нас име шест ядки по-малко, отколкото за западните потребители. У нас в шоколада не се слага дори капка масло. Няма да спрем до тук и ще бъдем безкомпромисни, подчерта министърът по европредседателството.Искаме и сериозни санкции срещу тази дискриминация - 4% от оборота на съответната компания. Павлова се надява и недискриминираните държави да ни подкрепят в инициативата.Анализ на Българската агенция за безопасност на храните (БАБХ) показва, че детски шоколадов десерт у нас не само е с различно качество, но е и по-скъп с 93% от немския вариант и 16% от австрийския. Детски сок е със 147% по-скъп, отколкото в Германия.В понеделник на форум в София ще бъдат представени конкретни данни.", "date": "2018.04.27", "title": "Манолова иска ОЛАФ за двойния стандарт при храните"}
{"url": "https://news.bg/world/severnokoreytsite-na-tamno-za-rezultatite-ot-istoricheskata-sreshta.html", "text": "Телевизионните зрители в КНДР все още са на тъмно за резултатите от историческата среща в Южна Корея, съобщава БиБиСи.Въпреки че гражданите на Северна Корея бяха осведомени с предварително съобщение, че техният лидер ще пътува до селцето Панмунджом за събитието, държавната медия не разкри информация за историческия момент на границата нито в късния следобед, нито вечерта.Водещата история е отразяването на годишнината от рождения ден на Ким Ир Сен в руския печат. Рожденият ден на бившия лидер на КНДР се отбелязва на 15 април като национален празник.Британската медия отбелязва, че в Северна Корея често се съобщават актуални новини със закъснение и изглежда, че перспективите за мир в региона също попадат в тази категория.Междувременно Ким Чен-ун се е върнал в Северна Корея след първата си среща с лидера на Южна Корея.", "date": "2018.04.27", "title": "Севернокорейците на тъмно за резултатите от историческата среща"}
{"url": "https://news.bg/politics/granicharite-izpusnali-da-proveryat-poleta-ot-parizh-sluchayno.html", "text": "Граничарите от Летище \"София\" случайно са изпуснали пътниците от Париж. Това стана ясно от коментара на вътрешния министър Валентин Радев в Народното събрание.Възложил съм дисциплинарно производство, посочи той. След празниците той очаква обобщен доклад с резултатите от проверката на \"Вътрешна сигурност\" в МВР. Още не е ясно дали ще има уволнени служители.Вътрешният министър заяви и че все още се издирва крадецът на линейка. Дано е направил нещо, за да спасява някого, пожела Валентин Радев.Припомняме, в нощта срещу 26 април от Пловдив бе открадната линейка. Специалният автомобил е открит на другата сутрин на паркинга пред болница в София.", "date": "2018.04.27", "title": "Граничарите изпуснали да проверят полета от \"Париж\" случайно"}
{"url": "https://news.bg/crime/tsatsarov-za-zakona-ne-mogat-da-badat-ukoryavani-izpalnitelite.html", "text": "Начинът на осъществяване на ареста не зависи от това кой какви права има. Начинът зависи от това какви са разпоредбите в Наказателно процесуалния кодекс относно присъствието на съответни лица на съответни действия по разследването. Така главният прокурор Сотир Цацаров коментира въпроса с изказването на председателя на антикорупционната агенция Пламен Георгиев за осигуряване на правомощия за арест.Главният прокурор заяви, че искането на Георгиев служителите на антикорупционния орган да имат правото и да арестуват, е въпрос, който изисква известно обмисляне. \"Аз се пазя да давам отговори за законодателни промени толкова бързо\", заяви Цацаров.На въпрос за нарушените правомощия при ареста на Десислава Иванчева, Цацаров заяви, че не е правил изказвания в тази насока. \"Справедливост се постига със следване на разпоредбите на закона. В същото време знам, че тези, които изпълняват закона, не могат да бъдат укорявани за състоянието на закона и да заместят тези, които го създават. Знам също така, че всякакви бързи и непредпазливи законодателни идеи не водят до нещо кой знае колко добре\", допълни той.По думите му е много удобно да се критикува бездействието. \"Действието пречи, защото обезсмисля определени тези. Искахте румънски модел - ето ви румънски модел. Странното за мен, парадоксът за мен е, че хора, които адмирираха картините на румънски министри и кметове, които влизаха с белезници в центъра на Букурещ в сградата на антикорупционната им прокуратура, сега заемат позиции, които общо взето или показват слаба памет или много бърза промяна на личната и политическата им позиция\", допълни Цацаров.Акцията за каналджийство Цацаров коментира с думите, че МВР и прокуратурата си вършат работата.Той отклони въпросите със задържаните лица за хазарт, като изтъкна, че е редно наблюдаващите прокурори да свършат поне част от работата си.", "date": "2018.04.27", "title": "Цацаров: За закона не могат да бъдат укорявани изпълнителите"}
{"url": "https://news.bg/politics/do-2-mesetsa-izlizat-s-novi-merki-sreshtu-futbolnite-huligani.html", "text": "Съвместната работа по новия закон между Министерството на младежта и спорта и Парламентарната комисия по въпросите на децата младежта и спорта стартира преди повече от 6 месеца, след като министър Красен Кралев и председателят на комисията Славчо Атанасов се обединиха около мнението, че настоящият Закон за опазване на обществения ред при спортни мероприятия, приет през 2004 г. е морално остарял.Цел на работната група е да приключи работа по-рано от обявения вече двумесечен срок. След като проектът бъде готов ще бъде представен за обществено обсъждане, както и на футболните и спортните клубове.Председател на работната група е Славчо Атанасов, а в нея ще влязат представители на ММС, МВР, Министерството регионалното развитие и благоустройството, Комисията по вътрешна сигурност и обществен ред, Комисията по въпросите на децата младежта и спорта и Българския футболен съюз.На среща в Парламента днес с участието на представители на Комисията по въпросите на младежта и спорта, ММС и МВР бяха обсъдени идеите на отделните ведомства до момента, като до 11 май, когато е първото заседание на работната група, всяка една институция ще направи допълнителни предложения.Припомняме, връзка с , при който пострадаха двама служители на реда,   срещу футболното хулиганство.Припомняме, състоянието на  се подобрява и , коментира министърът на вътрешните работи Валентин Радев. Министърът обяви, че България не е най-футболната държава в света и трябва да вземем пример от такива държави по отношението на охраняването на футболни срещи.Обвиненият за хвърлената бомбичка се предаде и на 23 април да не освободи 25-годишния Исаев. По-рано адвокатът на задържания заяви, че клиентът му иска да сключи споразумение с прокуратурата и да бъде .", "date": "2018.04.27", "title": "До 2 месеца излизат с нови мерки срещу футболните хулигани"}
{"url": "https://news.bg/int-politics/london-se-oplakva-che-zaradi-es-ne-mozhe-da-nalozhi-po-strogi-sanktsii-sreshtu-rusiya.html", "text": "Великобритания е малко вероятно да бъде в състояние да затегне санкциите срещу Русия по примера на САЩ, тъй като това изисква споразумение с целия Европейски съюз. Това съобщава британското издание The Telegraph, позовавайки се на британския финансов министър Филип Хамънд.По думите му, докато Великобритания е член на Европейския съюз, тя с \"редки изключения\" няма независими възможности за санкции. Хамънд добави, че една от трудностите в работата в рамките на ЕС е необходимостта от постигане на консенсус с 28 страни. Според него това условие често означава \"работа с най-малкия общ знаменател\".\"Вероятно е честно да се каже, че в рамките на ЕС има твърде различна степен на ентусиазъм за по-голям натиск върху тази група хора\", изтъкна Хамънд, имайки предвид руските олигарси, попаднали под ударите на санкциите на Запада. Министърът не е посочил конкретни страни, които възпрепятстват Лондон, но британските медии предполагат, че става въпрос за Австрия, Гърция и Италия.В началото на април Вашингтон наложи нови санкции срещу Москва. Списъкът със санкции включва няколко големи руски олигарси и контролираните от тях компании, по-конкретно Олег Дерипаска и конролираната от него En+ Group, ГАЗ, \"Базов елемент\" и \"Русал\", Виктор Вакселберг и неговата група \"Ренова\", а също Сюлейман Керимов, Кирил Шамалов, шефът на \"Газпром\" Алексей Милер, шефът на ВТБ Андрей Костин и др.", "date": "2018.04.27", "title": "Лондон се оплаква, че заради ЕС не може да наложи по-строги санкции срещу Русия"}
{"url": "https://news.bg/education/glavniyat-prokuror-okurazhi-uchenitsi.html", "text": "\"Професията избира човека, а не човекът избира професията\". Така главният прокурор Сотир Цацаров фокусира дискусията с ученици на пет елитни столични гимназии върху професията на прокурора.Учениците представиха своите есета на теми: \"Ако съм прокурор\", \"Аз обвинявам\", \"Аз - прокурорът\", \"Аз съм прокурор\", \"Обвинение към мисълта\".Всички 29 есета са събрани в сборник \"Ако съм прокурор\". Есетата са на възпитаниците на Национален учебен комплекс по култура с лицей за изучаване на италиански език и култура, Втора английска езикова гимназия \"Томас Джеферсън\", 91 Немска езикова гимназия \"Проф. Константин Гълъбов\", Национална природо-математическа гимназия \"Акад. Любомир Чакалов\" и Второ средно училище \"Емилиян Станев\" са издадени в книга. Освен главния прокурор в дискусията с учениците участваха ръководителят на спецпрокуратурата Иван Гешев и говорителят на Главния прокуор Румяна Арнаудова.\"Не сме в състояние да класираме 29 първи места\", призна Цацаров, представяйки сборника с есета на младежите. Той приветства критичният дух на младежите и изтъкна, че именно те са в най-силната позиция да обвиняват в началото на житейския си път, необременени в начина си на мислене. \"Победители сте всички\", обърна се Цацаров към младежите.В доказателство на думите на главния прокурор, че не човекът избира професията, говорителят на прокурора Румяна Арнаудова призна, че първо е искала да стане лекар. Впоследствие завършвайки право, водещо остава усещането, че с действието си постигаш справедливост. По думите й професията на юриста носи стремежа към справедливост. По правило всички прокурори имат наказателен уклон, защото няма щастливи съдби - има тежко пострадали хора, има хора, които съвсем не са щастливи, че са хванати. \"Възхищавам се на критичния ви дух\", обърна се на свой ред Арнаудова към учениците.", "date": "2018.04.27", "title": "Главният прокурор окуражи ученици"}
{"url": "https://news.bg/crime/zadarzhaha-nad-2-kg-zlato-na-gkpp-lesovo.html", "text": "2 028 грама контрабандни златни изделия задържаха митническите и гранични служители на ГКПП Лесово. Недекларираните златни накити са открити в двойно дъно на чанта при митническа проверка на микробус с пътници.Микробус с украинска регистрация е пристигнал на Митнически пункт Лесово на 25 април в късния следобед от Турция към България. Шофьорът и всички 9 пътници, украински граждани, са заявили, че не внасят нищо за деклариране. При извършената проверка откриват в двойно дъно на една от пътните чанти осем пакета, увити в тъмно тиксо.Съдържанието на пакетите се оказва бижутерски златни изделия с фабрични маркировки, с измерено общо тегло 2028 грама. Установено е, че чантата е собственост на един от пътниците в микробуса - украински гражданин с инициали Р.П. Контрабандните златни изделия са иззети и подлежат на отнемане в полза на държавата.По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Ямбол. Общо 2 642 грама златни накити с пазарна цена над 200 000 лева са задържани на Митнически пункт Лесово само през последните десет дни. Разкрити са 5 опита за контрабанден внос на изделия от благородни метали при извършени съвместни проверки от екипи на митнически мобилни групи и митническите служители на пункта. При един от случаите са открити 336 грама бижута от злато в сутиена на украинска гражданка, пътуваща също с микробус с туристи, селектиран за проверка от митническа мобилна група.Още 118 грама недекларирано злато е открито в дамската чанта на българска гражданка, пътуваща от Турция с лек автомобил, която твърдяла, че е закупила златните накити за сватбен подарък. 90 грама златни изделия и два масивни синтетични камъка-имитации на рубини, са иззети от български гражданин, влизащ в страната от Турция с лек автомобил. 70 грама злато е укрил в дрехите си и румънски гражданин, пътуващ с туристически автобус. Срещу нарушителите са съставени актове за установените валутни нарушения.Окръжна прокуратура - Ямбол задържа за 72 часа 45-годишния Роман П., обвинен, че на 25 април през ГКПП-Лесово, като пътник в микробус, пренесъл през границата на страната от Република Турция в Република България, без знанието и разрешението на митницата, стоки за търговски цели в големи размери: 129 бр. златни пръстени, с общо тегло 371 гр., на стойност 24 115 лв.; 368 бр. златни обеци, с общо тегло 367 гр., на стойност 23 855 лв.; 21 бр. златни игли, с общо тегло 16 гр., на стойност 1 040 лв.; 77 бр. златни висулки, с общо тегло 80,30 гр., на стойност 5 219,50 лв.; 78 бр. златни гривни, с общо тегло 308,60 гр., на стойност 20 059 лв.; 204 бр. златни синджири, с общо тегло 881,90 гр., на стойност 57 323,50 лв., всичко 877 бр. златни изделия с общо тегло 2 024,80 гр. на обща стойност 131 612 лв.", "date": "2018.04.27", "title": "Задържаха над 2 кг злато на ГКПП Лесово"}
{"url": "https://news.bg/world/eksperti-mirniyat-dogovor-na-koreyskiya-poluostrov-tryabva-da-vklyuchva-sasht-i-kitay.html", "text": "Експерти по Северна Корея предпазливи след историческата среща между Ким Чен-ун и Мун Дже-ин заради липсата на подробности и конкретен график за окончателно прекратяване на Корейската война (1950-1953), пише \"Гардиън\".Днес лидерът на КНДР и президентът на Южна Корея Мун Дже-ин проведоха историческа среща, която е първата на най-високо ниво между двете държави от 2007 г. Те се съгласиха да подпишат мирен договор за официално прекратяване на Корейската война (1950-1953) до края на годината. Също така постигнаха съгласие за пълно ядрено разоръжаване на полуострова.Ейбрахам Денмарк - бивш заместник-министър на отбраната на САЩ за Източна Азия и директор на Програмата \"Азия\" в Международния център за научни сътрудници \"Удроу Уилсън\", заяви, че след историческата среща възникват два очевидни въпроса. Според него първият е свързан с това, че мирният договор за прекратяване на Корейската война трябва да бъде подписан от Китай, САЩ, Северна Корея и Южна Корея.Денмарк смята, че трябва да се създаде четиристранен механизъм за преговори за мирен договор, като той не засегне съюза между Вашингтон и Сеул., поясни той., подчерта Денмарк, допълвайки, че това може да засегне възможностите за сдържане на САЩ.Но според експерта това споразумение увеличава очакванията за предстоящата среща между Ким Чен-ун и Доналд Тръмп.Споразумение между Северна Корея и САЩ трябва да включва подробна пътна карта, включително и отстъпки от двете държави, поясни той.Чад О'Каръл, основател на Korea Risk Group, журналист и изследовател със специализация Северна Корея, е на мнение, че един много важен аспект от ангажимента да се сключи мирен договор е обещанието да се постигне до края на тази година - 65 г. от споразумението за примирие между КНДР и Република Корея.Но това, по думите му, зависи от \"активни\" тристранни или четиристранни преговори, които трябва да постигнат много.Той също твърди, че трябва да се приложат и всички съществуващи до момента споразумения и декларации: да се позволяват инспекции на ядрени полигони (1992), насърчаване на икономическото сътрудничество (2000) и възобновяване на туристическите проекти в КНДР (2007).Кристофър Грийн, изследовател в Университета Лайден и един от редакторите на периодиката Sino-NK, коментира, че срещата между двете Кореи е богата на символизъм, но няма конкретни стъпки в приетата декларация.И преди сме чували много. Но има и няколко значими момента: три и четирипартийни преговори за прекратяване на Корейската война, създаване на \"мирна система\" на полуострова и план на Мун да посети Пхенян през есента, отбеляза той.", "date": "2018.04.27", "title": "Експерти: Мирният договор на Корейския полуостров трябва да включва САЩ и Китай"}
{"url": "https://news.bg/world/sedem-uchenitsi-sa-ubiti-i-12-sa-raneni-pri-napadenie-s-nozh-v-kitay.html", "text": "Най-малко седем ученици са убити при атака с нож до училище в Северен Китай, съобщиха властите, цитирани от БиБиСи и АФП.Мъж с хладно оръжие е нападнал група ученици до училище в окръг Мичжи, провинция Шънси, докато са се прибирали от училище.Други 19 ученици са пострадали. Малко по-късно властите уточниха, че 12 ученици са пострадали. Заподозряният е задържан от полицията.", "date": "2018.04.27", "title": "Седем ученици са убити и 12 са ранени при нападение с нож в Китай"}
{"url": "https://news.bg/politics/dbg-dyasnoto-politichesko-prostranstvo-ne-mozhe-da-se-obedini-sega.html", "text": "Дясното политическо пространство не може да се обедини в момента. Желанието на няколко групи хора да обединят десните апарати около себе си не е продуктивно. Нужно е обединение на гражданите, а не на лидерите. Това заяви председателят на \"Движение България на гражданите\" Димитър Делчев на пресконференция в Пловдив.Той поясни, че от партията му обикалят страната и на срещите си питат хората коя е каузата, която би ги накарала да застанат заедно.Делчев увери, че неговата партия ще продължи да се бори за работещи институции и правова държава, в която хората ще могат да се развиват, да гледат спокойно деца.Лидерът на ДБГ засегна и промените в Енергийния закон, които целят увеличаване правата на КЕВР - да може да разследва и сделки, подобни на тази за ЧЕЗ. След целият шум, които се вдигна, отново сме в началото - сделката е непрозрачна, депутатите приеха промени, а не знаят ще важат ли за случая с ЧЕЗ. Тази сделка е съмнителна и трябва да бъде спряна, допълни Делчев.Виолета Донева, член на Изпълнителния съвет на ДБГ, изрази притеснение от промяната на евроатлантическите ценности на България, както и от липсата на свобода на словото, което показа и последното проучване.Вместо да навлизаме в ядрото на ЕС, ние сами се избутваме от там, коментира Найден Зеленогорски, заместник-председател на ДБГ.От ДБГ искаме обединение на дясномислещите граждани около ценности и принципи. България има нужда от силно дясно представителство. Този кабинет стартира като дясноцентристки, а се превърна в националпопулистки. ГЕРБ не е дясна партия, дясното е осиротяло, заяви Зеленогорски.Според Делчо Бакърджиев, член на Изпълнителния съвет на ДБГ, ГЕРБ започва все повече и повече да приема образа на БСП.Създаването на още два десни проекта, които се явиха като конкуренти на Реформаторски блок на последните избори бяха в полза на ГЕРБ и на БСП, давайки им допълнителни депутати. Според него това, което сега се предлага като дясно обединение прилича на тактическо събиране, допълни Бакърджиев.Поставяне на камери по пътищата, свързани с \"умен\" софтуер, разпознаващ лица, искат от Движение България на гражданите.Това е една от мерките за промяна в Наказателно-прецесуалния кодекс, която искат от ДБГ. Тези мерки се налагат заради зачестилите случаи на избягали затворници и данните, че на свобода са около 1000 издирвани.За решаване на този проблем правителството трябва да предприеме незабавни мерки. Една от тях е възможност прокурора да задържи осъдения веднага, а не да чака една седмица докато присъдата стигне на лист в кабинета му.Не знам какво правят в правителството. През 2016 г. беше променен законът и беше дадена възможност да се поставят електронни гривни на затворниците. Вече сме 2018г., а тези гривни все още не са налични, изтъкна пропускът Делчев.", "date": "2018.04.27", "title": "ДБГ: Дясното политическо пространство не може да се обедини сега"}
{"url": "https://news.bg/int-politics/izrael-pak-strelya-po-palestintsi-oon-osazhda-prekomernata-sila.html", "text": "Израелски войници са простреляли и ранили 25 палестинци при протест на границата между Ивицата Газа и Израел, часове след като върховният комисар на ООН за правата на човека разкритикува еврейската държава за използването на \"прекомерна сила\" срещу демонстранти в района през последните седмици, съобщава \"Ройтерс\".Израелските войници също така са използвали сълзотворен газ в ограничената зона от палестинската страна на 40-километровата гранична ограда, в опит да отблъснат демонстрантите от ограждението.Хиляди палестинци са участвали в протеста под наслов \"Марш на завръщането\", който се провежда за пета поредна седмица. Палестински протестиращи и израелски войници са влезли в сблъсъци също така и в Хеброн, като се съобщава за един леко ранен.Комитетът, организиращ протестите, заяви, че маршът през тази седмица е посветен на \"бунтовната младеж\", за да почете хилядите млади хора, които идват да протестират всяка седмица в района на граничната ограда.Протестите ще продължат дори след 15 май, деня, в който палестинците отбелязват Накба (Катастрофата), което е деня на основаването на Държавата Израел. Това обяви лидерът на радикалното палестинско ислямистко движение \"Хамас\" Исмаил Хания в сряда.\"Палестинският народ ще демонстрира през целия месец Рамадан, за да се справи с многото предизвикателства, пред които сме изправени, и преди всичко мирния план, подкрепен от американския президент Доналд Тръмп, наречен \"Сделката на века\", подчерта Хания.\"Ние ще превърнем това споразумение в звучен шамар за администрацията във Вашингтон и всеки, който плете конспирации срещу палестинския народ\", закани се Хания.34 палестинци бяха убити и 5 511 ранени в масовите протести от 30 март насам, съобщиха от Службата на ООН за координация на хуманитарните въпроси.Върховният комисар на ООН за правата на човека Зейд Раад ал Хюсеин настоя, че Израел трябва да прекрати използването на прекомерна сила в Газа, както и че загубата на живот е \"плачевна\" и че \"броят на ранените е зашеметяващ\".Очаква се хиляди палестинци да участват в протестите тази седмица заради нарастващия гняв, особено след погребението на Фади ал Бач в Ивицата Газа вчера. Хиляда са присъствали на погребението на палестинския инженер, работещ за \"Хамас\" по оръжейни проекти, който беше убит в Малайзия и за чиято смърт международните медии посочиха като отговорни израелската тайна служба \"Мосад\".", "date": "2018.04.27", "title": "Израел пак стреля по палестинци, ООН осъжда \"прекомерната сила\""}
{"url": "https://news.bg/crime/obvinyavat-lazar-vlaykov-bil-nevnimatelen-s-pistoleta-ne-e-ubil-tonkev.html", "text": "Лазар Влайков е обвинен в убийство по невнимание на  в края на август 2017 година. Според прокуратурата, Влайков не е взел мерки за сигурност за огнестрелното оръжие.Окръжна прокуратура-Пловдив внесе в Районен съд-Пазарджик обвинителен акт спрямо 45-годишния Лазар Влайков, за това, че като е държал огнестрелно оръжие - пистолет \"Глок 21\" и 45 броя боеприпаси за него, не е взел необходимите мерки за сигурност и особено мерките, предвидени в надлежните правилници и инструкции предвидени в Закона за оръжията, боеприпасите, взривните вещества и пиротехническите изделия, като от това е последвало причиняване на смърт, като деецът не е искал и не е допускал това.Обвиняемият Лазар В. имал разрешение за съхранение, носене и употреба на огнестрелни оръжия и боеприпаси за тях, издадено от РУ на МВР-гр. Септември на 24 ноември 2015 г., което било със срок на действие до 23 ноември 2020 г. На 17 юли 2017 г. той подал заявление по образец до началника на РУ на МВР- гр. Септември за издаване на разрешително за придобиване на късо нарезно оръжие, като представил декларация, че ще го съхранява в метална каса на постоянния му адрес. На 21 август 2017 г. на обвиняемия му било издадено такова разрешение, след проверка на условията за съхранение. Той закупил пистолет \"Глок 21\" и 50 боеприпаси за него, което било регистрирано и описано в контролен талон.На 31 август 2017 г. семейството на Влайков е поканено на рожден ден на 6-годишно момче, син на негов приятел. Гостите се събрали в заведение в с. Виноградец, обл. Пазарджик, като била запазена маса за 20 души. Като тръгвал от дома си, обвиняемият не взел необходимите мерки за сигурност, относно държаното от него оръжие \"Глок 21\" и боеприпасите, като вместо да ги остави в мястото за съхранение, ги поставил в личната си чантичка, взел ги със себе си и с тях отишъл в заведението.В разгара на празненството имало заря, някои от гостите стреляли с газово оръжие. Когато изстрелите от газовите пистолети започнали да намаляват своя интензитет, обвиняемият решил да се похвали с новия пистолет. Той заредил пълнителя и стрелял във въздуха, след което започнал да го показва и предава на други лица, които също стреляли с оръжието. Влайков повикал при себе си убития, за да му покаже пистолета. Наско Тонкев също стрелял няколко пъти във въздуха. По същото време 6-годишното дете, обикаляло около масата и проявило интерес към оръжието. Към 23,50 ч. - 23,55 ч. пистолетът се озовал, по неустановен начин, в ръцете на малолетното момче, което се намирало в градината и произвело изстрел. Куршумът попаднал в областта на горната лява мишница на Тонкев, който станал от пейката, паднал по гръб и починал.Според извършената съдебно-медицинска експертизата, Тонкев е починал от вътрешни кръвоизливи, засягащи аортата, като по време на огнестрелното нараняване е бил обърнат с лявата си част на тялото към дулото на огнестрелното оръжие. По делото са разпитани свидетели, извършен следствен експеримент, изготвени множество експертизи - физикохимични, балистични, съдебно-медицинска и др., от които се доказва, че изстрелът е възпроизведен от малолетното дете. Към настоящия момент обвиняемият Лазар В. е с мярка за неотклонение \"Гаранция\" в размер на 8 000 лева.Предвиденото от закона наказание за престъплението, в което е обвинен Лазар В., е лишаване от свобода от три до десет години.Припомняме, ресторантьорът Наско Тонкев беше  в собственото си заведение. . По-късно той .Три дни след убийството на Тонкев, дъщеря му Деница се обърна към медиите. Тогава тя заяви, че замесеното в случая 6-годишно дете не е било на мястото на стрелбата. Върху детето просто се прехвърляла отговорността, а . Имаше и информация, че непосредствено след изстрела Влайков се е обадил на прокурор от Районната прокуратура в Пазарджик. Заради това от прокуратурата , а на 4 септември главният прокурор Сотир .На 12 септември Окръжният съд в Пловдив потвърди . На 16 септември случаят се разрасна с друг скандал - властите з за разпространение на наркотици. На 26 септември Димитър беше .", "date": "2018.04.27", "title": "Обвиняват Лазар Влайков - бил невнимателен с пистолета, не е убил Тонкев"}
{"url": "https://news.bg/world/kakvo-dogovoriha-kndr-i-yuzhna-koreya-v-sravnenie-s-2007-g.html", "text": "Проведените днес исторически разговори между Южна Корея и КНДР са третата среща на върха между лидерите на двете държави.Първата, провела се през 2000 г., не доведе до договаряне на реални времеви рамки и приетите ангажименти бяха много общи. Но БиБиСи представя основните разлики между споразуменията от 2007 и 2018 г.:2007 г.: Признава се необходимостта от прекратяване на договореното през 1953 г. примирие и \"установяване на траен мирен режим\".2018 г.: Декларация за прекратяване на Корейската война. Договореност за \"активен стремеж\" към организиране на срещи със САЩ или със САЩ и Китай.2007 г.: Очертани са редица икономически инициативи, включително откриване на товарни железопътни услуги между Мунсан и Бондон, финализиране на митнически въпроси.2018 г.: Изпълнение на проектите от 2007 г.Въоръжени сили2007 г.: Двете държави постигнаха \"съгласие да не предизвикват враждебно настроение, да намалят военното напрежение и да разрешат спорните въпроси чрез диалог и преговори\". Планиране на преговори между военните министри за договаряне на военни гаранции.2018 г.: Двете държави постигнаха \"съгласие за пълно прекратяване на всички враждебни действия във всяка област, включително по земя, въздух и вода\". Чести срещи между военните лидери на двете страни.2007 г.: Обща риболовна зона2018 г.: Превръщане на демилитаризираната зона в мирна зона с пълно прекратяване на пропагандата по границата. Практически мерки за създаване на морска мирна зона/ обща риболовна зона.2007 г.: Двете страни да се появят под общ флаг на Олимпиадата през 2008 г.2018 г.: Съвместно участие на международни спортни събития, включително и на Азиатските игри през 2018 г.2007 г.: Разширяване обединението на роднини и насърчаване обмена на видеопослания.2018 г.: Продължаване обединението на разделени семейства, включително програма за семейно планиране на Деня на освобождението на 15 август.", "date": "2018.04.27", "title": "Какво договориха КНДР и Южна Корея в сравнение с 2007 г.?"}
{"url": "https://news.bg/world/rusiya-vidya-samo-polozhitelni-novini-ot-koreyskiya-poluostrov.html", "text": "Русия приветства срещата на върха между двете Кореи като \"много положителна новина\", подчертавайки, че прекият диалог между двете държави на Корейския полуостров е обещаваш, съобщават световни агенции.\"Това е много положителна новина\", каза говорителят на Кремъл Дмитрий Песков, след като лидерите на КНДР и Република Корея проведоха историческа среща на границата, която разделя двете държави., добави той, хвалейки резултатите от разговорите., подчерта Песков.Москва ще приветства всяка нова среща, отговори той на въпрос за планираните разговори между президента на САЩ Доналд Тръмп и лидера на КНДР Ким Чен-ун.В същото време руското външно министерство заяви, че Москва е готова да съдейства за сътрудничество между Севера и Юга, включително в областта на железопътния транспорт и енергетиката.По-рано днес Ким Чен-ун и Мун Дже-ин проведоха историческа среща, която е първата на най-високо ниво между двете държави от 2007 г. Те се съгласиха да подпишат мирен договор за официално прекратяване на Корейската война (1950-1953) до края на годината. Също така постигнаха съгласие за пълно ядрено разоръжаване на полуострова.", "date": "2018.04.27", "title": "Русия видя само положителни новини от Корейския полуостров"}
{"url": "https://news.bg/health/meditsi-ot-loveshkata-bolnitsa-iskat-yasno-badeshte.html", "text": "За трети пореден ден тази седмица медиците от ловешката болница излизат на протест. Те искат да получат забавените си заплати. Искат да знаят и какво е бъдещето на лечебното заведение, съобщи БНР.Работещите в болницата планират днес по обяд отново да блокират движението по една от основните улици в Ловеч. По думите им те вече са решени на крайни действия.\"Затварят се отделения след отделения. Търпението се изчерпа. Колегите в отделенията, които работят, нямат елементарни консумативи, медикаменти. Ние застрашаваме живота на болните\", коментираха с болка лекари и медицински сестри.Ето някои от коментарите, изразени с много огорчение:\"Болница за пример беше, а сега я направиха батак.\".\"Искаме си болницата.\" \"Трябва вече да се сложи край на тази агония.\"\"Липсата на виждане за бъдещето ни - това ни убива.\"От ръководството на болницата продължават да търсят съдействие от Министерството на здравеопазването. Те искат договаряне с кредиторите за вдигане на запорите, за да могат медиците да получат поне заплатата си за януари.От парламентарната трибуна по време на контрола в народното събрание здравният министър Кирил Ананиев обяви, че оздравителният план за ловешката болница вече дава резултат. За първите три месеца загубите са 205 хиляди лева, но това е два пъти по-малко в сравнение със същия период на миналата година, отчете министърът.\"Наистина персоналът на Ловешката болница не е получил три заплати, но от момента, в който разработихме и влезе оздравителният план, няма месец, в който да не са получили своето възнаграждение. Идеята с този оздравителен план беше да създадем такива условия, че да започне да получава повече приходи, за да може наред с връщането на дълга си към кредиторите, да остане нещо, за да се платят част от старите заплати, които те не са получили\", заяви Ананиев.От МЗ са поканили директора на основния кредитор на ловешката болница на разговор, за да се търсят пътища за отмяна на запора.", "date": "2018.04.27", "title": "Медици от Ловешката болница искат ясно бъдеще"}
{"url": "https://news.bg/world/opozitsiyata-v-armeniya-zaplashi-da-boykotira-izborite.html", "text": "Временно изпълняващ длъжността премиер на Армения Карен Карапетян отхвърли предложение на опозиционния лидер Никол Пашинян да проведат разговори, докато антиправителствените протести продължават да разтърсват държавата, съобщава \"Ройтерс\".Демонстрациите са срещу управляващия елит. Те доведоха до оставката на премиера Серж Саркисян в понеделник, но въпреки това протестите не спират.\"\", се казва в съобщение на пресслужбата на кабинета.Пашинян, който води демонстрациите, заяви по-рано, че се е срещнал с президента на страната Армен Саркисян, за да обсъдят политическо решение.Протестиращите настояват Пашинян, бивш журналист, който влезе в парламента като депутат, временно да оглави правителството и да организира нови парламентарни избори.Междувременно Пашинян заяви, цитиран от \"Ройтерс\", че опозицията вероятно ще бойкотира предсрочните парламентарни избори, ако не поеме премиерския пост през следващата седмица.На 1 май парламентът ще избере временен премиер. Пашинян подчерта, че е единственият легитимен избор за поста, макар че той не е член на управляващата партия, която има мнозинство в законодателния орган.На пресконференция Пашинян също призова за двудневно прекратяване на демонстрациите в столицата Ереван, но настоя да продължат в останалата част от страната през този период.", "date": "2018.04.27", "title": "Опозицията в Армения заплаши да бойкотира изборите"}
{"url": "https://news.bg/finance/do-kraya-na-april-podavame-danachni-deklaratsii-za-yanuari-fevruari-i-mart-2018-g.html", "text": "Срокът за подаване на данъчни декларации за първото тримесечие на 2018 година изтича в края на месец април, съобщават от Националната агенция за приходите (НАП).Декларация за дължими данъци (образец 4001) се подава от предприятията и самоосигуряващите се лица, които са изплатили на физически лица доходи по извънтрудови правоотношения, наем или доходи от други източници по чл. 35 от ЗДДФЛ и са удържали авансов данък върху тези доходи. Дължимите авансови данъци се декларират в НАП до края на месеца, следващ тримесечието, през което е изплатен доходът, а именно края на месец април.Декларация за дължими данъци (по чл. 55, ал. 1 от ЗДДФЛ и по чл. 201, ал. 1 от ЗКПО) се представя в НАП и за окончателните данъци, удържани върху доходите на чуждестранни физически лица у нас (например върху възнаграждения за услуги, неустойки, обезщетения, стипендии за обучение в България, доходи от лихви и други). Формулярът се подава и за данъци при източника по Закона за корпоративното подоходно облагане, като например данъци върху дивидентите и ликвидационните дялове в полза на чужди фирми и местни юридически лица, които не са търговци, включително общините.От НАП напомнят също, че предприятията и самоосигуряващите се лица платци на доходи от наем или от управление и контрол, които се облагат с окончателен данък, начислени и/или изплатени в полза на лица, местни на друга държава-членка на Европейския съюз, също предоставят на НАП информация за тези доходи с декларацията по чл. 55, ал. 1 от ЗДДФЛ и по чл. 201, ал. 1 от ЗКПО, подавана за четвъртото тримесечие на годината.От 2018 г. предприятията платци на доходи подават декларацията за дължими данъци (образец 4001) по чл. 55 от ЗДДФЛ и чл. 201 от ЗКПО само по електронен път. Това важи за тези декларации за дължими данъци, за които задължението за подаване възниква след 31 декември 2017 г.За самоосигуряващите се лица платци на доходи няма промяна в начина на подаване на формуляра, т.е. те могат да го представят в НАП, както по електронен път, така и на хартия.Повече информация за попълване на декларациите и за плащане на дължимите данъци клиентите на НАП могат да получат на телефона за информация на НАП, на интернет страницата на агенцията или в офисите на приходната администрация.", "date": "2018.04.27", "title": "До края на април подаваме данъчни декларации за януари, февруари и март 2018 г."}
{"url": "https://news.bg/int-politics/kim-chen-un-obeshta-kray-na-voynata-s-yuzhna-koreya-otkazva-se-ot-yadrenite-orazhiya.html", "text": "Вождът на Северна Корея Ким Чен-ун изрази желанието си да сложи исторически край на конфронтацията на Корейския полуостров и да се върви към обединение с Южна Корея, като най-напред ще помогнат за събирането на семействата, живеещи разделени в двете страни. Това обяви говорителят на президента на Южна Корея Мун Дже-ин, цитиран от световните осведомителни агенции.Според съвместната декларация на двете страни, публикувана след разговорите между двамата лидери, двете азиатски страни са се договорили да проведат преговори със САЩ и Китай за замяна на сегашния режим на примирие с мирен договор. Корейската война в периода между 1950 и 1953 г. приключи без сключването на мирен договор между двете страни. Същевременно двамата държавни глави са потвърдили придържането си към договора за ненападение между двете страни. Те са се договорили Мун Дже-ин да посети севернокорейската столица Пхенян през септември. Друга договорка след историческите преговори е, че демилитаризираната зона, която разделя двете страни и която е най-строго охраняваната граница в света, се превръща в зона за мир.\"Двамата лидери тържествено обявиха пред 80 млн. корейци и целия свят, че няма да има повече война на Корейския полуостров и по този начин започна нова епоха на мир. Южна и Северна Корея потвърдиха общата цел за осъществяването, чрез пълно ликвидиране на ядрените оръжия, на свободен от такива оръжия Корейски полуостров. Южна и Северна Корея споделят възгледа, че мерките, инициирани от Северна Корея са много важни и от решаващо значение за денуклеаризацията на Корейския полуостров и се съгласиха да изпълнят съответните си роли и отговорности в това отношение. Южна и Северна Корея се разбраха активно да търсят подкрепата и сътрудничеството на международната общност за премахването на ядрените оръжия на Корейския полуостров\", се изтъква в съвместната декларация. В изявлението се допълва, че двамата лидери са се разбрали постепенно да намалят въоръженията, за да изградят доверие и да намалят военното напрежение в региона, добавяйки, че генералите на двете страни ще се срещнат през май, за да разрешат редица военни въпроси.Проблемите за премахването на ядрените оръжия от Корейския полуостров, изграждането на мир и подобряването на отношенията между Северна и Южна Корея бяха обсъдени по време на тяхната среща сутринта.\"И двамата лидери проведоха искрен диалог за денуклеаризацията на Корейския полуостров, изграждането на траен мир и насоки за развитието на отношенията между Юга и Севера\", посочи говорителят.Вождът на Северна Корея е предложил да провежда редовни срещи на върха с президента на Южна Корея Мун Дже-ин.\"Нека да се срещаме по-често. Нека да изградим по-добър свят\", изтъкнал Ким след първия кръг от преговорите, приключили в пограничното село Панминчжон.Според Сеул Ким е казал на Мун, че Пхенян \"повече няма да прекъсва вашия сън рано сутрин\", имайки предвид ракетните изпитания.На свой ред Мун предложил, наред с други неща, да се свържат железопътните линии на двете страни.Двамата лидери също така са разменили покани за взаимни посещения в столиците на двете страни, като Мун Дже-ин изразил интереса си да посети свещената планина Паекту в Северна Корея, която се намира близо до столицата Пхенян.Срещата на върха, която се провежда днес, е третата подобна среща след края на Корейската война. Тя се провежда в южната част на демилитаризираната зона, но южнокорейският президент Мун за кратко стъпи на територията на Северна Корея, когато двамата се срещнаха тази сутрин. Стъпването пък на Ким Чен-ун на южнокорейска територия беше първото в историята на лидер на комунистическата държава. ", "date": "2018.04.27", "title": "Ким Чен-ун обеща край на войната с Южна Корея, отказва се от ядрените оръжия"}
{"url": "https://news.bg/politics/ashli-foks-vyarvame-v-sayuz-na-suverenni-darzhavi-ne-v-darzhavata-evropa.html", "text": "Ние не вярваме на държавата Европа, ние вярваме в един почтен съюз на суверенните държави. Това каза Ангел Джамбазки, заместник-председател на ВМРО и член на групата на Европейските консерватори и реформисти в ЕП по време на дискусия с един от важните съветници на британския премиер Тереза Мей - Ашли Фокс, член на Бюрото на групата на Европейските консерватори и реформисти.Дискусията бе за бъдещето на Европейския съюз, миграцията, преговорите за Брекзит и отношенията с Великобритания. \"Ние напускаме ЕС, но не напускаме Европа - оставаме ваши добри приятели и съюзници\", заяви Фокс.Като член на Европейския парламент от 2000 г. Фокс представлява избирателния регион на Югоизточна Англия и Гибралтар. Като представител на консерваторите и реформаторите Ашли Фокс бе категоричен, че са реформатори, защото смятат, че ЕС трябва да се промени. \"Ние вярваме в отделните държави, а не в една обща държава наречена Европа\", заяви Фокс.По въпроса с Брекзит той бе категоричен, че е проява на демократичен избор и въпреки, че самият той е провеждал кампания за оставане в ЕС, уважава решението на британските граждани и е посветил цялото си време на това да напуснат ЕС по най-добрия начин.Така например след Брекзит Великобритания ще настоява за всеобхватно споразумение за свободна търговия, силна връзка в сферата на сигурността в цяла Европа - отбрана и сигурност, продължаване на сътрудничеството в сферата на образованието - Програма \"Хоризонт 2020\" и \"Еразъм\". Ашли Фокс оцени преговорите към момента като \"много трудни\". \"Това не е изненада - много хора в Брюксел не са доволни\", коментира още той.Според него Европа трябва да слуша повече отделните държави и да спре да централизира властта. \"За сега преговорите са достигнали до заключения с оглед финансовите ни задължения и правата на гражданите. Всеки гражданин на ЕС, който живее на територията на Обединеното кралство, ще получи специален статут\", уточни Фокс.Той разкритикува европейската политика по сигурността. По думите му, тя не допринася за нашата сигурност, тъй като се получава дублиране на структури на НАТО, което по-скоро ще намали нашите способности в разузнаването.Напускането на ЕС е израз на желанието на Великобритания да си върне контрола върху законодателството, контрола върху парите.\"Ние сме нетен донор на ЕС - внасяме такса от приблизително десет милиарда паунда, също така да контролираме границите си и кой влиза в нашата държава\", коментира Фокс.По думите му от членството на Великобритания до сега всяка година нетна емиграция във Великобритаия възлиза на 300 хиляди души от ЕС.\"Всички тези хора са дошли да работят усърдно\", коментира още Фокс. Той дори изтъкна, че именно заради нея са пострадали икономиките на държавите от Източна Европа.\"Хората не мигрират във Великобритания, за да вземат помощи, а за да работят\", посочи Фокс и продължи, че колкото и добри да са дошлите, колкото и трудолюбиви да са - все пак това са много хора и натискът върху социалните услуги е голям.\"Британците нямаха съмнение, че икономиката може да пострада, взеха това решение съзнателно, за да възстановят суверенитета си. Дали ще ни е по-добре след Брекзит - зависи от това как се самоуправляваме\", каза още консерваторът.Той разкритикува и решението на Меркел да отвори границите по отношение на мигрантите и го определи като отявлена грешка. \"Обединеното кралство не участва в общата политика по даване на убежище и миграция. Ние имаме собствена политика - вземаме определен брой бежанци директно от лагерите на НАТО\", каза още Фокс.Той изказа и несъгласие с политиката на ЕС да насилва държавите да вземат определен брой бежанци. \"Те трябва да приемат определен брой бежанци, но това трябва да е доброволно по решение на парламента. Тогава бежанците ще бъдат много по-добре дошли на територията на съответната държава. Сега имаме постоянна битка - между тези, които искат да приемат и тези, които не искат да приемат, която ни отклонява от основната цел да помогнем на хората в нужда\", каза още той.\"Бъдещето на ЕС е такова, че то да уважава суверенността на отделните държави. Да прави по-малко, но да го прави по-добре заедно. Една от задачите на ЕП е да създава законодателство. Необходимо е по-малко законодателство\", категоричен бе Фокс.Той посочи, че иска да види ЕП - да наблюдава как се държи ЕК и как точно харчи парите на европейските данъкоплатци. \"Европа на отделните държави, а не обща държава Европа\", е кредото, зад което застават консерваторите.", "date": "2018.04.27", "title": "Ашли Фокс: Вярваме в съюз на суверенни държави, не в държавата Европа"}
{"url": "https://news.bg/crime/sas-spetsaktsiya-v-nyakolko-grada-zadarzhaha-12-dushi-za-kanaldzhiystvo.html", "text": "Със спецакция в няколко града задържаха 12 души за каналджийство, в акцията са участвали служители на ГДБОП от седем териториални сектора и следователи от Специализираната прокуратура.Полицейска операция е предприета от ГДБОП на 22 април  отдел \"Контратероризъм\" и отдел \"Киберпрестъпност\" при ГДБОП-МВР и колегите им от териториалните сектори на главната дирекция в Плевен, Ловеч, Силистра, Добрич, Варна, Пловдив и Перник, като и следователи от отдел \"Следствен\" при СП, под надзора на Специализираната прокуратура.Полицейските действия са насочени срещу организирана престъпна група, занимавала се с превеждане през границата на хора и подпомагане на чужденци да пребивават или преминават в страната и чужбина.Проверени са девет адреса на територията на София и страната, три от които - в условията на неотложност. Претърсване и изземване е осъществено и в два автомобила. Иззети са множество мобилни телефони, сим карти, документи за парични преводи, големи парични суми, както и други вещи, които имат отношение при документирането на престъпната дейност на групата.На единият от адресите е открито туристическо ремарке с изграден тайник за прекарване на хора, с капацитет шест души. Иззети са два луксозни автомобила, използвани от организираната престъпна група - \"БМВ\"\"Х5\" и \"Рейндж Ровер Спорт\".За срок до 24 часа първоначално са задържани 12 души - Ф.Х. на 29 г., сирийски гражданин, с хуманитарен статут в България; И.Й. на 34 г., С.Е. на 32 г.; Г.С на 46 г., М.И. на 41 г., И.Д. на 38 г., Г.К. на 34 г. - всички осъждани, както и Р.Й. на 29 г., С.К. на 25 г., П.К.  на 24 г. и Д.Н. на 43 г., известни на органите на МВР, и 36-годишната Н.С. Установени и разпитани са 21 свидетели по делото.На четирима са повдигнати обвинения, като на двама от тях е наложена мярка за неотклонение \"задържане под стража\" за срок до 72 часа, като след изтичането й, е наложена постоянна мярка за задържане. На двама от обвиняемите е наложена мярка за неотклонение \"парична гаранция\" в размер на 10 000 лева и 2 000 лева. Работата по документиране и доказване на престъпната дейност на групата продължава.", "date": "2018.04.27", "title": "Със спецакция в няколко града задържаха 12 души за каналджийство "}
{"url": "https://news.bg/world/es-zabrani-insektitsidi-koito-ubivat-pchelite.html", "text": "Държавите членки на ЕС подкрепиха предложение за разширяване на частична забрана за използване на инсектициди, известни като неоникотиноиди, които според изследвания са главният заподозрян за умирането на пчелите, информират \"Ройтерс\" и АФП.Ще се наложи пълна забрана за използване на три пестицида на открито: имидаклоприд, произвеждан от Bayer CropScience, клотианидин, разработван от Takeda Chemical Industries и Bayer CropScience, както и тиаметоксам на Syngenta.\"Всички, използвани на открито, ще бъдат забранени и тези неоникотиноиди, които са под въпрос, ще се използват само в постоянни оранжерии, където пчелите не се очаква да бъдат засегнати\", се казва в съобщение на ЕК.", "date": "2018.04.27", "title": "ЕС забрани инсектициди, които убиват пчелите"}
{"url": "https://news.bg/economics/balgariya-podkrepya-izraelskite-firmi-s-interes-za-investitsii.html", "text": "Готови сме да окажем подкрепа на израелските фирми, които желаят да инвестират в България в сектори, осигуряващи висока добавена стойност и повишена конкурентоспособност на икономиката. Това заяви министърът на икономиката Емил Караниколов в хода на конференция на тема \"Технологичния талант на стария континент: Израел, България и ЕС\". Форумът се провежда във връзка с българското председателство на Съвета на ЕС и има за цел да очертае потенциала и възможностите за сътрудничество между двете страни в сферата на високите технологии, иновациите и научното развитие.На събитието Караниколов заяви, че България е една от най-добрите аутсорсинг дестинации. Той очерта икономическите предимства на страната ни с висококвалифицирана работна ръка, стабилна финансова политика, ниски оперативни разходи и добра географска позиционираност, което я прави атрактивна бизнес дестинация.Според министъра един от фокусите на българската икономическа политика са иновациите като основен фактор за устойчив растеж и неслучайно в класация на ЕС. По думите му . \"Страната ни има натрупан капацитет и се разпознава като център за развитие на информационните технологии, с развита стартъп екосистема и с доказана експертиза в управлението на изнесени бизнес процеси\", изтъкна още той.Икономист номер 1 у нас също така призова всички български фирми, участващи в конференцията, да се възползват максимално от възможностите за установяване на трайни контакти с техните израелски партньори.Караниколов е начело на българска бизнес делегация в Израел. В рамките на посещението си там той се срещна с израелските си колеги - министъра на икономиката и индустрията Ели Коен и министъра на науката и технологиите Офир Акунис. По време на разговорите с тях стана ясно, че двустранните отношения между България и Израел през последните 5 години са се активизирали. Според двете страни обаче има сфери, в които сътрудничеството би могло да се задълбочи съществено. Като такива сфери бяха посочени високотехнологичните сектори, селското стопанство, както и в областите на научно-изследователската и развойна дейност. Според икономистите увеличаването на търговия, инвестициите и туристообмена между двете страни е от взаимен интерес.", "date": "2018.04.27", "title": "България подкрепя израелските фирми с интерес за инвестиции"}
{"url": "https://news.bg/world/prezidentat-na-rumaniya-poiska-ostavkata-na-premiera-zaradi-kazusa-s-izrael.html", "text": "Президентът на Румъния Клаус Йоханис поиска оставката на премиера Виорика Дънчила, след като правителството одобри секретен меморандум за преместване на румънското посолство от Тел Авив в Йерусалим и не се консултира с държавния глава, информира \"Ройтерс\".\". Заради това публично й искам оставката\", се казва в съобщение на президента.Правителството на Румъния подкрепи посолството да бъде преместено в Йерусалим, което разгневи президента - има последната дума, тъй като решението може да доведе до нарушаване на международното право.Според румънските закони президентът трябва да вземе окончателното решение за преместването на посолството.По-рано тази седмица Дънчила беше на държавна визита в Израел и тя не се е консултирала с президента преди да напусне страната.Вчера премиерът заяви, че подкрепя Букурещ да премести посолството си в Йерусалим, но призна, че няма достатъчно подкрепа у дома.Провеждаме консултации по въпроса с всички институции в Румъния, каза тя по време на среща с президента на Израел Реувен Ривлин в Йерусалим.", "date": "2018.04.27", "title": "Президентът на Румъния поиска оставката на премиера заради казуса с Израел"}
{"url": "https://news.bg/politics/borisov-iska-balgarski-ucheni-i-predpriyatiya-da-modernizirat-armiyata-ni.html", "text": "Амбицията ни е проектът за модернизиране на машините за Сухопътните войски да бъде реализиран в български предприятия. В процеса да бъдат ангажирани български учени, инженери, механици. Това поиска премиерът Бойко Борисов при посещението си във военноремонтния завод \"ТЕРЕМ - Хан Крум\" в Търговище, съобщиха от МС.Според него, това ще позволи отпуснатите средства от държавния бюджет да останат в България. Ще спомогне за развитие на научния потенциал и за повишаване на жизнения стандарт.Според вицепремиера Томислав Дончев в последните години било по-различно. \"Най-лесно е да се купува, да се харчат парите на данъкоплатците\", коментира Дончев. Той посочи, че желанието на правителството е да бъде ангажиран целият индустриален и научен потенциал на страната. \"Ако този потенциал бъде развит, той ще може да намери и други клиенти\", посочи Дончев.Неговият колега - вицепремиерът и военен министър Красимир Каракачанов обясни, че се очаква на заседанието на министерския съвет на 9 май отново да бъдат разгледани двата проекта за модернизация на Сухопътни войски и на ВВС. В процес е междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов тип боен самолет.Проектът за бойните машини е разработен за 12 години. Той е на стойност 1,22 млрд. лв. без ДДС. Документът предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.Според втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета. Предвижда се осигуряване на средства за наземно обслужване, обучение на състава, първоначална интегрирана логистична поддръжка (за период от 3 години) и въоръжението.", "date": "2018.04.27", "title": "Борисов иска български учени и предприятия да модернизират армията ни"}
{"url": "https://news.bg/society/44-ot-balgarite-namirat-sluchvashtoto-se-s-ivancheva-za-skalapeno.html", "text": "Българите проявяват висока социална чувствителност и желание за далеч по-твърди действия на властта срещу корупцията и престъпността. Високо е очакването за повече обществена, социална и съдебна справедливост. Това показват данни на \"Галъп интернешънъл\" по актуални теми.Казусът с кметът Иванчева поляризира обаче общественото мнение, като 44% намират, че случващото се с Иванчева изглежда по-скоро скалъпено, 34% са на обратното мнение, а цели 22% не могат да преценят. Тези резултати показват, че независимо от силното обществено желание за справедливост, охраната на човешкото достойнство като ценност стои високо в скалата на българите.На фона на социалното разслоение у нас, хората не биха понесли увеличение на цената на тока и автоматично подкрепят всякакви социално звучащи мерки като намаляване на заплатите на депутатите.Ограничаване на рекламата на хазарт, предложено от Валери Симеонов, се възприема добре. На този фон огромно е също и убеждението, че злоупотребите с ТЕЛК са много и трябва да спрат. Скорошното бягство от затвора се оценява като провал на властта, а не като инцидент. Делото срещу Иванчева също не оставя обществото с еднозначни впечатления. Заради високо усещане за несправедливост, българите са склонни да приемат критиките на президента към властта.С великодушното си отношение по казуса с Желяз, показано още в началото, прокуратурата и главният прокурор също печелят на своя страна общественото мнение.42% от българите смятат, че в живота у нас може да се успее преди всичко с повече късмет. 53% смятат, че се успява преди всичко с повече работа. Делът от 42% не е малък и свидетелства за важни народопсихологически особености, за качеството на живот на мнозина, както и за усещането за несправедливост.На този фон 5% от запитаните твърдят, че редовно играят игри като тото, лотария, посягат към форми на хазарт. Те се равняват условно на близо 300 хиляди души. Тези хора харчат средно по 43 лв месечно за такъв тип игри.19%, или над 1 млн. казват, че играят от време на време и харчат средно по 21 лв. месечно. Играещите много рядко са 33% над 1.8 млн. и влагат по 9 лв на месец в това.Общо 57% ат запитаните, или над 3 милиона се оказват играещи, макар и с различна честота. 43% пък са тези, които твърдят, че не играят такива игри. Средно, играещите у нас харчат по 15 лв. на месец. Най-обща калкулация показва, че за такъв тип игри хората харчат по около половин милиард на година. Това е приблизително колкото 5% от ежедневните харчове за хранителни стоки и стоки за бита.Огромното мнозинство - 86% от играещите свидетелстват, че никога не са печелили сума, която да смятат за значима. Сред останалите личат най-вече хора печелили до 99 лв. За по-големи суми свидетелстват малцина, а само 1% от общо всички запитани в изследването твърдят, че са печелили суми над 5 хил. лв.Мнозинство от 68% казват, че не познават човек, който да е спечелил значителна сума. Още по-голямо мнозинство - 81% - смятат, че да се спечели значима сума в такива игри не е лесно. 9% са на обратното мнение, а останалите се колебаят. Данните свидетелстват, че общественият разум и предпазливост по-скоро са запазени, въпреки немалките нива на социално недоволство.На този фон лансираната от вицепремиера Валери Симеонов идея за ограничаване на рекламата на хазарт се възприема добре. 55% се съгласяват със забрана на реклама, но не и на самите игри. 14% са крайни и биха се съгласили даже на забрана на игрите. 27% пък искат всичко да остане както досега. Останалите се колебаят.Мнозинство от 60% са чули за речта на президента, а мнозинство то 69% от тях одобряват критиката към правителството. 19% не я одобряват, а останалите се колебаят. Общото ниво на критичност към властта у нас остава силно, въпреки подкрепата за външнополитическите действия на Борисов, уловена в предишни изследвания. 91% смятат, че скорошното бягство от затвора е атестат за слаба работа на властите, а само 7% приемат, че подобни неща могат да се случват, дори и при добре свършена от страна на властите работа, а обясненията от типа \"Монте Кристо\" не се възприемат.Друга идея от последните седмици - собствениците на по-замърсяващите автомобили да плащат повече, се възприема на принципно ниво. Мнозинство от 66% одобрява. Очевидно обаче тази идея би се натъкнала на обострената социална чувствителност.Тази чувствителност личи в индикатори, като например подкрепата за предложението на Корнелия Нинова за намаляване на заплатите - 91% от запитаните, 84% казват, че в този момент не би могло да понесе увеличение на цената на тока или пък мнозинството от 63%, което се противопоставя на връщането на царските имоти.Високо е и желанието за прекратяване на злоупотребите с инвалидни пенсии - 92% от запитаните споделят, че такива злоупотреби са много и това трябва да се прекрати. Това е още един израз на нарушеното усещане за справедливост.Казусът с кметът Иванчева поляризира общественото мнение, като 44% намират, че случващото се с Иванчева изглежда по-скоро скалъпено, 34% са на обратното мнение, а цели 22% не могат да преценят. Тези резултати показват, че независимо от силното обществено желание за справедливост, охраната на човешкото достойнство като ценност стои високо в скалата на българите.В същото време ясната позиция на прокуратурата по казуса с Желяз и останалите българи, търсени в САЩ, печели симпатии за прокуратурата и главния прокурор - мнозинство от 60% одобрява това, че прокуратурата не потърси задържане на всяка цена за Желяз и другите.", "date": "2018.04.27", "title": "44% от българите намират случващото се с Иванчева за скалъпено"}
{"url": "https://news.bg/crime/demokratichna-balgariya-iskat-distsiplinarno-proizvodstvo-sreshtu-tsatsarov.html", "text": "От Демократична България изпратиха предложение за иницииране на дисциплинарно производство срещу главния прокурор Сотир Цацаров.Предложението е за иницииране на дисциплинарно нарушение по чл. 307, ал.3, т. 3 от Закона за съдебната власт и е депозирано до Инспектората към Висшия съдебен съвет (ИВСС) и до министъра на правосъдието Цецка Цачева.Повод за предложението са интервюта на Цацаров от 25 април тази година. Тогава той заявил в национален ефир следното: \".\" Интервюто на Цацаров се е разпространило и в други медии, обясняват от политическата формация.В друго интервю за онлайн медия, публикувано на 25 април 2018 г., главният прокурор заявил: \"\"Според Демократична България определянето на поведението на политически партии и навеждането на твърдения за обезмисляне на съществуване на политически партии по същността си съставлява партийно-политическа дейност, до колкото пряко засяга партийно-политическия живот в страната.Хипотезите, в които прокурор може да прави преценка и законосъобразно да взема становище за съществуването или несъществуването на политическа партия, са изрично изброени в чл. 16 и чл. 40, ал. 2 от Закона за политическите партии, а случаят с посочените изказвания на Цацаров не попадал в нито една от посочените законови разпоредби.\"Това изказване е действие, което е в пряко противоречие с предвиденото в чл. 9.2 от Кодекса за етично поведение на българските магистрати правило, че \"магистратът не участва по какъвто и да е начин в партийно - политическа дейност и не се намесва в политически или бизнес среди на влияние.\" Действието накърнява престижа на съдебната власт, тъй като поражда съмнение за независимостта и на главния прокурор при упражняване на неговите правомощия\", категорични са от Демократична България.Поради това от политическата формация предлагат на ИВСС и правосъдния министър Цецка Цачева да упражнят правомощията си по чл. 312, ал. 1, т. 3 и 4 от Закона за съдебната власт и да внесат предложение за образуване на дисциплинарно производство спрямо Сотир Цацаров за дисциплинарно нарушение по чл. 307, ал.3, т. 3 от Закона за съдебната власт.", "date": "2018.04.27", "title": "Демократична България искат дисциплинарно производство срещу Цацаров"}
{"url": "https://news.bg/regions/zabranyavat-kolite-po-chast-ot-stolichnata-ulitsa-grancharska.html", "text": "От 27 април до 9 май се забранява влизането на пътни превозни средства по крайните две пътни ленти от южната страна на пътното платно на улица \"Грънчарска\" в участък от 170 метра, считано от кръстовището с улица \"Заводска\" в посока улица \"Каменоделска\", информира Столична община.От 10 май до 29 май се забранява влизането на пътни превозни средства по южната половина на пътното платно на улица \"Грънчарска\" с участък 200 метра, считано от кръстовището с улица \"Заводска\", в посока улица \"Каменоделска\".Движението на пътни превозни средства се извършва двупосочно по северната половина на пътното платно на улица \"Грънчарска\" в същия участък както следва:- в посока от улица \"Заводска\" към улица \"Каменоделска\" - в една пътна лента;- в посока от улица \"Каменоделска\" към улица \"Заводска\" - в две пътни ленти.Промяната в организацията на движение се налага във връзка с реконструкция на улични водопроводи по улица \"Грънчарска\", допълват от СО.", "date": "2018.04.27", "title": "Забраняват колите по част от столичната улица \"Грънчарска\""}
{"url": "https://news.bg/politics/investitsiite-sa-v-realna-ikonomika-i-dobavenata-stoynost-ostava-v-balgariya.html", "text": "\"С истински заводи, с работници, с производство ще сме сигурни, че когато спрат фондовете, икономиката ще е в състояние да поддържа необходимия икономически растеж\", коментира премиерът Бойко Борисов при старта на изграждането на нови производствените мощности на предприятието за преработка на царевица \"Амилум България\" в Разград.Инвестициите вече са в истинската, реалната икономика и добавената стойност остава в България, обясни Борисов. Той припомни, че в процес на изграждане са коридорите 4, 8 и 10, които ще улеснят изнасянето на българската продукция към страните от Западните Балкани и Централна Европа.Борисов посочи, че години наред инвестициите са правени във вериги магазини, банки, ЕРП-та и печалбата е изтичала в чужбина. По думите му, много по-добрата инфраструктура в България, както и по-доброто сътрудничество между бизнеса и институциите, създава условия за ново качество на инвестициите. Борисов дава пример с държавните субсидии за земеделските стопани - над 2,7 млрд. лв., \"за да има царевица, за да има заводи, за да има работни места\".Новата инвестиция е в размер на над 200 млн. лв. Очаква се работните места в завода да се увеличат с още 300. След разширението компанията ще може да преработва 900 000 т царевица годишно. По-голямата част от продукцията на предприятието ще бъде изнасяна за международните пазари и ще доведе до значителен положителен резултат за търговския баланс на България.", "date": "2018.04.27", "title": "Инвестициите са в реална икономика и добавената стойност остава в България"}
{"url": "https://news.bg/world/sasht-i-es-udariha-mediite-na-islyamska-darzhava.html", "text": "Европол и полицията на САЩ удариха основните медии на ДАЕШ (\"Ислямска държава\") при координирана трансатлантическа операция в няколко държави, съобщиха от европейската полицейска агенция, цитирана от АФП.В съобщение на шефа на Европол Роб Уейнрайт се казва, че операцията е нанесла голяма дупка във възможностите на ДАЕШ да разпространява онлайн пропаганда и да радикализира младите хора в Европа.Двудневната операция, проведена в сряда и четвъртък, е последната фаза от кампания, започната през 2015 г. Тя беше насочена предимно към новинарската агенция \"Амак\", използвана от ДАЕШ за разпространение на посланията на екстремистката организация и съобщенията, с които групировката поемаше отговорност за терористични атаки.Ударени са също радио \"Ал Баян\" и медиите \"Халуму\" и \"Нашир\". В съобщението на Европол се допълва, че възможностите за разпространение на терористични материали са компрометирани.В операцията са участвали и други агенции на ЕС. Тя е водена от белгийската федерална прокуратура. Полицията е иззела сървъри в Холандия, Канада и САЩ, а също така цифров материал в България, Франция и Румъния.", "date": "2018.04.27", "title": "САЩ и ЕС удариха медиите на „Ислямска държава”"}
{"url": "https://news.bg/politics/proveryavame-koi-nashi-lichni-danni-se-polzvat-ot-darzhavnata-administratsiya.html", "text": "Всеки българин, който има Квалифициран електронен подпис (КЕП) или Персонален идентификационен код (ПИК) на Националния осигурителен институт може да провери кои негови лични данни се използват в регистри на държавната администрация. Това съобщиха от Министерския съвет.Гражданите могат да видят кои техни данни фигурират в близо 30 регистъра, поддържани от държавната администрация. За проверката е необходим персонален компютър с достъп до интернет. Необходимо е да се види Системата за електронно връчване (https://edelivery.egov.bg), поддържанa от Държавната агенция \"Електронно управление\".Сега услугата за такава проверка е приложима за Имотeн регистър и за Национална база данни \"Население\".Достъпът до регистрите по този начин става малко преди 25 май, когато влиза в сила Общия регламент за защита на личните данни на ЕС (GDPR, 2016/679). В процес на разработка е и друго технологично решение, което ще позволи на гражданите да проверяват кой е имал достъп до личните им данни в регистрите.Преди седмица вицепремиерът Томислав Дончев, който отговаря за електронното управление, призова всички администрации да вземат мерки Единният граждански номер (ЕГН) да не бъде използван самостоятелно за идентификация на гражданите пред институциите.Мярката е средство за предотвратяване на риска от злоупотреба с лични данни. Решението на Комисията за защита на личните данни от месец март тази година разпорежда администрациите да гарантират високо ниво на сигурност при достъпа до личните данни на физически лица чрез използване на поне два критерия за персонална идентификация на гражданите.", "date": "2018.04.27", "title": "Проверяваме кои наши лични данни се ползват от държавната администрация"}
{"url": "https://news.bg/health/otkazaha-invalidna-pensiya-na-babata-na-bayryam.html", "text": "За пореден път семейството на малкия Байрям се сблъсква с наредбите на родната ни система за здравеопазване. Този път ТЕЛК комисия е отказала да даде инвалидна пенсия на бабата на Байрям, която стана донор на бъбрек, за да спаси внучето си.Според решението на комисията бабата на Байрям няма право на инвалидна пенсия. Решението гласи, че жената е с 20% намалена трудоспособност, което бе е основание за получаването на пенсия.Пред bTV бабата на Байрям Селима заяви, че е подала документи за ТЕЛК през месец януари тази година В Стара Загора. Решението на комисията излязло няколко месеца по-късно, в края на месец март. По думите ѝ след разговора с комисията, тя излязла разплакана заради отношението на лекарите към нея.\"Казаха ми да не работя, да не вдигам тежки работи\", разказва жената. Тя сподели и че след операцията възстановяването е бавно, а болките продължавали и до днес.Според решението на ТЕЛК жената е с 20% увреждане и няма право на пенсия. Оказва се, че в България съдбата на всички донори като нея е решена чрез действащата Наредба за медицинска експертиза. Съгласно наредбата при загуба и отпадане на един бъбрек при здрав друг бъбрек, работоспособността на лицето се намаля с 20%.Излиза, че въпреки предписанията на лекарите в Германия, бабата на Байрям трябва да се върне на работа. Към момента семейството се издържа от заплатата на дядото на Байрям и инвалидната пенсия на детето, обяснява още Селима.Припомняме, в началото на миналата година историята покрай Байрям придоби широка общественост. Байрям трябваше да замине за операция в Германия през февруари с осигурени средства за трансплантацията от Фонда за лечение на деца. В последния момент обаче Министерството на здравеопазването не разпиха формуляра за пътуването, защото детето можело да бъде оперирано и в България.След широкия обществен натиск  и замина на 27 март за Германия с баба си, която е неговият .Детето беше оперирано в края на месец юни.", "date": "2018.04.27", "title": "Отказаха инвалидна пенсия на бабата на Байрям"}
{"url": "https://news.bg/health/zatvoriha-detskoto-otdelenie-na-bolnitsata-vav-vratsa.html", "text": "Детското отделение на болницата във Враца затвори врати. В отделението вече не се приемат пациенти, съобщи Нова.Според началниците на отделението и служителите в него причините за преустановяването на дейността му са различни. Ръководството заявява, че отделението спира да приема пациенти заради инфекция. Според медиците пък това се налага заради хроничен недостиг на персонал.Служители в детското отделение на болницата във Враца са категорични, че няма персонал, който да поеме дежурствата за месец май. Това личало и от графика на медиците. Работният график на служителите, който е направен още през месец март, е начертан до днес, 25 април.Случаят коментира доктор Бисер Тодоров, който последен е затворил вратите на опразненото детско отделение. \"Изписах последното дете, което беше налично в отделението и заключих детското отделение, защото след мен нямаше дежурен лекар\", заяви той.Докторът посочва обаче, че според заповедта от ръководството отделението е опразнено заради рота вирусна инфекция. Относно това Тодоров посочи, че детското отделение има разрешение и специално обособен диспептичен сектор, в който се лекуват деца с подобни заболявания, \"тоест да има дете с ротавирусен ентерит в диспептичен сектор на детско отделение е все едно да има дете в детско отделение\", допълни медикът.Причината за затварянето на отделението е известна на всички - няма лекари. Това заяви и д-р Кети Ценова - директор на \"Медицински дейности\" в общинската болница. \"Няма лекари. Те отказват всички варанти, които се предложиха. Отказаха. Държат да си ползват отпуските. Да, това е редно, нормално хората затова имат право на отпуска, но колегите в другите отделения дават извънреден труд, съобразяват се така, че да направят графика\", заяви Ценова.Междувременно в детското отделение работят общо трима лекари, а пенсионер е заел половин щатна бройка. Заради условията медицинските сестри също една по една напускат. Така към момента работен график за детското отделение няма, а и той трудно би могъл да се изготви заради броя на медиците.Развитие по казуса трябва да има около 9 май, но това не е сигурно. Докато ситуацията с детското отделение се изясни, линейки ще превозват спешните случаи в други клиники. По-леките случаи ще трябва да разчитат на собствен транспорт към другите клиники с функциониращи детски отделения или евентуални свободни легла в болници наблизо.Затварянето на отделението предизвика и остра реакция сред родители, които създадоха група в социалните мрежи, в която с общи усилия уговарят и организират транспортирането на децата си до близко населено място с работещо детско отделение.", "date": "2018.04.27", "title": "Затвориха детското отделение на болницата във Враца"}
{"url": "https://news.bg/society/63-hilyadi-trudovi-zlopoluki-u-nas-za-15-godini.html", "text": "За последните 15 години в България са възникнали над 63 хиляди трудови злополуки. Това сочат данни от статистика на Националния осигурителен институт (НОИ).Според данните при трудовите злополуки у нас в този период са загинали повече от 2 хиляди работници.28 април е обявен за Световен ден на безопасност и здраве при работа. Очаква се от КНСБ да поднесат цветя пред паметната плоча, която почита загиналите по време на работа.Припомняме, в края на месец февруари от НОИ констатираха, че само в рамките на изминалата 2017 година в страната са възникнали около . Точният брой - 2 911, от които 2 318 са станали на работното място. Останалите 593 инцидента са при отиване или връщане от работа. Загинали са 94 души.", "date": "2018.04.27", "title": "63 хиляди трудови злополуки у нас за 15 години"}
{"url": "https://news.bg/crime/markovski-ivancheva-ne-e-dokosvala-parite-veshtestvoto-e-preneseno-varhu-neya.html", "text": "Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева. Тя не е докосвала парите. Това заяви пред bTV защитникът на Иванчева Марин Марковски.Адвокатът обясни, че по протокол от действията по задържането на Иванчева веществото е намерено само върху два квадратни сантиметра по външната дясна част на дланта на едната ръка на Иванчева. Според защитника веществото върху ръката на Иванчева е много малко и то е пренесено върху кметицата, докато тя е писала възражение. Тогава върху листа на възражението е бил протоколът за парите, които са броени на място.Разследването е констатирало и че Иванчева е имала малко от веществото и под носа, като се обяснява, че Иванчева сама го е пренесла там.Адвокатът обаче е на друго мнение - той припомняме, че при показната акция по ареста на кметицата полицайка хваща за устата Иванчева, която в този момент вика, че не ѝ е бил осигурен адвокат. \"Има една снимка как полицайка я хваща за устата. В един момент Иванчева вика \"Искам моя адвокат\" и полицайката я хваща за устата. Тази полицайка е с ръкавицата, ето тя е пренесла веществото. Това са фактите\", категоричен е Марковски.Проведен експеримент в студиото на сутрешния блок на телевизията показва, че веществото наистина може да бъде пренесено от един носител на друг само с просто ръкостискане, което подкрепя твърденията на Марковски.Адвокатът определи като детска мечта риториката на прокуратурата, от където заявиха, че \"\".\"Прокуратурата ни връща към детството - светването като коледна елха е в мечтата на прокурора, свързана с детските му години\", отсече Марковски. По думите му цялото дело срещу Иванчева представлява \"низ от компромати, които са изключително примитивни\". \"Когато посредникът е поставил парите в колата и е излязъл, къде са гаранциите, че той демонстративно е поставил парите пред кметицата и зам.-кметицата?\", попита Марковски.Според адвоката няма и нито една среща между Иванчева и Ваклин, на която кметицата да е искала подкуп. Той напълно отрече и твърденията, че има записи, в които кметицата казва \"поставили сме Ваклин на колене, да си плати\". \"Това е абсолютна лъжа. Аз съм чел записите, такъв израз няма. От СРС-та такъв израз няма\", категоричен е Марковски. Нямало и нито едно доказателство, че Иванчева е искала подкуп от 500 хил. лв. от Ваклин. \"Аз съм мъчително притеснен, защото авторитета на прокуратурата означава доказателства и нищо повече\", оцени Марковски.", "date": "2018.04.27", "title": "Марковски: Иванчева не е докосвала парите, веществото е пренесено върху нея"}
{"url": "https://news.bg/tourism/angelkova-obeshta-strog-kontrol-po-plazhovete.html", "text": "Строг контрол на плажовете обеща министърът на туризма Николина Ангелкова по време на парламентарния контрол.По думите ѝ, още в началото на управлението на кабинета \"Борисов 3\" броят на неохраняемите плажове е намален от 106 на 89.Ангелкова увери, че нейното ведомство упражнявало непрекъснат контрол върху стопанисването на плажовете.Миналата година са били извършени 428 проверки. Над 300 000 глоби са били наложени през миналата година.Основните нарушения са недостатъчен брой спасители и неспазване на изискванията за свободна и платена зона.Неохраняемите плажове остават обаче най-предпочитани от плажуващите, по думите на министъра на туризма.", "date": "2018.04.27", "title": "Ангелкова обеща строг контрол по плажовете"}
{"url": "https://news.bg/tourism/pusheneto-na-zakrito-ne-vliyaelo-na-turizma.html", "text": "Либерализацията на режима за пушене в заведенията едва ли ще повлияе на туризма. Това обяви министърът на туризма Николина Ангелкова в Народното събрание за идеята на вицепремиера Валери Симеонов за обособени места за пушене в обществени заведения.За последните две години има ръст от 25% на международните туристи, които са посветили страната, обясни тя. Миналата година над 8 900 000 са чужденците, посетили страната.Ангелкова очаква и тази година ръст на туристите. Забраната за пушене не е оказала влияние на туризма. Те дори ежегодно се увеличават.Не е правен анализ какво ще се случи, ако се върне старият режим. Като непушач тя е против либералния режим. Иначе трябвало темата да се обсъди от широк кръг заинтересовани лица.А за шума по морето тя успокои, че по много места се правела нужната реновация, за да се осигури тишина и спокойствие по морето.", "date": "2018.04.27", "title": "Пушенето на закрито не влияело на туризма"}
{"url": "https://news.bg/crime/izdirvat-kradetsa-na-lineyka-v-plovdiv.html", "text": "Продължават действията по издирването на мъжа, който открадна линейка в Пловдив.Камерите на болницата в областния град са заснели лицето на мъжа. Към момента обаче няма данни неговата самоличност да е установена.Мотивите за кражбата също са неясни. Властите работят по версия, според която линейката е била открадната за транспортирането на болен човек от Пловдив до София, съобщи bTV.Припомняме, през нощта на 25 срещу 26 април линейката беше открадната от паркинга пред болницата в Пловдив. По-късно линейката беше намерена пред столичната болница \"Св. Анна\".Според директора на медицинския център в Пловдив д-р Георги Георгиев от записите на видеокамерите ясно се вижда как младеж и девойка спират с луксозен автомобил пред линейката, правят снимки няколко минути и тръгват. След 10 минути момчето се връща само. За секунди отваря линейката, пали я и тръгва с нея. Оборудването в автомобила е на стойност около 100 000 хиляди лева. Оказва се, че линейката има система за проследявана, чрез която е била открита.", "date": "2018.04.27", "title": "Издирват крадеца на линейка в Пловдив"}
{"url": "https://news.bg/society/gerb-predlagat-arest-na-brakonierite.html", "text": "Депутатите от ГЕРБ внасят промени в Закона за рибарство и аквакултури. Целта е справяне с бракониерите, както обясни Иван Миховски.Промените са в три посоки. Те касаят правата и задълженията на служителите на ИАРА, правата и задължения на самите рибари и административно наказателни разпоредби за бракониерите.Бракониерите вече ще подлежат на строги санкции пред съда. Досега нарушенията им се разминават. За пример Миховски обясни, че има случаи на заловени мрежи, но без заловена риба и затова бракониерът е оневинен в съда. В други случаи дори и хванати с риба пак съдът ги оневинява, защото няма свидетели.Герберите са убедени, че промените ще подпомогнат рибарството. Иван Вълков обясни, че често служителите на ИАРА са нападани. Вече те ще могат да арестуват бракониерите - рибари.", "date": "2018.04.27", "title": "ГЕРБ предлагат арест на бракониерите"}
{"url": "https://news.bg/politics/bsp-s-ofitsialen-hod-za-ostavkata-na-emil-hristov.html", "text": "Депутатите от БСП официално внесоха в деловодството на парламента искането за оставката на заместник-председателя на парламента Емил Христов. Повод е случаят с недопуснатите в сградата на законодателя хора с увреждания.Според Антон Кутев от Левицата действията на Христов показвали цялостната политика на управляващите. Нищо не се е променило за тази една година, отчете червеният депутат. Исканията на хората с увреждания били едни и същи от години и за тях нямало промяна.Социалистите отново осъдиха поведението на Емил Христов. С действията си смятат, че ще подтикнат управляващите да свършат някаква работа. Трябват спешни мерки, отсече Кутев. Надявам се сега да има реакция, допълни той. Социалистът призна, че Емил Христов не разбрал какво става.Припомняме, още във вторник, 25 април, от БСП заявиха, че ще искат оставката на Христов. Мотивът на БСП, представен от депутата Георги Свиленски след заседанието на ИБ на партията беше: \"Ако тези хора в държавната администрация не могат да се справят и да управляват държавата, а имат заблуждението, че могат, нека се оттеглят и да освободят постовете\". Няма как да искаме да бъдем достойни членове на Европа, ако корупцията е навсякъде в държавата, заяви Свиленски.В отговор от ГЕРБ заявиха, че отказват да участват \"в поредния измислен скандал на БСП\". От партията заявиха, че заместник-председателят на Народното събрание Емил Христов вече се е извинил за неудобството, причинено на майките на децата с увреждания. Според съпартийците му, спекулация е, че те умишлено не са допуснати в парламента.", "date": "2018.04.27", "title": "БСП с официален ход за оставката на Емил Христов"}
{"url": "https://news.bg/health/nzok-proveryava-pochinalata-patsientka-v-sofiya.html", "text": "Националната здравноосигурителна каса (НЗОК) разпореди проверка в столичната болница \"Св. Екатерина\". Поводът е случай на починала пациентка, за която се твърди, че не е могла да заплати лечението си, предаде БНТ.Пациентски организации сигнализират, че жената е починала, защото не е могла да плати за лечението си. Тя се нуждаела от поставянето на сърдечна клапа. В същото време от болницата обясняват, че жената е починала заради тежкото си здравословно състояние.Организациите алармират, че жената не е имала необходимите 10 хиляди лева, които трябва да доплати за операцията по поставяне на сърдечната клапа. Според наредбите поставянето на сърдечна клапа възлиза на 50 хиляди лева. От 1 април 40 хиляди лева от тази сума се поемат от НЗОК, а пациентът трябва да доплати останалите 10 хиляди лева. Според пациентските организации тази сума била непосилна за болната, което довело до смъртта ѝ.След сигнала Касата веднага е разпоредила случаят около смъртта на пациентката да се провери. Д-р Галя Кондова от НЗОК обясни, че проверката се извършва от цял екип в болницата и констатациите трябва да са готови в рамките на днешния ден.Служителите на НЗОК проверяват статуса, приемането и цялата история на заболяването на починалата жена.Ако се установят нарушения след приключването на проверката, ще се наложат съответните санкции, предвидени в закона, допълни Кондова. Тя прикани пациентите да подават сигнали в Касата, ако е поискано такъв вид доплащане от тях.", "date": "2018.04.27", "title": "НЗОК проверява починалата пациентка в София"}
{"url": "https://news.bg/health/d-r-lenkov-zdravnata-kasa-se-prevarna-v-otdel-na-finansovoto-ministerstvo.html", "text": "\"Институцията Здравна каса трябва да работи в полза на пациентите и на обществото. С действията си тя се е превърнала в отдел на Министерството на финансите. За тях са важни цифрите, но не и човешките животи\". Това заяви д-р Димитър Ленков, бивш заместник-председател на Българския лекарски съюз пред Нова телевизия.Повод за неговото изказване е липсата на аортни клапи в склада на кардиологичната болница \"Света Екатерина\". Лекарите и пациентските организации алармират, че с наредбата си за по-евтини медицински изделия Касата на практика е опразнила всички болнични складове.\"Самата политика, самото изразходване на средствата става по абсолютно несправедлив начин\", коментира Ангелина Бонева, член на Управителния съвет на центъра за защита на правата на пациентите.Тя акцентира, че пациентите се осигуряват цял живот. \"Къде са отишли парите? В бездънната каца, в която всеки може да бръкне и да си прави, каквото си поиска, стига да е упрявляващ\", допълни Бонева.", "date": "2018.04.27", "title": "Д-р Ленков: Здравната каса се превърна в отдел на финансовото министерство"}
{"url": "https://news.bg/health/sofiya-plovdiv-i-varna-sa-parventsi-po-broy-na-trudovite-zlopoluki.html", "text": "Повече от 2 милиона 780 хиляди души умират ежегодно в резултат на трудови злополуки и професионални болести. Други 2 милиона и 400 хиляди си отиват от болести, свързани с трудовия живот.380 хиляди души умират годишно на самото работно място.Това съобщи вицепрезидентът на КНСБ Иван Кокалов на конференция, посветена на отбелязването на 28 април - Международен възпоменателен ден на загиналите и пострадалите работници при трудови злополуки.По думите ма вицепрезидента на Конфедерацията разходите за преодоляването на последствията на всичко това възлизат на 3.94% от Световния брутен вътрешен продукт всяка година. \"Поради тази причина съм напълно съгласен с това, което каза Цветан Симеонов, председател на Българската търговско-промишлена палата, че най-важното нещо е профилактиката. Тя излиза най-евтино, но човешкият живот няма цена\", каза още той.Според проучването на КНСБ в Европейския съюз умират повече от 3 700 работници при трудови злополуки всяка година.В тази връзка Кокалов посочи, че според данни на НОИ у нас в периода 2000-2015 г., са регистрирани общо 63 626 трудови злополуки, а от тях са загинали 2 072 български работници.През 2016 г. са регистрирани 2 848 смъртни случаи в резултат на трудовите злополуки, а през следходната 2017 година те достигат до 2 911 починали. Общият брой на починалите работници за 2017 г. в резултат на трудови злополуки показва, че има увеличение с 63 злополуки спрямо 2016 година.През първото тримесечие на тази година се наблюдава намаление на броя на трудовите злополуки според доклада на КНСБ. Регистрирани са 688 случая, спрямо 810 за същия период на 2017 година.Най-големият брой на трудови злополуки за миналата година са регистрирани в София, Пловдив, Варна, а с най-малък брой са регистрираните в Силистра, Кърджали и Видин.Вицепрезидентът на КНСБ се закани, че занапред Конфедерацията ще работи много сериозно за разрешаването на този проблем. \"Ние ще продължим да работим в развиването и консултирането на работници в безопасността на работното място\", изтъкна той.", "date": "2018.04.27", "title": "София, Пловдив и Варна са първенци по брой на трудовите злополуки"}
{"url": "https://news.bg/health/uvelichava-se-broyat-na-nuzhdaeshtite-se-ot-kravni-bioprodukti.html", "text": "В кръводарителска акция се включиха военнослужещи от 61-ва Стрямска механизирана бригада в град Карлово и от военно формирование - Враца. За пореден път те участват в акциите на Центъра по трансфузионна хематология на ВМА, съобщиха от ВМА.Нуждаещите се от кръв и кръвни биопродукти стават все повече поради промяната в патологията, заяви проф. д-р Румен Попов - началник на Центъра по трансфузионна хематология във ВМА.Близо 6000 са кръводарителите в Кръвния център на ВМА през 2017 г., като половината от тях са военнослужещи и цивилни служители от подразделенията на Българската армия.Само за последните дни около 250 души от поделенията в Карлово и Враца се включиха в тази благородна кауза, каза полк. проф. д-р Румен.Кръводарителските акции във военните формирования са целогодишни. Те се извършват по предварително утвърден график. Военнослужещите споделят, че за тях това не е задължение, а дълг.Във ВМА периодично се организират кампании с цел насърчаване на безвъзмездното кръводаряване. Такава предстои и в началото на месец юни, когато ще бъде отбелязан и Международният ден на кръводарителя. Извън тези кампании, всеки желаещ може да го направи в Кръвния център на ВМА, всеки ден от 8.00 до 16.00 часа.", "date": "2018.04.27", "title": "Увеличава се броят на нуждаещите се от кръвни биопродукти"}
{"url": "https://news.bg/economics/do-30-april-podavame-deklaratsiite-za-oblagane-na-dohodite.html", "text": "Срокът за подаване на декларациите за облагане на доходите изтича на 30 април 2018 г. Дотогава трябва да се преведе и декларираният данък за довнасяне, напомнят още от НАП. Най-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП.Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията. До момента в цялата страна са приети 435 000 декларации, като почти половината от тях са изпратени в НАП по електронен път - с ПИК или електронен подпис.От НАП напомнят също, че от тази година дължимите данъци и осигурителни вноски могат да се превеждат без такси с банкова карта. Това става по два начина - чрез е-услуга, достъпна чрез Портала за електронни услуги на НАП, както и чрез инсталираните физически ПОС терминали на работните места в салоните за обслужване на Агенцията. Плащането на задължението към хазната може да стане и във всяка банка с попълване на вносна бележка за плащане към бюджета.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.", "date": "2018.04.27", "title": "До 30 април подаваме декларациите за облагане на доходите"}
{"url": "https://news.bg/crime/razkriha-nelegalna-rabotilnitsa-za-tyutyun-v-blagoevgradsko.html", "text": "При спецоперация служители на ГПУ- Благоевград откриха над 800 килограма тютюн и нелегална работилница за обработка му.Извършена е проверка на бивш дърводелски цех в село Пороминово, община Кочериново. В специално обособено помещение гранични полицаи откриват 27 бали с жълто-кафява листна маса, всяка с тегло около 30 кг. Общото им тегло е над 810 кг.Полицаите откриват и машина за рязане на тютюн, приспособления за преработка на тютюна - бидони пълни с течност и един чувал с около 20 кг нарязана листна маса.За случая е уведомена районната прокуратура в Дупница, образувано е досъдебно производство. Задържани са двама мъже от района на община Хаджидимово, наематели на бившия цех. Работата по случая продължава.", "date": "2018.04.27", "title": "Разкриха нелегална работилница за тютюн в Благоевградско"}
{"url": "https://news.bg/politics/bsp-sled-pocherpka-napravili-skandala-s-emil-hristov.html", "text": "Депутатите от ГЕРБ защитиха съпартиеца си Емил Христов. Нямаме намерение да се поддадем на подобни провокации на БСП, организирани след един рожден ден, който течеше паралелно с този скандал, заяви Тома Биков.Част от тези хора току-що бяха станали от масата и отидоха да правят скандал в парламента, недоволен е той. Герберът бе категоричен, че социалистите паразитирали върху проблемите на хората.Ще загубим още един парламентарен ден заради това, че БСП нямат идеи, реални предложения за законопроекти, смята Биков. Герберите стояли зад заместник-председстеля на парламента, издигнат от тяхната партия.Внесената в деловодството на парламента оставка била опит на БСП да превърне един технически проблем в политически. Биков съзря в това още симптом е на безидейност и опит за превръщане на парламента в сцена фарсове и гротески.", "date": "2018.04.27", "title": "БСП след почерпка направили скандала с Емил Христов"}
{"url": "https://news.bg/regions/bratyata-yuzeirovi-s-prisada.html", "text": "Предадените на съд за проповядване на национална, етническа и религиозна към България братя Юзеирови получиха осъдителни присъди, глоби и обществено порицание.Росен и Атанас Йорданови, по-известни като братя Юзеирови, бяха признати днес от състав на Шуменския районен съд за виновни и получиха осъдителни присъди, обществено порицание и глоба за проповядване на национална и етническа омраза към българската нация, българския етнос и омраза на религиозна основа. Присъдите им бяха прочетени в тяхно отсъствие, тъй като процесът срещу тях се гледа при условията на задочното производство.Двамата братя бяха предадени на съд с обвинителен акт на Районната прокуратура в Шумен по две обвинения, извършени в съучастие и като съизвършители. Делото беше на специален отчет в прокуратурата.На 2 април 2010 год. в хотел \"Шумен\" в град Шумен двамата братя проповядвали национална и етническа омраза към българския народ чрез слово и носенето на фесове при учредяването на политическа партия с абревиатурата ОТОМАН, като използвали турски военен марш и песента \"Джелем, джелем\". Росен и Атанас Йорданови направили заявление за преименуването на град Търговище като Ески Джумая. Заявили също, че градът бил повече от 500 години турски град.По време на учредяването на партията си Росен носел фес. Използвали символа полумесец в знамето на партията си и изпълнили мюсюлманска молитва намаз при полагането на венец на паметника на героя от Балканската и Междусъюзническата война полковник Каварналиев, като проповядвали омраза на религиозна основа. Прокуратурата припомня в обвинителния си акт, че това се е случило в деня на Разпети петък, най-тъжния ден за православното християнство.С присъдата на Шуменския районен съд 52-годишният Росен Йорданов получи общо наказание за двете престъпления 4 месеца лишаване от свобода, чието изтърпяване съдът отложи с 3-годишен изпитателен срок, обществено порицание и глоба в размер на 2500 лева.Атанас Йорданов, който бе признат за виновен за същите деяния - по член 162, ал. 1 и по член 164, ал. 1 от НК, получи наказание 3 месеца лишаване от свобода с 3-годишен изпитателен срок, обществено порицание и глоба в размер на 2500 лева. При определяне на наказанията на двамата подсъдими съдът прие, че не са налице смекчаващи обстоятелства при извършване на деянията им.Представителят на Районната прокуратура настоява в обвинителната си реч за наказания по 8 месеца лишаване от свобода с 3-годишен изпитателен срок за подсъдимите братя.Ще припомним, че по делото са били разпитани общо 51 свидетели. Впоследствие са били заличени 12, но показания пред съда дадоха общо 39 души. В съдебната зала бяха изслушани и 11 вещи лица.В тежест на братя Юзеирови, които са с постоянен адрес в търговищкото село Славяново, но живеят от години в Белгия, са и направените съдебни разноски за над 2000 лева.Присъдата на Шуменския районен съд подлежи на протест и обжалване пред Шуменския окръжен съд в законния срок.", "date": "2018.04.27", "title": "Братята Юзеирови с присъда"}
{"url": "https://news.bg/health/dvama-mazhe-poluchiha-babretsi.html", "text": "Двама мъже получиха шанс за \"нови\" бъбреци в УМБАЛ \"Александровска\", съобщават от здравното заведение.Донорът е мъж на 30 години от гр. Бургас, починал след тежък инцидент. Въпреки тежката загуба, близките вземат благородното решение да дарят органите му и да спасят живота на трима чакащи органна трансплантация.Бъбреците са трансплантирани в УМБАЛ \"Александровска\" на двама мъже, избрани между шестима кандидати: Н. К. на 48г. от гр. Годеч и М. С. на 52г. от гр. Петрич. И двамата са на хемодиализа от 2016 година. Трансплантираните се възстановяват в реанимация, състоянието им е стабилно.Черният дроб е взет за трансплантация от екип на УБ \"Лозенец\".Екипът на УМБАЛ «Александровска» е съпричастен към скръбта на семейството на починалия и адмирира хуманното им решение да дарят органите му за спасяването на други човешки животи в най-трудния за тях момент.", "date": "2018.04.27", "title": "Двама мъже получиха бъбреци"}
{"url": "https://news.bg/press/uchiteli-tarsyat-teroristi-v-chas-gotvim-lyutenitsa-i-sarmi-za-kosmonavti-sreshtu-10-lv.html", "text": "Учители търсят терористи в часДАНС е започнала обучения на учители как да разпознават симптомите на саморадикализация сред младежите и да различават потенциални терористи единаци. Това става ясно от доклада за дейността на агенцията за миналата година, който е бил одобрен от Министерския съвет. На територията на България няма действащи терористични клетки.Кметицата Иванчева към съучастниците си: Няма документ, докато не платиПоставили сме предприемача на колене, допълва началничката на район \"Младост\". Кметската завера остава за постоянно в ареста.Готвим лютеница и сарми за космонавти срещу 10 лв. Храната, която ядат космонавтите, може да влезе в менюто на всеки българин, и то само срещу 10 лева на порция. Космическият рецептурник се поддържа от повече от 30 години, а България е третата страна в света след САЩ и Русия, която е започнала да произвежда такива храни. Сред тях са сарми, лютеница, месо, кисело мляко, сирене, плодове, зеленчуци и др. Първоначално са изпитвани върху армейски състави, преди да отидат към Космоса, защото най-важното е да са полезни.Готови сме да влезем в елитния клуб на евротоБългария е подготвена и по двете основни цели, които сме си поставили след присъединяването ни към ЕС, а именно - влизането в Шенген и влизането в еврозоната. Страната е подготвена и политически, и икономически. Единствено политическите фактори в Европа спъват осъществяването на тези две цели за България. Факторите, които спират членството на страната ни и в Шенген, и в еврозоната, всъщност са извън нашата страна.Законови безумия отново подлудиха граждани и бизнес Противно на клетвите на управляващите да намалят бюрокрацията за бизнеса и гражданите ситуацията се влошава. Заради законодателни безумия десетки хиляди граждани и фирми имат в момента проблеми с вписвания в Търговския регистър, а други чакат месеци за документи от Агенцията по кадастъра. Агенцията по вписванията (АВ) нареди на служителите си да работят и през уикенда, за да може поне малко да се навакса изоставането с обработването на заявленията за регистрация на фирми, пререгистрация на юридически лица с нестопанска цел, промяна в обстоятелствата или за липса на дейност през предходната година. Към момента има около 11 000 забавени преписки, които АВ се надява да изчисти в следващите няколко седмици.Нов имидж за Пеевски Дружеството на депутата от ДПС Делян Пеевски \"Интръст\" продава половината от бизнеса си с печатни медии на компанията \"Ню имидж България\". Това се казва в съобщение от името на двете компании, публикувано от няколко медии сред които \"24 часа\", \"Труд\", \"Стандарт\" и агенция \"Фокус\".Извън официалното съобщение нито една от двете страни не дава подробности около сделката. \"Капитал\" изпрати въпроси до изпълнителния директор на \"Ню имидж България\" Ярив Лернер за детайли около сделката и внезапния интерес на кинокомпанията към печатния пазар в България, който от години е в криза. Днес той каза, че ще даде повече информация, когато такава има. Лернер не отрече информацията в медиите, че \"Ню Имидж\" може да придобие част от вестникарския бизнес на Делян Пеевски.Шефът на Антикорупция иска да може да арестуваПредседателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев поиска антикорупционният орган да има повече правомощия. В парламента той за пореден път припомни, че комисията няма правомощия по задържане или извършване на процесуално-следствени действия. \"Може би за в бъдеще може да се обмисли някаква промяна на закона. Всички служби, подобни на нашата, най-малкото да имат право да задържат лица. Ако ние имахме това право, нямаше да има нужда да идват хора от МВР и толкова много хора да участват в тази акция. Искаме да имаме поне възможност да задържаме\", каза Георгиев.", "date": "2018.04.27", "title": "Учители търсят терористи в час, Готвим лютеница и сарми за космонавти срещу 10 лв."}
{"url": "https://news.bg/world/istorichesko-stapvane-na-kim-chen-un-v-yuzhna-koreya.html", "text": "Точно в 3,29 часа българско време лидерите на Северна и Южна Корея - Ким Чен-ун и Мун Дже-ин се ръкуваха на границата между двете държави. След това хванати за ръце я преминаха символично.Ким Чен-ун е първият севернокорейски лидер от Корейската война през 1953-та година, който стъпи на южнокорейска територията.Присъстващите на този исторически миг две делегации избухнаха в ръкопляскания. Това стана в демилитаризираната зона между двете страни.След оживения разговор и усмивките Ким Чен-ин направи привикващ жест към Мун в посока на Северна Корея. Мун се засмя и прие поканата. Лидерите направиха няколко крачки, пресякоха границата и постояха няколко мига на севернокорейска територия. Времето беше използвано за протоколни снимки. След това двамата лидери се върнаха в Южна Корея.Двамата лидери бяха приветсвани от почетен караул, облечен в традиционни носии. В момента на преминаването на границата от Ким Чен-ун, Панминчжон стана символ на мира, а не на разделението, отбеляза президентът на Южна Корея.В севернокорейската делегация е включена сестрата на Ким - Ким Йо-чен, която през февруари беше на церемонията по откриването на Зимната олимпиада в Пьончан.Първите разговори започнаха, след като севернокорейският комунистически вожд се подписа в книга за гости и участва в протоколни снимки. Сега откриваме нова глава - поставяме началото и започва ерата на мира. Това написа в книгата за гости Ким Чен-ун.Пролетта може да е дошла на Корейския полуостров, изтъкна Мун Дже-ин в началото на преговорите. Той окачестви решението на Ким Чен-ун да пресече демаркационната линия между двете държави като \"смело\" и \"символ на мира\" и изрази надежда, че двамата могат да работят заедно, за да вземат \"смели решения\".\"Осъзнавам каква отговорност лежи на нашите плещи и съм ви благодарен за решителността и мъжеството, които проявихте, идвайки на тези преговори. Нека заедно да проявим мъжество и решителност и да донесем мир и благоденствие на Корейския полуостров. От този ден демаркационната линия вече не е символ на раздора, тя стана символ на мира\", отбеляза южнокорейският президент.Мун Дже-ин изтъкна също, че е готов \"да води преговорите цял ден\", ако се наложи. Ким Чен-ун заяви, че срещата може да помогне \"да се навакса изгубеното време\". По думите на Мун, че срещата ще бъде \"подарък за света\". От своя страна Ким препотвърдил обещанието си да спре изпитанията на ядрени ракети. \"Отне 11 години ставането на този исторически момент. Идвайки тук, се учудих защо е отне толкова много време\", посочи вождът на Северна Корея.  По време на историческата среща на лидерите на двете страни, Ким Чен-ун е казал на Мун Дже-ин, че двете съседки трябва да провеждат редовни срещи на върха. \"Нека се срещаме по-често. Нека построим един по-добър свят\", изтъкнал вождът Ким. От друга страна, предложението на Мун Дже-ин било да бъдат свързани железопътните мрежи на разделения полуостров. Той също така изразил интерес да посети свещената планина Паекту в Северна Корея, която се намира близо до столицата Пхенян, като поканил Ким Чен-ун от своя страна да посети Сеул. Двамата държавни ръководители са разговаряли основно за премахването на ядрените оръжия от Корейския полуостров и мира между двете страни.Сестрата на севернокорейския вожд е предложила по време на преговорите между двамата лидери да се ускори обединението на двете Кореи. Предложението било посрещнато с одобрителен смях от всички, присъстващи на преговорната маса.Много е изненадващо, че е била засегната темата за бегълците от Северна Корея, тъй като Ким почти никога не говори за тях. Но според севернокорейските медии, той е говорил с Мун за това, че е видял \"изселници, бегълци и жители на остров Йонпьон\" - южнокорейски остров до границата - на път за демилитаризираната зона, отбелязвайки, че те имали \"високи очаквания\" от посещението. \"Трябва да оценим тази възможност, така че раната между двете Кореи да бъде излекувана\", коментирал севернокорейския вожд, допълвайки: \"Границата не е висока, в края на краищата тя ще бъде изтрита, ако голям брой хора преминават.\"Срещата беше белязана също така от шеги и закачки. Ким се пошегувал във връзка с това, че носел за срещата на върха прочутата севернокорейска студена юфка. \"Надявам се, че действително ще се насладите на юфката, която сме донесли\", заяви той.  Ким се пошегувал също, че повече няма да безпокои южнокорейския си колега, будейки го рано сутрин с ракетни изпитания.   По-късно Ким Чен-ун и Мун Дже-ин засадиха специален бор, използвайки почва и вода от двете страни, символизирайки \"мира и просперитета\". Заради срещата на върха животът в цяла Южна Корея замря, за да може хората да гледат историческата среща, посочва Ройтерс.В столицата Сеул пред сградата на кметството е поставен огромен телевизионен екран, а целият площад отпред е украсен с цветя във формата на Корейския полуостров. Учебните занятия в училищата ще бъдат отменени.Не се размина без протести в Южна Корея. Активисти се събраха на демонстрация, обявявайки се против историческата междукорейска среща на върха. Част от лозунгите на протестиращите гласяха: \"Време е да бомбардираме Северна Корея\"; \"Спрете геноцида в Северна Корея\"; \"Обичаме президента Доналд Тръмп\" и др. От Белия дом обявиха, че се надяват преговорите да постигнат напредък към мир и просперитет. Срещата на върха между Северна и Южна Корея се разглежда като прелюдия към предложената среща между Ким Чен-ун и американския президент Доналд Тръмп, което би било също безпрецедентно събитие в исторически план, тъй като нито един действащ американски президент не се е срещал с вожд на Северна Корея. Сближаването между Северна и Южна Корея започна през януари, когато Ким показа, че е отворен за диалог с Южна Корея. През следващия месец двете страни дефилираха под общ флаг по време на церемонията по откриването на Зимните олимпийски игри, която се проведе в Южна Корея. Новият апетит на Ким Чен-ун за дипломация доведе до ключовия поврат, който беше среща с висши южнокорейски официални лица през март, а след това стана ясно, че Ким също така ще се срещне с Тръмп. ", "date": "2018.04.27", "title": "Историческо стъпване на Ким Чен-ун в Южна Корея "}
{"url": "https://news.bg/int-economics/es-nyama-nuzhda-ot-londonskoto-siti.html", "text": "ЕС няма нужда от Лондонското сити, съобщава в. \"Гардиън\". Изданието се позовава на главния преговарящ на Съюза Мишел Барние.По време на своята визита в София той посочи, че молбата на Тереза Мей за специална сделка за британския финансов сектор няма да бъде удовлетворена.През март Тереза Мей изложи нейната визия за бъдещите търговски отношения между Лондон и Брюксел. Тогава тя изтъкна, че неуспехът да се постигне специална сделка ще засегне икономиките и на Великобритания, и на ЕС, пише в. \"Гардиън\".Мишел Барние обаче не смята, че Лондонското сити трябва да има повече облекчения за сметка на Уолстрийт.", "date": "2018.04.27", "title": "ЕС няма нужда от Лондонското сити"}
{"url": "https://news.bg/world/gori-rafineriya-v-uiskonsin.html", "text": "Близо 20 души бяха ранени при експлозии и последвал пожар в петролна рафинерия \"Хъски енерджи\" в американския щат Уисконсин, съобщава АП.Властите евакуираха хората от близкия град, училища и обществени сгради бяха затворени. Очаква се пожарът в рафинерията да продължи няколко дни. Причината за експлозиите все още не е ясна.След първия взрив, в съоръжението в северната част на щата, е имало още няколко, а районът е покрит с гъст черен дим.", "date": "2018.04.27", "title": "Гори рафинерия в Уисконсин"}
{"url": "https://news.bg/world/beliyat-dom-pusna-snimki-ot-sreshtata-na-pompeo-s-kim.html", "text": "Пресслужбата на Белия дом публикува снимки от тайната среща между бившия директор на ЦРУ и настоящ държавен секретар на САЩ Майк Помпео и севернокорейския лидер Ким Чен-ун.Бившият шеф на ЦРУ свърши отлична работа и помогна на президента Доналд Тръмп да оглави усилията по ядрено разоръжаване на Корейският полуостров, написа в \"Туитър\" говорителката на Белия дом Сара Сандърс. Тя отбеляза, че срещата се е състояла в началото на април.Самият Доналд Тръмп съобщи, че на 18 април Майк Помпео е провел лична среща с Ким.", "date": "2018.04.27", "title": "Белият дом пусна снимки от срещата на Помпео с Ким"}
{"url": "https://news.bg/world/9-mladezhi-zaginaha-sled-poroy-v-izrael.html", "text": "Най-малко девет тийнейджъри загинаха. Те бяха отнесени от придошли води, докато бяха на поход в район, намиращ се южно от Мъртво море в Израел, съобщиха местни медии.Всичките загинали са на 18 години. Продължава издирването на едно момиче.Властите съобщиха, че група от 25 ученици, намиращи се в района по програма за предвоенна подготовка, са били пометени от придошли води след порой.През последните дни поройните дъждове причиниха наводнения в Израел.", "date": "2018.04.27", "title": "9 младежи загинаха след порой в Израел"}
{"url": "https://news.bg/culture/armen-dzhigarhanyan-e-v-koma.html", "text": "Световноизвестният артист Армен Джигарханян бе приет по спешност в една от московските болници и е в кома, съобщи ТАСС.82-годишният Джигарханян за трети път е в болница от началото на годината. На 17 януари бе приет в болница директно от неговия театър в Москва с хипертонична криза.На 31 януари отново постъпи в една от болниците в столицата, откъдето бе изписан н на 2 февруари.", "date": "2018.04.27", "title": "Армен Джигарханян е в кома"}
{"url": "https://news.bg/world/v-gartsiya-skriha-pilota-na-turski-helikopter.html", "text": "Един от осемте турски военни, избягали от Турция през юли 2016 г. след опита за преврат и потърсили убежище в Гърция, е бил преместен в четвъртък в тайно място, съобщават местните медии.Решението е на властите. Миналата седмица гръцки съд нареди той да бъде освободен.Това принудило силите на реда да скрият пилота на хеликоптера, с който избягаха от Турция в Гърция осем турски военни.По тази причина пилотът е под полицейска охрана, заради страховете за неговата безопасност.Държавният съвет миналата седмица осъди освобождаването му и през май трябва да се произнесе дали да даде убежище на осемте.", "date": "2018.04.27", "title": "В Гърция скриха пилота на турски хеликоптер"}
{"url": "https://news.bg/world/v-moskva-trenirat-za-parada-na-pobedata.html", "text": "В Москва тренират за Парада на победата. За 9 май Русия обещава да покаже военна техника, отбелязва РИА Новости.Кремъл се опитва да покаже военна мощ на фона на обтегнатите отношения със ЕС и НАТО.Над 13 000 военни и близо 150 единици бойна техника взеха участие в първата нощна тренировка за парада.", "date": "2018.04.27", "title": "В Москва тренират за Парада на победата"}
{"url": "https://news.bg/world/slantse-i-dazhd-se-reduvat.html", "text": "Днес ще бъде предимно слънчево, но около и след обяд отново ще се развива купеста и купесто-дъждовна облачност. На места в планинските райони и в източната половина на страната ще има краткотрайни валежи и гръмотевици, има условия и за градушки.Това съобщават от НИМХ към БАН.Вятърът от северозапад временно ще се усили, по-късно през деня в източните райони ще се ориентира от север-североизток. Максималните температури ще са предимно между 24° и 29°.В планините преди обяд ще е слънчево, на след пладне ще се развива купеста и купесто-дъждовна облачност и до вечерта на много места ще превали и прегърми. Ще духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19°, на 2000 метра - около 12°.Над Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи, с гръмотевици. Има условия и за градушки. Максималните температури ще са 20-25°. Температурата на морската вода е 14-15°. Вълнението на морето ще бъде 1-2 бала.", "date": "2018.04.27", "title": "Слънце и дъжд се редуват"}
{"url": "https://news.bg/crime/spetsprokuraturata-iska-postoyanen-arest-za-blagoevgradskite-dayadzhii.html", "text": "Специализираната прокуратура внесе в съда иск за постоянното задържане на арестуваните в Благоевград служители на ДАИ.Днес изтичат първоначалните мерки за неотклонение спрямо арестуваните. Те бяха задържани за срок до 72 часа.Днес Спецпрокуратурата поиска постоянното задържане на Ангел Йорданов Янчев, Бойко Светославов Ханджийски, Георги Серафимов Глинджурски, Димитър Тодоров Занков, Димитър Асенов Туджаров, Евтим Асенов Гоцев, Красимир Янков Иванов, Никола Георгиев Панов, Петър Александров Денишев и Росен Василев Марков.Срещу лицата са повдигнати обвинения за участие в организирана престъпна група, създадена с цел да вършат съгласувани престъпления на територията на страната. Делото ще се разгледа от 16 състав на Специализирания наказателен съд и е насрочено за 13.30 часа.Припомняме,  беше проведена 24 април, вторник. При акцията бяха задържани над 10 служителите от автомобилната администрация в областния град.На 25 април, сряда, от ареста бяха пуснати счетоводителите от ДАИ-Благоевград, задържани в хода на акцията. Срещу тях прокуратурата няма да повдига обвинения. Счетоводителите ще бъдат привлечени като свидетели по случая..Наблюдаващият прокурор от Специализираната прокуратура Петър Белчев посочи, че размерът на подкупите, които взимали даяджиите, бил различен - от 300 до 600 евро. С подкупите транспортните фирми в региона си осигурявали спокойствие - даяджиите не им съставяли наказателни постановления за извършени и констатирани нарушения.", "date": "2018.04.27", "title": "Спецпрокуратурата иска постоянен арест за благоевградските даяджии"}
{"url": "https://news.bg/regions/neno-dimov-bori-zamarsyavaneto-na-vazduha-v-ruse.html", "text": "Министърът на околната среда и водите Нено Димов днес е на посещение в Русе, където ще проведе среща с представители на завод \"Монтюпе\", сочен за основен замърсител на въздуха в града, съобщи БНТ.Преди около седмица заводът \"Монтюпе\" беше глобен за пореден път. Тогава Регионалната инспекция по околната среда и водите наложи санкция на фирмата за неизпълнено предписание за ограничаването на непречистени емисии във въздуха.На срещата днес се очаква Димов да обсъди с представителите на завода изпълнението на мерките от инвестиционната програма на дружеството за ограничаване на разпространението на атмосферни замърсители във въздуха на областния град. Фирмата следва да изгради и пункт за собствен мониторинг, което също ще бъде тема на разговорите с екоминистъра.Жителите на Русе, които организираха и участваха в протестите за по-чист въздух, също са изявили желание да се срещнат с министъра.", "date": "2018.04.27", "title": "Нено Димов бори замърсяването на въздуха в Русе"}
{"url": "https://news.bg/politics/dps-s-evropeyska-podkrepa-sreshtu-natsionalistite.html", "text": "Депутатите от ДПС доведоха европейска подкрепа за изгонване на националистите от властта.Г-н премиер Борисов, вие трябва да поемете отговорността, ако ваш коалиционен партньор подкрепя незаконното анексиране на Крим. За това призова лидерът на АЛДЕ Ханс ван Баален. Всички искали добри отношения с Русия, но трябва да се спазва международното право. България и Румъния трябва да бъдат част от Шенген, защото изпълняват критериите на шенгенската зона, смята Баален.Евролибералът ни подкрепя и за Еврозоната. България има широка подкрепа за позицията за присъединяване на страните от Западните Балкани към ЕС.Без никакво съмнение, страните от Западните Балкани са европейски страни. Трябва да има мир и просперитет в региона, категоричен бе шефът на АЛДЕ.ГЕРБ са длъжни да обяснят на обществото и на нашите партньори от НАТО и ЕС поведението на коалиционните си партньори, настоя и лидерът на ДПС Мустафа Карадайъ. По важни геополитически и геостратегически въпроси не може да има лично мнение, особено когато си част от управлението на страната, заяви той. Европредседателството не е нито на ГЕРБ, нито на коя да е партия, а е българско, изтъкна Карадайъ.Според лидера на ДПС коалиционните партньори на ГЕРБ рушат имиджа на страната и поставят под въпрос евроатлантическото бъдеще. Според Карадайъ твърденията на заместник-председателя на ГЕРБ Цветан Цветанов, че някой ревизира евроатлантическата ориентация на страната се оказват верни и това са коалиционните партньори.", "date": "2018.04.27", "title": "ДПС с европейска подкрепа срещу националистите"}
{"url": "https://news.bg/world/niki-heyli-zaplashi-darzhavite-koito-ne-glasuvat-sas-sasht-v-oon.html", "text": "10% спад на държавите, които не подкрепят САЩ при гласуванията в ООН, не е приемлива отплата на инвестициите ни.Това обяви постоянният представител на САЩ в ООН Ники Хейли, цитирана от ДПА.Годишен доклад на Държавния департамент от протоколите на гласуванията показва, че 193-те държави в ООН са гласували като САЩ в 31% от случаите през 2017 г.Разглеждат се 93 резолюции, които са приети през миналата година. Спрямо 2016 г. се отчита спад от 10%, макар че в исторически план се доближава до средното.\"Това не е приемлива отплата на нашата инвестиция\", каза Хейли. САЩ плащат 22% от бюджета на световната организация.\"\", подчерта посланикът на САЩ.ДПА коментира, че Хейли няколко пъти е заплашвала, че САЩ ще вземат ответни мерки срещу държави, които не ги подкрепят в ООН.Израел, Канада, Австралия, Великобритания и Франция най-често са гласували със САЩ, а от другата страна са Сирия, Иран, Венецуела, КНДР, Куба и Боливия.", "date": "2018.04.27", "title": "Ники Хейли заплаши държавите, които не гласуват със САЩ в ООН"}
{"url": "https://news.bg/int-politics/kitay-i-yaponiya-privetstvaha-istoricheskata-sreshta-mezhdu-severna-i-yuzhna-koreya.html", "text": "Властите в Китай се въздържат от пространни коментари за историческата среща между лидерите на Северна и Южна Корея в пограничното село Панминчжон в демилитаризираната зона, въпреки че китайските медии съобщават подробно за събитието.Говорителят на китайското външно министерство посочи в отговор на въпроси на пресконференция, че \"всички сме свидетели на срещата по телевизията. Ние аплодираме лидерите на КНДР и Южна Корея за тази историческа стъпка и изразяваме благодарност за решителността и смелостта, които те демонстрират\".\"През трудни времена и конфликти, ние все още сме братя. Цялата неприязън в миналото изчезва, след като се усмихнем един на друг\", изтъкна говорителят.По думите му, Китай разглежда тази историческа среща като възможност за по-нататъшен дългосрочен мир и стабилност на Корейския полуостров.В редакционен материал на китайската официозна новинарска агенция \"Синхуа\" двете страни се призовават с приповдигнат тон да \"продължат разговорите\". \"Историческата сцена донесе зората на мира. Двете страни ще трябва да покажат любезност, искреност, търпение и предпазливост. Пълната искреност може да разбие дори метала и камъните\".В статията се допълва: \"Докато работим усилено, проблемите ще бъдат разрешавани. Ако продължим да говорим, ледът ще се стопи. Денят на пролетта и цъфналите цветя ще настъпи\".Междувременно говорителят на японското правителство приветства Сеул за неговите \"усилия, които доведоха до днешните разговори\" и изрази надежда, че срещата ще отбележи стъпка към \"всеобхватно решение\" на кризата около Северна Корея. ", "date": "2018.04.27", "title": "Китай и Япония приветстваха историческата среща между Северна и Южна Корея"}
{"url": "https://news.bg/economics/evrokomisar-moskovisi-preduprezhdava-da-ne-barzame-s-evrozonata.html", "text": "Твърдението, че при преминаване към еврото животът ще поскъпне е \"фалшива новина\". България е следващият член на еврозоната, \"сега сме 19 и с България ще станем 20\", обясни пред БТВ Пиер Московиси, еврокомисар по икономическите и финансови въпроси, данъчното облагане и митническия съюз в Комисията \"Юнкер\".Московиси отказва да се ангажира със срокове кога ще влезем в чакалнята за еврозоната и кога ще приемем еврото, но предупреди да не бързаме.\"Хайде да не говорим за срокове и граници. Гърция може би твърде бързо се присъедини и изпаднаха в криза. България трябва да се присъедини силна и затова трябва време. Основното е конверегенцията - икономиката трябва да се сближи с европейските икономики, инвестициите трябва да са силни, хайде да не прибързваме\", коментира еврокомисар Московиси.Сергей Станишев счита, че е реалистично е да преминем към еврото през 2025 г. Сега трябва да започне подготовката по същество и да се използва фактът, че Европейска комисия е много добре настроена към България.И той определя като мит твърдението, че животът у нас ще поскъпне с преминаването към еврото.", "date": "2018.04.27", "title": "Еврокомисар Московиси предупреждава да не бързаме с еврозоната"}
{"url": "https://news.bg/crime/prokuraturata-razsledva-13-bolnitsi-za-bezstopanstvenost.html", "text": "Прокурори от Върховна касационна прокуратура (ВКП) образуваха 13 досъдебни производства за безстопанственост в болници на територията на страната.Действията на държавното обвинение са по повод приключилата проверка на Министерството на здравеопазването и изготвеният от МЗ доклад, съдържащ констатациите от извършени проверки от Изпълнителна агенция \"Медицински одит\" и Звено \"Вътрешен одит\" към министерството. Докладът е постъпил в прокуратурата.Производствата са образувани на 24 април, вторник, и касаят следните здравни заведения:- \"Пета многопрофилна болница за активно лечение\" - София, ЕАД гр. София - в периода 2016 г. до настоящия момент;- \"УМБАЛ \"Царица Йоанна - ИСУЛ\" ЕАД София - в периода 2016 г. до настоящия момент ;- \"СБАЛО проф. Бойчо Бойчев\" ЕАД София - в периода 26.01.2012 г. до настоящия момент;- \"УМБАЛ \"Света Анна - София\" АД - в периода 14.12.2010 г. до настоящия момент;- \"МБАЛ \"Света Петка\" АД, гр. Видин - в периода 17.09.2014 г. до настоящия момент;- \"МБАЛ \"Свети Иван Рилски\" АД, гр. Разград - в периода 16.02.2015 г. до настоящия момент;- \"УМБАЛ \"проф. д-р Стоян Киркович\" АД, гр. Стара Загора - в периода 01.02.2011г. до настоящия момент;- \"МБАЛ - Търговище\", гр. Търговище -в периода 2016г. до настоящия момент;- \"МБАЛ - Хасково\", гр. Хасково- в периода 10.12.2015г. до настоящия момент;- \"МБАЛ - Шумен\", гр. Шумен - в периода 2016 г. до настоящия момент;- \"СБАЛИПБ проф. Иван Киров ЕАД\" гр. София - в периода 01.04.2015 г. до настоящия момент;- \"СБАЛХЗ - ЕАД - София - в периода 01.11.2012 г. до настоящия момент;- \"МБАЛ \"Национална кардиологична болница\" ЕАД София - в периода август 2014 г. до настоящия момент.Предвид изключителната фактическа и правна сложност на делата, Цацаров разпореди разследването да се извършва от следователи от Национална следствена служба. За да се избегнат съмнения в безпристрастност, Цацаров също така разпореди ръководството и надзора върху разследванията да се осъществява от Софийска градска прокуратура, включително и за болниците в Разград, Видин, Стара Загора, Търговище, Хасково и Шумен.На 25 април, сряда, прокурори от Върховната касационна прокуратура възложиха на ГД \"Национална полиция\" да се извърши и допълнителна проверка с оглед данните за безстопанственост в следните лечебни заведения:- УМБАЛ \"Св. Иван Рилски\" ЕАД гр. София (77 договора за предоставяне / възлагане на медицински услуги);- \"Първа МБАЛ-София\" ЕАД гр. София (62 договора за предоставяне / възлагане на медицински услуги);- \"Втора САГБАЛ Шейново\" гр. София (7 договора за предоставяне / възлагане на медицински услуги);- \"СБАЛ на пневмо-фтизиатрични заболявания\" София област ЕООД (4 договора за предоставяне / възлагане на медицински услуги);- ДПБ \"Св.Иван Рилски\" гр. София (4 договора за предоставяне / възлагане на медицински услуги);- \"Център за психично здраве-София\" ЕООД гр. София (4 договора за предоставяне  /възлагане на медицински услуги);- \"Първа специализирана акушеро-гинекологична болница за активно лечение — Света София\" ЕАД гр. София (15 договора за предоставяне / възлагане на медицински услуги);- СБАЛАГ \"Майчин дом\" ЕАД гр. София (121 договора за предоставяне / възлагане на медицински услуги);- \"Специализирана болница за активно лечение по лицево-челюстна хирургия\" ЕООД гр. София (5 договора за предоставяне / възлагане на медицински услуги);- \"Специализирана болница за активно лечение по белодробни болести - Света София\" ЕАД гр. София (3 договора за предоставяне / възлагане на медицински услуги);- \"Специализирана болница за активно лечение по детски болести - проф: Иван Митев\" ЕАД гр. София (3 договора за предоставяне / възлагане на медицински услуги);- \"Специализирана болница за продължително лечение и рехабилитация — Кремиковци\" ЕООД гр. София (4 договора за предоставяне / възлагане на медицински услуги);- \"Специализирана болница за продължително лечение и рехабилитация - Бухово\" ЕООД гр. София (6 договора за предоставяне / възлагане на медицински услуги);- \"Център за психично здраве - Пловдив\" ЕООД, гр. Пловдив (19 договора за отдаване под наем);- \"Специализирана болница за активно лечение по онкология - Хасково\" ЕООД гр. Хасково (42 договора за предоставяне / възлагане на медицински услуги).Тази проверка ще приключи в двумесечен срок.Всички останали материали, събрани в хода на проверката от МВР и МЗ, са изпратени на съответните окръжни прокуратурите в страната - за анализ и преценка на необходимостта от извършване на допълнителна проверка, и произнасяне по същество.Разследванията на прокуратурата за болниците в Ловеч и Враца продължават.Припомняме, в края на 2017 година Цацаров разпореди служителите на ГД \"Национална полиция\" и Министерството на здравеопазването , сключили договори в нарушение на чл. 9 ал.6 от Закона за лечебните заведения, договори за съвместна дейност с други лечебни заведения, договори за наем на помещения и апаратура и други.В хода на проверката са проверени 329 договора, сключени от държавните и общински лечебни заведения на територията на страната.Спрямо резултатите от проверката, обявени на 16 март, Върховна касационна прокуратура образуваха досъдебни производства за безстопанственост в 6 болници в страната. Става въпрос за следните болнични заведения:- \"УМБАЛ - Бургас\", гр. Бургас АД ;- \"Д-р Ст. Черкезов\" АД, гр. Велико Търново;- \"МБАЛ- Попово\" ЕООД гр. Попово;- \"МБАЛ Д-р Атанас Дафовски\" АД гр. Кърджали;- \"МБАЛ Благоевград\"АД гр. Благоевград;- \"МБАЛ Русе\" АД гр. Русе.На 16 март Цацров разпореди ръководството и надзора върху тези разследвания да се възложиха на Софийска градска прокуратура, за да се избегнат съмнения в безпристрастност и за да се осигури по - пълно, всестранно и обективно разследване. По всички посочени досъдебни производства главният прокурор разпореди разследването да се извършва от следователи от Национална следствена служба.На същата дата  по изпратени от ВКП материали.", "date": "2018.04.27", "title": "Прокуратурата разследва 13 болници за безстопанственост"}
{"url": "https://news.bg/world/tramp-hvali-istoricheskata-sreshta-kndr-republika-koreya.html", "text": "Президентът на САЩ Доналд Тръмп приветства разговорите между КНДР и Южна Корея като \"историческа среща\" след \"яростна година на ракетни и ядрени изпитания\".Тръмп използва \"Туитър\", за да коментира историческите разговори между Ким Чен-ун и президента на Република Корея Мун Дже-ин. Американският лидер подчерта, че е удовлетворен от развитието на Корейския полуостров, но остава предпазлив относно ситуацията, подчертавайки, че \"само времето ще покаже\" какъв ще бъде крайният резултат.\"\", написа Тръмп в социалната мрежа., продължи той.Той похвали и посредничеството на Китай., отбеляза американският държавник.По-рано днес Ким и Мун проведоха историческа среща, която е първата на най-високо ниво между двете държави от 2007 г. Те се съгласиха да подпишат мирен договор за официално прекратяване на Корейската война (1950-1953) до края на годината. Също така постигнаха съгласие за пълно ядрено разоръжаване на полуострова.", "date": "2018.04.27", "title": "Тръмп хвали историческата среща КНДР-Република Корея"}
{"url": "https://news.bg/regions/remontite-vlyazoha-v-stolichnite-kvartali.html", "text": "\"39 милиона лева са отпуснати от Столична община за ремонт пътната инфраструктура в София. Общо 35 екипа работят на територията на Столична община, а над 40 са локациите, където се извършват ремонтни дейности. Приоритет на СО са улиците с обществено значение\". Това съобщи Евгени Крусев, заместник-кмет по транспорта в Столична община, който инспектира ремонтните дейности по вътрешнокварталните улици в София.По думите му от началото на седмицата тече активна работа по малките вътрешноквартални улици на София, които са подадени от районните кметове. \"Във вътрешнокварталаната и второстепенна градска мрежа работим на база на това какво са ни дали районните кметове като приоритети\", констатира той и посочи, че усилията на работниците са концентрирани изцяло около сградите с обществена значимост като болници, училища, детски градини и др.Крусев допълни, че днес се подписват договорите за ремонт на улици като \"Хемус\", \"Орех\", \"Феникс\" и други. \"Това са улици, които ще бъдат изцяло ремонтирани или изграждани в съответните райони, а паралелно с това се работи и по текущите ремонти на малките улички и големите булеварди\", подчерта още той.На въпрос трябва ли хората да отместят колите си, за да може да се работи спокойно, Крусев заяви, че когато има по-широко място на екипите, които работят на улиците, това би довело до по-бързото изпълняване на задачата. \"Във всички основни райони работим към този момент, 24-те района на Столична община, в Панчарево и в село Кокаляне\", обясни Крусев и допълни, че заради ремонтните дейности са възможни задръствания.", "date": "2018.04.27", "title": "Ремонтите влязоха в столичните квартали"}
{"url": "https://news.bg/int-politics/nechuvan-sriv-v-potreblenieto-na-alkohol-v-rusiya.html", "text": "Количеството на консумиран алкохол в Русия на човек от населението е намаляло с почти 40% от 2006 г. насам. Това обявиха от руското здравно министерство, като според тях този резултат бил благодарение на системната работа на руските власти.Руските власти действат по въпроса съгласно концепцията за прилагане на публични политики за намаляване на злоупотребата с алкохол и превенция на алкохола сред населението в периода до 2020 година.\"Системната работа в тази област през последните години позволи да се намали значително консумацията на алкохол на глава от населението - почти 40 процента\", изтъкват от здравното ведомство.Освен това здравните власти провеждат комуникационни кампании за стимулиране на здравословен начин на живот.От пресслужбата на министерството добавиха, че подържат по-голямата част от инициативите, насочени към затягане на контрола върху етиловия алкохол, увеличаването на акциза върху алкохолните напитки, както и намаляване на териториалната достъпност до алкохолни напитки на населението.", "date": "2018.04.27", "title": "Нечуван срив в потреблението на алкохол в Русия "}
{"url": "https://news.bg/health/vseki-balgarin-vizhda-zashto-proveryavame-bolnitsite-ubeden-tsatsarov.html", "text": "\"Това, което обявихме през месец декември - до този момент е изпълнено в значителна степен\". Това отчете в коментар пред журналисти главният прокурор Сотир Цацаров.Припомняме, тази сутрин стана ясно, че във Върховна касационна прокуратура са образувани 13 досъдебни производства за безстопанственост в болници на територията на страната.По отношение на 15 болнични заведения за разпоредени допълнителни проверки, посочи още прокурор №1.Цацаров обясни, че наказателното преследване е за неизгодни договори. \"Наистина има скандални договори, както и наказателното преследване за безстопанственост. Това е решение, но то съвсем не е ключът към проблема\", допълни Цацаров.Той даде следния пример - \"малка болница, която разполага с четири линейки, само че за транспортиране не се ползват тези линейки, а болницата има договор с транспортна фирма, която е собственост на заместник-управителя на тази болница, която има частни линейки и те извършват тази дейност. Това е малко, но е достатъчно и е повече от показателно\". Щетите за съответното лечебно заведение са от порядъка на 29 хиляди лева.По думите му, всеки български гражданин, който влиза в българска болница е свидетел на това. \"В същото време това се случва на гърба на честен и благороден труд на хората в бели престилки. В крайна сметка една малка част от тях осъществяват търговска дейност, а една голяма част от тях лекува българското население и не получава свестни заплати\", каза Цацаров.Главният прокурор информира още, че в резултат на разпоредената в края на декември месец съвместна проверка на МВР и МЗ са проверени общо 329 договора на лечебните заведения от всякакъв характер - за отдаване на площи в здравни заведения, за отдаване под наем на медицинска техника, така и за съвместна дейност, така и договори, които са по прословутия чл. 9 ал. 6 от Закона за здравните заведения - терминът, който най-общо се определя като \"болница в болница\".Сега са образувани 13 досъдебни производства, а по отношение на 15 лечебни заведения са разпоредени допълнителни проверки.Разследването е възложено на Националната следствена служба. Производствата се водят от прокурори от Софийска градска прокуратура, за да се избегнат местни обвързаности, съществуващи навсякъде в страната.Главният прокурор отбеляза още, че когато две здравни заведения работят заедно - частното на територията на държавното, в нарушение на закона и двете ползват еднакви клинични пътеки и пациентите съвсем съзнателно се насочват към частното заведение, е ясно каква е съдбата на държавното. \"Бавно, спокойно, то ще бъде погълнато от частното\", коментира Цацаров.Той уточни, че сроковете зависят от конкретната дейност, която се оценява като престъпна и затова са различни.Главният прокурор Сотир Цацаров отбеляза, че както в образуваните вече досъдебни производства, така и сега става дума за престъпна дейност, която се разследва и която няма отношение към хората, които сега управляват тези болници.\"На практика бяха изискани и проверени всички действащи договори всички сключени договори от държавни и общински болници, огромната част от договорите са сключвани от техни предшественици\", коментира той и апелира да не се свързват разследванията с конкретните имена на хората, които в момента управляват болниците.", "date": "2018.04.27", "title": "Всеки българин вижда защо проверяваме болниците, убеден Цацаров"}
