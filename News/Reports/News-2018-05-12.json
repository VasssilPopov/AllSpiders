{"url": "https://news.bg/int-politics/parlamentat-na-kataluniya-otnovo-ne-uspya-da-izbere-premier.html", "text": "И петият опит на каталунския парламент да избере премиер завърши с неуспех, предадоха информационните агенции.Днес депутатите гласуваха кандидатурата на Ким Тора, който обаче не успя да получи изискваното според процедурата абсолютно мнозинство.Припомняме, 55-годишният депутат Тора беше предложен от бившия сепаратистки премиер Карлес Пучдемон, който избяга от Испания, за да избегне наказателна отговорност за противоконституционни действия.За да бъде избран, той трябваше да събере 68 гласа в 135-местния парламент, но не му достигнаха няколко гласа.Депутатът обаче може да бъде избран при второто гласуване на парламента, насрочено за понеделник, 14 май. Тогава ще е достатъчно той да получи подкрепа с обикновено мнозинство - броят на гласувалите \"за\" да надхвърля броя на тези, които са се обявили \"против\", без да се вземат пред вид отсъстващите и въздържалите се при гласуването.Парламентът на Каталуния трябва да избере премиер до 22 май. Ако това не стане, в провинцията ще трябва да бъдат насрочени нови избори.", "date": "2018.05.12", "title": "Парламентът на Каталуния отново не успя да избере премиер"}
{"url": "https://news.bg/int-politics/severna-koreya-osiguri-bezpretsedenten-dostap-na-oon-do-stranata.html", "text": "Ръководителят на Световната продоволствена програма към ООН смята, че е налице \"чувство на оптимизъм\" сред висшите държавни ръководители на Северна Корея, след като се зарадвал на осигурения му безпрецедентен достъп до страната, съобщава БиБиСи.Дейвид Бийсли е прекарал два дни в столицата Пхенян и два извън нея, придружен от надзорници на правителството.По думите му, изолираната комунистическа държава работела усилено, за да покрие стандартите за изхранване на населението, като гладът не бил толкова сериозен, колкото през 1990-те години.\"Налице е разбиране за обръщане на нова страница в историята\", коментира Бийсли.Отношенията между Северна Корея и останалата част от света се промениха драматично. През миналата година севернокорейският режим проведе серия от ядрени и ракетни изпитания. Но през следващия месец вождът Ким Чен-ун ще се срещне с американския президент Доналд Тръмп, като това ще бъде първата среща в историята между действащ американски президент и лидер на Северна Корея.Дейвид Бийсли е посетил Северна Корея в периода между 8 и 11 май. Визитата е включвала посещения на финансирани от Световната продоволствена програма проекти - детска градина и укрепена фабрика за бисквити.Той посочва, че земеделието, което е видял в провинцията, отразява факта, че само около една пета от земята е обработваема.\"Едно от най забележителните неща, които видях, беше в провинцията - пролет е, те засаждат - няма механизация, земята се оре с волове, теглещи плугове, мъже и жени на полето\", удивен е представителят на ООН.\"Всичко е много структурирано, много организирано, всеки сантиметър земя се обработва с мотики, лопати и гребла, като садят житни култури буквално до ръба на пътя, използвайки всяко свободно пространство, защото това е земя, която е предимно планинска\", уточни Бийсли.\"Не видях тежък глад, какъвто имаше през 1990-те години, това е добрата новина. Но няма съмнение все пак, че има проблем с глада и недохранването\", допълни шефът на Световната продоволствена програма.Миналия месец ООН поиска помощ в размер на 111 млн. долара, за да се помогне на хората в Северна Корея. САЩ предложиха да помогнат за възстановяването на страната, при условие че тя се откаже от ядрените оръжия.", "date": "2018.05.12", "title": "Северна Корея осигури безпрецедентен достъп на ООН до страната"}
{"url": "https://news.bg/bulgaria/otkriha-palatkata-na-boyan-petrov-v-neya-nyama-nishto.html", "text": "Шерпите, които издирват изчезналия български алпинист Боян Петров, са открили палатката му, съобщават индийски източници в \"Туитър\".Уточнява се, че в палатката не е намерено нищо.Шерпите сега се катерят към лагер 3 под връх Шиша Пангма. Времето в момента е благоприятно, така че шерпите да могат да продължат издирването на Петров.По-рано българският алпинист не беше открит в лагер 2.Забелязани са и няколко подозрителни обекта под върха в Хималаите, по пътя където изчезна Петров. Сутринта два хеликоптера проведоха издирване. Хеликоптерите са кръжали дълго над лагер 2 и са се насочили към лагер 3, успели са да стигнат малко под върха. Времето и силния вятър са принудили двата хеликоптера отново да преустановят мисията по въздух и са се отправили към базата в Катманду.", "date": "2018.05.12", "title": "Откриха палатката на Боян Петров, в нея няма нищо"}
{"url": "https://news.bg/economics/tiradzhiite-plashat-s-masovo-byagstvo-ot-balgariya.html", "text": "Ако новите предложения на Франция и Германия за правилата в международния транспорт се приемат, българските тираджии масово ще напуснат страната.Това предупредиха от синдикалната конфедерация \"Съюз на българските транспортни работници\", съобщава БНР.Предложенията в т. нар. пакет \"Мобилност\" поставят превозвачите от Източна Европа в патова ситуация и фирмите масово ще фалират заради голямата разлика в стандартите. Според новите предложения работодателите ще трябва да плащат на работниците си по ставки на държавата, която е крайна дестинация. Това ще накара шофьорите да търсят работа в Западна Европа.\"Според нас целта на западноевропейските интереси е на първо място освобождаване на пазара от източноевропейските компании, на второ място - привличане на работната ръка, тъй като дефицитът при тях е доста сериозен\", изтъкна председателят на синдиката Александър Стамболийски.Парадоксалното е, че ако българските шофьори отидат да работят за западноевропейски фирми, техните заплати ще са по-ниски от получаваните сега у нас, тъй като ще извършват превози предимно в Източна Европа, т. е. заплатата им ще се формира върху най-ниските почасови ставки.От Съюза на българските транспортни работници очакват България категорично да се противопостави на опита на западните държави да поставят на колене транспортния бизнес у нас. ", "date": "2018.05.12", "title": "Тираджиите плашат с масово бягство от България"}
{"url": "https://news.bg/politics/borisov-iska-dva-konya-da-teglyat-karutsata-ama-radev-si-darzhal-na-bsp.html", "text": "Два коня като теглят каруцата е по-добре. Аз много разчитах да сме така с президента, ама той реши друго. Явно ангажиментът му към БСП е много голям.Това е коментирал премиерът Бойко Борисов на семинар на ГЕРБ в Стара Загора, съобщават от партията.\"Колкото и да ви е странно, с Румен Овчаров работим заедно, защото той е един от най-големите капацитети\", изтъкнал още министър-председателят.\"Когато е за интереса на България, аз съм готов всяка ръжда да махна и да ползвам всеки капацитет, който може да послужи на държавата\", допълнил Борисов.", "date": "2018.05.12", "title": "Борисов иска два коня да теглят каруцата, ама Радев си държал на БСП"}
{"url": "https://news.bg/regions/otkriha-obnovenata-sgrada-na-zhp-garata-v-plovdiv.html", "text": "Откриха обновената сграда на жп гарата в Пловдив, която е културно-исторически паметник.Реновирането на сградата е извършено чрез публично-частно партньорство.Изградено е видеонаблюдение, което е свързано с областната дирекция на МВР. По този начин се осъществява контрол не само в периметъра на гарата и автогарата, но и в подлезите.Петима полицаи работят на място и осъществяват непрекъснатото наблюдение на района. Междувременно министрите на вътрешните работи и на транспорта, които откриха жп гарата в Пловдив, са инспектирали и строителните дейности в района на отбивката за летището на Пловдив.Проектът Лот 6, съфинансиран от община Пловдив, стартира в началото на август миналата година. Очаква се той да приключи до края на годината. Разширението обхваща общо 10.700 км от пътя Пловдив - Асеновград.", "date": "2018.05.12", "title": "Откриха обновената сграда на жп гарата в Пловдив"}
{"url": "https://news.bg/politics/borisov-nastoyava-za-otmyana-na-moratoriuma-varhu-stroezha-na-aets-belene.html", "text": "Мораториумът върху строежа на АЕЦ \"Белене\" трябва да отпадне, за да може Народното събрание да даде мандат за разговори с инвеститори. За това е настоял министър-председателят Бойко Борисов в Стара Загора, където участва на конференция на ГЕРБ.Припомняме, мораториумът беше въведен от Народното събрание през 2012 г. с мнозинството на ГЕРБ. По думите на Борисов, това трябвало да се случи преди срещата на държавните и правителствени ръководители на страните от Централна и Източна Европа и Китай през юли в София.По повод днешните , които се обявиха срещу ниските заплати и натрупаните проблеми в сектора, Борисов посочи, че държавата отделя близо 5 милиарда лева за здравеопазване.\"Чрез бюджетите на Министерството на здравеопазването и на Националната здравноосигурителна каса средствата се разпределят. Справедливото им разпределение зависи от тях\", подчерта премиерът. За предлаганите \", министър-председателят заяви, че в понеделник предстоят разговори с ресорния еврокомисар Виолета Булц. Той припомни позицията на българското правителството, че твърдо стои в защита на българските превозвачи, но допълни, че последната дума по въпроса имал Брюксел.", "date": "2018.05.12", "title": "Борисов настоява за отмяна на мораториума върху строежа на АЕЦ \"Белене\""}
{"url": "https://news.bg/politics/chetkite-na-merkel-i-makron-kam-borisov-shte-ni-struvat-transportniya-bransh-skochi-ninova.html", "text": "Председателят на БСП Корнелия Нинова коментира по повод предстоящото решение на Европейския съюз за т. нар. пакет \"Мобилност\", че това е избор и за България дали ще защитим националния си интерес или отново ще бъдем послушните, които ще се задоволим с едно \"\".\"Колко струва това \"мон шери\" - да заличиш цял транспортен бранш на една страна. Вчера, в парламента нашите опоненти казаха: \"Днес правителството и Бойко Борисов пишат историята\". Добре. Ако правителството и Бойко Борисов днес защитят българския национален интерес и спрат този дискриминационен и несправедлив \"пакет за мобилност\", аз ще съм първата, която ще го поздрави и ще му стисне ръката, но се съмнявам\", подчерта Нинова по време на изказване пред Националната конференция на младежкото БСП.По думите ѝ, българското правителство е пропуснало времето, в което можеше да се обърне към румънското, гръцкото, полското, испанското и португалското правителства, да намери съмишленици и да отстоява каузи и то не само българска национална, а европейската кауза за равни възможности.Лидерката на социалистите е върнала аудиторията една година назад. \"Помните ли преди една година беше кампанията за парламентарните избори. Тогава казахме: \"Не искаме да ни продавате второ качество храна, защото не сме второ качество народ в Европа\". Помните ли каква лавина охулване се изля върху БСП, как бяхме наричани \"антиевропейци\", \"хора, които искаме да извадим България от европейското ѝ бъдеще\". Цялата кампания се съсредоточи върху това.Помните ли преди една година, когато казахме: \"Ние искаме да сме равни на другите Европейски народи, не искаме да сме задния двор на Европа\".Така скочиха десните, че дори доведоха г-н Лопез от Европа да се изправи в кампанията пред българския народ и да каже: \"Не гласувайте за БСП, защото Европа няма да ги подкрепи\".Вижте какво се случва след една година. Днес ЕК приема директиви против двойните стандарти в храните. Днес всички европейски лидери, еврокомисари и премиери, на общи форуми се събират, за да решават как да спрат двойния стандарт в храните. Българският и европейските омбудсмани заседават по този въпрос. Вижте днес как се изказват европейските лидери за това дали да бъдем държави на две скорости и на три в Европа. Нашето изречение: \"Не искаме да бъдем задния двор на Европа и искаме да сме равни с другите европейски народи\", днес придобива измерение \"Не на Европа на две скорости\", добави тя.", "date": "2018.05.12", "title": "\"Четките\" на Меркел и Макрон към Борисов ще ни струват транспортния бранш, скочи Нинова"}
{"url": "https://news.bg/int-politics/severna-koreya-vzrivyava-yadreniya-si-poligon-pred-pogleda-na-zapadni-zhurnalisti.html", "text": "Северна Корея ще проведе церемония в периода 23-25 май, по време на която ще разруши ядрения си полигон Пунгери. Това съобщи държавната новинарска агенция на изолираната комунистическа държава, цитирана от световните осведомителни агенции.С разрушаването на полигона Пхенян ще изпълни обещанието, дадено от вожда Ким Чен-ун на президента на Южна Корея Мун Дже-ин по време на историческата им среща на 27 април в Демилитаризираната зона.Според информацията Северна Корея \"предприема технически мерки\", които ще доведат до разрушаването на съоръжението, добавяйки, че журналисти от Южна Корея, Китай, САЩ, Русия и Великобритания ще бъдат поканени да присъстват на събитието.\"Церемонията за разрушаването на ядрения полигон е насрочена за периода между 23 и 25 май, в зависимост от метеорологичните условия\", допълва официозната агенция, цитирайки прессъобщение на севернокорейското външно министерство.Според руските медии разрушаването на полигона ще включва взривяване на всичките тунели на обекта с експлозиви, блокиране на входовете и прехвърляне на всички съоръжения за наблюдение, изследователски сгради и постове за охрана.", "date": "2018.05.12", "title": "Северна Корея взривява ядрения си полигон пред погледа на западни журналисти"}
{"url": "https://news.bg/int-politics/izrael-zatvarya-vazhno-kpp-s-gaza-pomlyano-ot-palestintsite.html", "text": "Израел затваря контролно-пропускателния пункт Керем Шалом от палестинската страна на границата с Газа, след като е претърпял огромни щети в последната вълна на размирици на палестинците, съобщават израелските медии.Това обявиха израелските въоръжени сили, като добавиха, че решението ще влезе в сила от утре и ще продължи до втора заповед.\"Контролно-пропускателният пункт ще остане затворен, докато щетите, причинени от размириците, не бъдат поправени, като ще отвори отново в съответствие с оценка на положението\", допълниха израелските военни.КПП-то обаче, което е основната входна точка за прехвърляне на стоки във и извън Газа, ще остане отворено само за хуманитарни цели.Оградата, която охранява Керем Шалом, беше сериозно повредена и опожарена от палестинските протестиращи, участващи в т. нар. \"Велик марш на завръщането\", който се провежда от 30 март насам всеки петък. Според израелската армия разрушението е в резултат на опитващите да пробият през оградата палестински протестиращи.", "date": "2018.05.12", "title": "Израел затваря важно КПП с Газа, помляно от палестинците"}
{"url": "https://news.bg/int-politics/kak-erdogan-nakara-turtsite-da-mu-kazhat-dostatachno.html", "text": "Във вторник Реджеп Ердоган изненадващо заяви пред депутатите от управляващата Партия на справедливостта и развитието, че ако някой ден турският народ кажел, че е \"достатъчно\", той щял \"да се оттегли\". Това отприщи вълна от коментари в социалните мрежи, а хаштагът #Tamam (\"достатъчно\") веднага се изстреля на първо място сред най-посещаваните хаштагове в Туитър. В сряда следобяд беше премината границата от два милиона споделяния.Най-голямата сензация в случая обаче е това, че Ердоган изобщо споменява за оттегляне. Още повече, че той прави това в началото на предизборната кампания за изтеглените от него на 24 юни парламентарни и президентски избори в Турция. Вярно е, че пред съпартийците си Ердоган каза също, че на 24 юни турският народ щял да даде заслужен урок на враговете на страната. Но след казаното от него много турци се питат какво точно е имал предвид Ердоган - дали само да нахъса почитателите си или наистина да сигнализира, че вече е уморен от управлението? Още повече, че в неговата Партия на справедливостта и развитието наистина се носят слухове, че Ердоган можел да се оттегли по здравословни причини.Но много по-вероятно е другото: Ердоган да изрича подобно нещо, защото се приравнява на турския народ и изобщо не може да си представи, че той (народът) някога ще пожелае Ердоган да си ходи. И действително - говорител на управляващата партия определи като заговор вълненията в Туитър и посочи, че хаштагът #Tamam бил споделян най-вече в страните, където \"терористични групи като ПКК и ислямисткото движение на Гюлен били особено активни. Привържениците на Ердоган отвърнаха с контра-мярка: те създадоха хаштага #Devam (\"още\"), който обаче до сряда сутринта беше споделен от най-много 400 хиляди души в Туитър.Неочакван предизборен лозунг за опозициятаНо каквото и да е имал предвид Ердоган, думите му се обърнаха като бумеранг срещу него. Така той даде на опозицията нов, общ за нея предизборен лозунг. Защото всички опозицонни формации могат да застанат зад посланието \"Достатъчно\". Междувременно някои опоненти на Ердоган го включиха активно в предизборните са кампании, а на спонтанен митинг в светския истанбулски квартал Кадикьой демонстранти издигнаха лозунга \"Достатъчно!\", преди полицията да се намеси и арестува 10 души. Потребител на Туитър коментира саркастично, че вече дори само споменаването на думата \"достатъчно\" ще бъде напълно достатъчно, за да се озовеш в затвора като \"терорист\".По този повод колумнистката Оя Байдар припомни в критичния към властта сайт T-24, че веднъж вече турският народ е казал \"стига\" на Ердоган - на парламентарните избори на 7 юни 2015 година. \"Но вместо да се оттегли, тогава Ердоган насрочи нови избори, прекрати мирния процес с кюрдите и отприщи вълна от насилие и терор.\" Именно защото се опасяваха от терора, много турски избиратели отново гласуваха за партията на Ердоган на последвалите през ноември същата година избори.А сега ситуацията е още по-тревожна, твърди Байдар: \"През последните 3 години правителството извърши такива тежки грехове, че сега му е още по-трудно да се оттегли\".", "date": "2018.05.12", "title": "Как Ердоган накара турците да му кажат \"достатъчно\""}
{"url": "https://news.bg/world/boyan-petrov-ne-e-otkrit-i-v-lager-3-tarseneto-prodalzhava.html", "text": "Петима души от спасителния екип, издирващ Боян Петров, са стигнали до Лагер 3 под хималайския връх Шиша Пангма, но не са открили българския алпинист. Намерени са само вещи от стари експедиции.В съботния ден най-после времето позволи и участието на хеликоптери в спасителната операция. Според информация на българското посолство в Пекин, два хеликоптера са излетели още рано сутринта, а издирването на Боян Петров се е провело по различни маршрути.\"На Лагер 3 е намерена блуза и стари опаковки от храна, от предишни години са тези неща. Пристигнали са късно, не са имали много време да разгледат, евентуално утре.\" - поясни Деян Петков, координатор на експедицията на Боян Петров.Той добави, че екипите от хеликоптерите са разгледали всички точки, които е трябвало да претърсят, но не са открили нищо странно освен нормалния релеф.По-рано шерпи, ангажирани в издирването, отриха палатката на Боян Петров при Лагер 2, но тя се оказа празна.Търсенето продължава и в неделния ден.\"За утре остава пътят от Лагер 3 до върха. Много труден участък, който ще бъде извървян. Хеликоптерите утре няма да летят, защото такава височина е вече за пешеходната група. Ако се види нещо, разбира се - ще бъдат организирани и хеликоптери.\" - коментира алпинистът Кирил Петков.", "date": "2018.05.12", "title": "Боян Петров не е открит и в Лагер 3, търсенето продължава"}
{"url": "https://news.bg/crime/dvamata-shefove-na-rzok-plovdiv-ostavat-v-aresta.html", "text": "Пловдивският окръжен съд остави в ареста двамата шефове на дирекции в пловдивската здравна каса Иван Деспотов и Влади Манев, предаде БНТ.Двамата бяха уличени, че са участвали в престъпна схема със скъпо струващи лекарства. Според обвинението, от 2017 година досега те са източили от касата 1 милион и 100 хиляди лева чрез фиктивни аптеки и дублиране на медикаменти за хепатит С.Двамата са обвинени за документна измама в големи размери и подкуп.Според изнесената в съдебната зала информация, схемата е измислена от Иван Деспотов, който е действал в съучастие със собственика на верига аптеки Николай Александров и с подставеното лице Димитър Йотинов.Деспотов му е предоставял листчета с ЕГН на пациенти и кодове на заболявания, и лекарства, които са стрували между 25 000 и 35 000 лева. Болните от хепатит C и цироза не са знаели, че са им отпускани подобни лекарства.", "date": "2018.05.12", "title": "Двамата шефове на РЗОК-Пловдив остават в ареста"}
{"url": "https://news.bg/world/dvama-zaginali-i-chetirima-raneni-pri-napadenie-s-nozh-v-parizh.html", "text": "Един човек е убит, четирима са ранени, след нападение с нож в центъра на Париж, предаде Би Би Си. Инцидентът е станал в района на операта, на ул. \"Монсини\".Нападателят, който не е идентифициран, е бил застрелян от полицията.Двама от ранените са в тежко състояние.Свидетели на атаката съобщават за паника, минувачите са опитали да се скрият в околните заведения. Според очевидци, нападателят е крещял \"Аллах е велик\".Първоначално полицаите са се опитали да го неутрализират с електрошок, но след като не са успели, са го простреляли. Отговорността за нападението беше поета от ИДИЛ.Президентът на Франция Еманюел Макрон написа в Twitter: \"Франция отново плаща с кръв, но няма да отстъпи пред враговете на свободата\".Разследването по случая се води от отдела за борба с тероризма на парижката полиция.Полицията призова гражданите да не разпространяват слухове и да се доверяват само на информация от проверени източници.", "date": "2018.05.12", "title": "Двама загинали и четирима ранени при нападение с нож в Париж"}
{"url": "https://news.bg/bulgaria/trima-mototsikletisti-sa-prieti-v-yambolskata-bolnitsa-sled-katastrofa.html", "text": "Трима мотоциклетисти са настанени в ямболската болница с комоцио и травми на главата след катастрофа, предаде БНТ.Инцидентът е станал тази вечер към 18:30 ч., малко след село Лозенец, по пътя Петолъчката-Бургас.Според първоначалната информация, пред мотористите се е движел лек автомобил \"Рено\". В района на бензиностанция водачът на колата е направил ляв завой. Не е ясно дали е подаден сигнал за маневрата, но мотористите са се сблъскали с автомобила.На участниците в катастрофата са взети кръвни проби, за да се установи дали са употребили алкохол или наркотици. Пострадалите остават в болницата под лекарско наблюдение.", "date": "2018.05.12", "title": "Трима мотоциклетисти са приети в ямболската болница след катастрофа"}
{"url": "https://news.bg/int-politics/hilyadi-polyatsi-izlyazoha-na-antipravitelstven-protest.html", "text": "Хиляди поляци излязоха на \"Марш на свободата\" във Варшава, предаде Дойче веле.Участниците в акцията изразиха несъгласието си с политиката на правителството, които застрашават Полша да се окаже в изолация в ЕС.В отговор на призива на либералната партия \"Гражданска платформа\" демонстрантите преминаха с шествие през центъра на Варшава, носейки флагове на ЕС и полски знамена.\"Ще се борим за демокрация, за свободна Полша и за оставане в Европейския съюз, защото това е най-важното\", подчерта председателят на партията Гжегож Схетина.По информация от градската администрация в шествието са се включили около 50 хиляди души, а според полицията тези данни са \"завишени много пъти\".", "date": "2018.05.12", "title": "Хиляди поляци излязоха на антиправителствен протест"}
{"url": "https://news.bg/politics/lukarski-otkaza-liderskoto-myasto-v-sds.html", "text": "На днешното си заседание, Националният съвет на Съюза на демократичните сили - СДС взе решение за провеждане на Отчетно-изборна конференция на партията на 7 юли 2018 г.На форума ще бъде избрано ново ръководство на СДС и ще се проведе политически дебат за бъдещето на синята партия. Председателят на партията Божидар Лукарски обяви, че няма да се кандидатира за поста отново.\"Смятам че, е необходимо освежаване на председателския пост\", обясни Лукарски.Според Устава на СДС той и цялото ръководство ще излезе в оставка от насрочената дата за провеждане на Отчетно-изборна конференция.За председател на Националния изборен щаб е избран Илия Лазаров.НС на СДС взе решение, че на местни избори местните организации ще имат свободата за коалиране на местно ниво без санкция на националното ръководство.", "date": "2018.05.12", "title": "Лукарски отказа лидерското място в СДС"}
{"url": "https://news.bg/world/raketa-ot-siriya-uplashi-gostite-na-svatba-v-izrael.html", "text": "Една от сирийските ракети, изстреляни към територията на Израел преди дни, е предизвикала паника сред гостите на сватба. Това показва видео от инцидента, публикувано от YouTube.На записа се вижда как първо се задействат сирените за въздушна тревога, а след това се появява ракета в небето.След това младоженците и гостите се втурват панически да напуснат мястото на празненството.В четвъртък въоръжените сили на Израел обявиха, че иранските сили в Сирия са изстреляли около 20 ракети по позиции на израелската армия в окупираните Голански възвишения в северната част на страната. В отговор Израел нанесе удари по военни цели в Сирия.", "date": "2018.05.12", "title": "Ракета от Сирия уплаши гостите на сватба в Израел"}
{"url": "https://news.bg/politics/bzns-sa-raztrevozheni-ot-masirana-antievropeyska-propaganda.html", "text": "УС на БЗНС заявява категоричната си политическа воля да отстоява пълноценното участие на България в структурите на ЕС и НАТО.\"Като продължител на вековна историческа традиция, свързана с идеите за изграждане на Общи европейски щати и като наследници на основателите на първата българска емигрантска рота в НАТО днес членовете на БЗНС сме разтревожени от подлагането на българското общество на масирана антиевропейска пропаганда и от провала на парламентарното мнозинство по отношение членството на България в НАТО\", съобщават от партията.БЗНС допълва, че си взема поука от провалената формула на обединение в Реформаторския блок, като настоява за балансирано и отговорно изграждане на ново работещо обединение между демократите. БЗНС потвърждава добрите си отношения и воля за общи действия с традиционния си партньор Демократи за силна България и другите политически организации, готови да работят за реформирана, европейска, просперираща и достойна България.Общата кауза, която обединява голяма част от извънпарламентарната опозиция е да проведе тежката битка за запазване на европейската идентичност и сигурност на страната, допълват БЗНС.Убедени са, че само силен политически субект с ясни отговорности, поети ангажименти и гаранции за последователност и принципност във водената политика ще убеди обществото, че алтернатива на сегашната ситуация има.УС на БЗНС призовава Светия синод на Българската православна църква да се завърне към възрожденските си традиции, да се еманципира от натиска на патриаршиите в Цариград и най-вече в Москва, и още този месец по повод честване на 1000 години от основаването на Охридската архиепископия да извърши съвместна света евхаристия с Македонската православна църква.БЗНС приветства оправдателната присъда на три инстанции на Николай Ненчев. Партията следи развитието по \"делото за МИГ-овете като пореден опит на задкулисието и неговите представители във висите държавни институции за политическо преследване срещу Николай Ненчев и провежданата от него ясна атлантическа политика като министър на отбраната.\"", "date": "2018.05.12", "title": "БЗНС са разтревожени от масирана антиевропейска пропаганда"}
{"url": "https://news.bg/world/26-ubiti-pri-teroristichna-ataka-v-burundi.html", "text": "Министърът на сигурността на Бурунди обяви, че 26 души са загинали, а други седем са ранени при среднощно нападение, вината за което властите хвърлиха върху неизвестна въоръжена \"терористична групировка\", съобщава \"Асошиейтед прес\".Уточнява се, че 24 души са били убити в домовете им, а други двама са починали от раните си в местна болница. Сред жертвите има мъже, жени и деца.Терористите са били въоръжени с огнестрелни оръжия и ножове, като нападението е продължило с часове в общността Рухагарика в затънтената северозападна провинция Чибитоке, която граничи с Руанда и Демократична република Конго.Атаката беше извършена малко преди гражданите на Бурунди да гласуват в спорен референдум на 17 май, който може да удължи мандата на президента. Засега не е известно дали атаката е свързана с всенародното допитване.Източноафриканската страна е арена на кръвопролитно политическо насилие от началото на 2015 г. насам, когато президентът Пиер Нкурунзиза успешно започна спорен трети мандат.", "date": "2018.05.12", "title": "26 убити при терористична атака в Бурунди"}
{"url": "https://news.bg/crime/mvr-razsledva-aktivno-zloupotrebi-s-nzok-i-napadenieto-nad-tsvetan-georgiev.html", "text": "Службите работят по всички версии за  Цветан Георгиев, коментира в Пловдив вътрешният министър Валентин Радев, съобщава БНР.Разследващите проверяват и твърденията на зам. кмета, че нападението срещу него е свързано с работата му. Вътрешният министър определи случилото се като недопустимо.Валентин Радев обясни и че МВР работи активно по злоупотребите в сектор здравеопазване. Коментарът му е във връзка с разглежданото в Пловдив искане на прокуратурата за постоянното задържане на двамата висши служители на Здравната каса.Припомняме,  в областния град, за получаване на корупция. Чрез виртуални аптеки са източени от РЗОК-Пловдив близо 1 100 000 лева.Николай Александров, който е собственик на верига аптеки и социално слабият Димитър Лотинов, и двамата участващи в източване на здравата каса, са на свобода с парични гаранции, съобщава . Гаранцията на Александров е 20 000 лв, а на Лотинов е 3000 лв. ", "date": "2018.05.12", "title": "МВР разследва активно злоупотреби с НЗОК и нападението над Цветан Георгиев  "}
{"url": "https://news.bg/int-politics/iran-zove-myusyulmanite-da-razvivat-naukite-za-da-se-osvobodyat-ot-hegemoniyata-na-sasht.html", "text": "Вождът на Иран аятолах Али Хаменеи призова за единство сред мюсюлманите и полагането на усилия за постигане на научен напредък, изтъквайки, че това би направило невъзможно за \"враговете\" като САЩ да доминират в ислямските страни, съобщава \"Ройтерс\".Шиитски Иран си съперничи с присъдружната на Запада сунитска Саудитска Арабия за влияние в Близкия изток. Двете регионални сили подкрепят противоположни сили в конфликтите в Йемен и Сирия, както и съперничещи си политически групи в Ирак и Ливан.\"Днес всяко движение, което води до взаимно разбиране на ислямските групи и секти, е добро нещо, а това събиране е пример за движението за обединение на ислямския народ\", подчерта Хаменеи в коментари, публикувани на официалния му сайт.\"Научното движение трябва да се ускори и ислямският народ трябва отново да достигне върховете на науката и цивилизацията, така че враговете на исляма и американците да не могат да се разпореждат на ръководителите на ислямските страни\", коментирал Хаменеи по време на среща за шиитските приноси в науката.Иран често призовава за ислямско единство, което да помогне на Техеран в конфронтацията му с най-големия му враг САЩ.Вашингтон във вторник се оттегли от ядреното споразумение с Иран, като това беше придружено от заплаха за санкции срещу всички чуждестранни фирми, които правят бизнес в Иран.Техеран отрича да се стреми към сдобиването с атомни оръжия и твърди, че ядрената му програма е предназначена за мирни цели в области като електричество, селско стопанство и медицина.", "date": "2018.05.12", "title": "Иран зове мюсюлманите да развиват науките, за да се освободят от хегемонията на САЩ"}
{"url": "https://news.bg/health/desetiletiya-mezhdu-zhivota-i-smartta-e-sadbata-na-edna-meditsinska-sestra.html", "text": "Днес е Световният ден на сестринството. Отбелязваме го неслучайно на 12 май - денят, в който е родена Флорънс Найтингейл, смятана за основател на модерното сестринство и за една от 100-те най-влиятелни жени на всички времена. Тя прави истинска революция в обслужването на ранените и болни войници по време на Кримската война.Сестра Найтингейл ръководи група от медицински сестри, обучени от нея, която поема изцяло медицинските грижи за пациентите, независимо от скептицизма на лекарите. Още нейните действия показват, че сестринската роля е незаменима и не по-малко важна от тази на лекарите.За това пред какви предизвикателства са изправени днешните последователки на сестра Найтингейл попитахме една от тях - Валентина Цекова - старша медицинска сестра в Спешен болничен травма център на ВМА.Преди броени дни тя получи първа награда от столичната колегия на Българската асоциация на професионалистите по здравни грижи в категория \"Ръководител по здравни грижи\".Сестра Цекова идва във военна болница едва 18-годишна, като стажантка в далечната 1983 година. Избрана е по най-висок успех в сестринското училище и изпратена по разпределение. Започва като сестра в Операционния блок, а през 2005 година го сменя със \"сериозния адреналин\" - Спешен болничен травма център.Десетилетия наред между живота и смъртта...Спешното е най-рисковото звено във всяка болница - идват много пациенти, които са изнервени и които според тях са най-спешни и те трябва да бъдат прегледани на момента, отбелязва сестра Цекова. За цялата си практика не помни случай, в който пациент да й е посягал. Много пъти обаче й се е налагало да потушава вербални \"пожари\": Винаги подхождам към пациента с усмивка. Особено, когато го видя, че е ядосан и афектиран. Смятам, че усмивката и една добра дума в такъв момент са решаващи.Не във всички ситуации обаче успява да \"извади\" усмивката. И веднага се сеща за тежките инциденти край Хитрино, Микре, Сарафово... Най-жестоките си спомени обаче е запечатала през 2007 година, когато в Охридското езеро потъва корабчето \"Илинден\" и загиват 15 български туристи.Беше една неделя. Около обяд ми се обади заместник-началникът на Академията и ми нареди веднага да сформирам екип и да тръгнем за Македония. Заминахме заедно с министъра на здравеопазването - аз, още една сестра, двама лекари и психолози. Трагедията беше огромна, а гледката смазваща - много майки бяха загубили децата си. Шокът беше голям. Спомням си една жена, която като ме видя, се хвана за престилката ми и през цялото време ходеше с мен. Тя беше загубила едното си момиче, а другото - спасено, прегръщаше силно. Как да оставиш тези хора сами да се борят с мъката си?, спомня си сестра Валентина Цекова.Има и други пациенти, които не може да забрави. Те са свързани предимно с работата й като част от експлантационния екип на ВМА: \"Години наред съм рамо до рамо с проф. Венцислав Мутафчийски и проф. Никола Владов. Във всякакви ситуации съм изпадала, много неща съм научила от тях. Те ме научиха на търпение, на уважение и на взаимопомощ.\"Има и пациенти, с които отказва да \"работи\" - това са нейните деца.Всички тук знаят, че аз на моите дъщери и една игла не мога да забия. Тук чувствата надделяват, споделя медсестрата. Кошмарно за нея е и когато се налага да прави някаква манипулация на приятели, колеги:За съжаление това е най-трудният миг и наистина преживяването е кошмарно. Това е моментът, в който трябва да се събереш и да мислиш само и единствено за пациента - ако се поддам на чувства и емоции, нещата не отиват на добре.Работата като призвание, но отнема от семейството...Във ВМА е минал целият ми живот - тук съм се омъжила, тук съм родила децата си, тук съм ги отгледала. Работата е моето второ семейство, тя ме е изградила като човек и професионалист, казва Валентина Цекова.Просълзява се в мига, в който я питаме: Работата много ти е дала, но какво ти е отнела?Времето със семейството разказва: \"Имам две момичета. Едната е учителка, другата искаше да учи за медицинска сестра, аз не й дадох, за което малко съжалявам. Но аз съм безкрайно благодарна на семейството си за огромната подкрепа, която получавам, от тях, дори, когато идвам на работа през почивните дни. Но за мен тази професия е мое призвание, категорична е медсестрата\".Благодари и на екипа, с който дълги години работи. Споделя, че наградата от БАПЗГ е споделена: Тя не е само моя, тя е на целия екип на Спешен болничен травма център. Ако те не са зад мен, аз съм нищо. Колеги, благодаря ви.А за празника им пожелава да бъдат здрави, да бъдат все така добри професионалисти, никога да не пренебрегват пациента и винаги да се поставят на негово място. ", "date": "2018.05.12", "title": "Десетилетия между живота и смъртта е съдбата на една медицинска сестра"}
{"url": "https://news.bg/society/s-kampaniya-pomagat-na-abiturienti-detsa-na-zaginali-i-postradali-sluzhiteli-na-mvr.html", "text": "През 2018 г. средното си образование завършват девет деца на загинали и пострадали при изпълнение на служебните си задължения служители от системата на МВР. Те получиха финансова подкрепа от Министерството на вътрешните работи, което по традиция отпуска специални средства за зрелостниците.Средствата са заделени от сметката на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, която се осъществява под патронажа на министъра на вътрешните работи.С помощта на хората, които засвидетелстват своята подкрепа с SMS-и и финансови дарения, и на служителите на МВР, които ежемесечно даряват средства от заплатите си, всеки един от абитуриентите от София и областите Видин, Добрич, Кюстендил, Пловдив и Сливен получи сумата от 700 лева.Средства се набират целогодишно чрез изпращане на SMS на номер 1866 за абонатите на абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС).Средства могат да се превеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление.Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2018.05.12", "title": "С кампания помагат на абитуриенти, деца на загинали и пострадали служители на МВР"}
{"url": "https://news.bg/society/dazd-sabira-detski-idei-na-tema-bezopasnost-v-digitalna-sreda.html", "text": "Държавната агенция за закрила на детето ДАЗД обявява конкурс за деца (до 18-годишна възраст) на тема \"Безопасност в дигитална среда\". ДАЗД очаква детските идеи за създаване на мобилни приложения за Андроид и iOS.Тематични области във връзка, с които ще се очакват идейните и проектните предложения: ограничаване на кибертормоз, речта на омразата; избягване на кибер измами, фишинг, кражби на данни от финансово-платежни инструменти; елиминиране на сексуална злоупотреба, сексторшън, порнографско и/или сексуално съдържание, защита срещу онлайн блудство и тормоз; съхраняване на анонимност в интернет и интернет-идентичност; използване на социални мрежи - създаване на приятелства, ограничаване на неблагоприятните ефекти; създаване на авторско съдържание, творческо използване на новите информационни технологии, интернет като възможност за стимулиране на творческия потенциал; право на личен живот и право на изразяване; ограничаване на влиянието на фалшивите новини, правила за интернет-грамотност; писане на кирилица; защити при онлайн пазаруване.Конкурсът ще се реализира в две фази:Първата фаза - формулиране на идеи за мобилни приложения, ще се реализира до 01.09.2018 г. Предложенията очакваме на адрес на адрес: www.sacp.government.bg или гр. София, ул. \"Триадица\" №2, ДАЗД, за конкурса \"Безопасност в дигитална среда\".Втората фаза е реализиране на най-добрите идеи от първата фаза. Очакваме заявки от екипи от деца и младежи със софтуерни умения, които ще бъдат подкрепени от професионалисти. Финалът на тази част от конкурса ще бъде 15.01.2019 г. Окончателно обявяване на победителите ще се състои по време на отбелязването на международния ден за безопасен интернет през 2019 г.Журито ще се състои от деца, софтуерни специалисти, представители на ГДБОП, експерти, известни личности. То ще оповести критериите, според които ще бъдат оценявани идейните предложения и реализираните проекти. Очаквайте ги скоро на сайта на ДАЗД.", "date": "2018.05.12", "title": "ДАЗД събира детски идеи на тема \"Безопасност в дигитална среда\""}
{"url": "https://news.bg/society/stolichnata-obshtina-razdava-bezplaten-kompost.html", "text": "Изнесен пункт за раздаване на компост на граждани, ще бъде разкрит на 12 и 13 май, между 10 и 13 часа, пред централния вход на Националния стадион \"В. Левски\".Инициативата е част от кампанията на Столична община за раздаване на до 10 кг безплатен компост на всички граждани, заплатили такса \"битови отпадъци\" и поради това, за да получат своя компост, гражданите ще трябва да представят на място самата квитанция за заплатената такса за 2017 или 2018 г.Компостът се произвежда от преработката на био и зелени градски отпадъци в Инсталацията за биологично третиране \"Хан Богров\" на Завода за третиране на отпадъците на Столичната община. Той е естествен обогатител на почвата, който задържа влагата и помага за по-лесното и бързо усвояване на хранителните вещества от растенията.През 2017 г. е раздаден безплатно на граждани 20,57 т. висококачествен компост, а за 2015г. и 2016г. количеството е общо над 21т. Припомняме, че през 2014 г. беше въведена в експлоатация инсталацията за биологично третиране на площадка \"Хан Богров\", която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци се произвеждат ресурси - ел. енергия и компост.През 2017 г. в компостиращите инсталации за хранителни и зелени отпадъци се отчитат: Преработени 13 927 т. зелени и 8558 т. хранителни биоотпадъци; 8 876 тона произведен компост; 20,57 т. раздаден компост на граждани; 70 000,49 лв. приходи от продажба на компост; 2109 MWh произведена електрическа енергия.", "date": "2018.05.12", "title": "Столичната община раздава безплатен компост"}
{"url": "https://news.bg/society/balgarski-uchenitsi-sa-parvi-na-balkandiadata-po-matematika.html", "text": "Между 7 и 12 май в сръбската столица Белград се проведе XXXV-ото издание на Балканската олимпиада по математика. На 9 май 107 ученици от 17 държави работиха върху тема от 4 задачи, избрана преди това от ръководителите на отборите.Националният ни отбор се представи отлично, като спечели 3 златни и 3 сребърни медала, а в отборното класиране България за втора поредна година е на първо място.Общият резултат е 230 от възможни 240 точки. Тази година българският отбор на Балканиадата по математика бе в следния състав: Константин Гаров, 12 клас, ППМГ Бургас - 36 т. - сребърен медал; Кристиян Василев, 11 клас, ПЧМГ - 38 т., сребърен медал; Атанас Динев, 12 клас, ППМГ Бургас - 36 т., сребърен медал; Кирил Бангачев, 12 клас, СМГ - 40 т., златен медал; Евгени Кайряков, 10 клас, СМГ - 40 т., златен медал; Борислав Антов, 11 клас, СМГ - 40 т., златен медал.Pъĸoвoдитeли на отбора на БОМ 2018 са проф. Петър Бойваленков, Станислав Харизанов и чл.-кор. Олег Мушкаров.За дългогодишната история на олимпиадата, страната ни е била домакин пет пъти - през 1985, 1990, 1995, 2004 и 2014 г. Пред математическите отбори на България предстоят още Младежката Балканска олимпиада през юни в Гърция, както и Международната в Румъния през месец юли.", "date": "2018.05.12", "title": "Български ученици са първи на Балкандиадата по математика"}
{"url": "https://news.bg/society/boyan-petrov-ne-e-otkrit-v-lager-2-na-shisha-pangma.html", "text": "Боян Петров не е открит в лагер 2, не се потвърждава и първоначалната информация за палатка в лагер 3 под Шиша Пангма, видяна от спасителите. Хеликоптер е в готовност, а шерпите се придвижват към върха, съобщава БТВ. Забелязани са и няколко подозрителни обекта под върха в Хималаите, по пътя където изчезна българският алпинист Боян Петров. В лагер 2 бяха забелязани две окопани палатки и шерпите се придвижваха бързо за да проверят.По-рано бе съобщено, че до няколко часа спасителите, издирващи Боян Петров трябва да претърсят втория лагер на връх Шиша Пангма. Тази сутрин два хеликоптера провеждат издирване и се презареждат с гориво, съобщава БНР.БНТ съобщи тази сутринта, че спасители са тръгнали от лагер 1 към лагер 2, където има надежда да се намира Петров. До момента няма информация за него, но се очаква времето днес да е по-благоприятно от вчера, въпреки вятъра.Хеликоптерите са кръжали дълго над лагер 2 и са се насочили към лагер 3, успели са да стигнат малко под върха. Времето и силния вятър са принудили двата хеликоптера отново да преустановят мисията по въздух и са се отправили към базата в Катманду, съобщава НоваТВ.", "date": "2018.05.12", "title": "Боян Петров не е открит в лагер 2 на Шиша Пангма"}
{"url": "https://news.bg/society/spasyavaneto-s-helikopter-na-petrov-vavleche-v-spor-radoslava-nenova-i-ivan-kristof.html", "text": "Иван Кристоф, известен като Човека паяк, обяви през седмицата, че ще дари 100 000 лева за спасяването на алпиниста Боян Петров. \"Оказа се, че те не искат пари. Даже въобще не е ставало въпрос за това. Той е застрахован, така че защо се искат пари\", парите са предназначени за компанията, собственик на хеликоптера коментира пред НоваТВ Кристоф.\"Аз вярвам в държавата, а не на жени, които не познавам. Когато се плаща за хеликоптери, ти плащаш директно на тях. Оказа се обаче, че тези пари са предплатени от застраховката на експедицията\", обясни той.Радослава Ненова, жената до Боян Петров, обясни във \"Фейсбук\", че не познава Кристоф и няма връзка с него и от МВнР не знаели за него и няма преведени пари по сметката, която тя обяви.Кристоф от своя страна също отговори във \"Фейсбук\": \"Поел съм ангажимента със свои 100 000 лева да покрия хеликоптерната застраховка от 50 000 долара. От вчера съм в контакт с хеликоптерната компания и кореспонденцията си с тях съм препратил на приятелката на Боян Петров (която странно защо твърди че не сме се чували). В контакт съм и с Външно министерство и превод на сумата ще извърша директно и единствено на хеликоптерната компания чрез Външно министерство! Не съм поемал ангажимент да превеждам суми по лични сметки! Вярвам, че това е пътят парите да отидат по предназначение\"", "date": "2018.05.12", "title": "Спасяването с хеликоптер на Петров въвлече в спор  Радослава Ненова и Иван Кристоф "}
{"url": "https://news.bg/society/ogranicheniya-na-dvizhenieto-v-stolitsa-vav-vrazka-sas-sabitiya-i-evropredsedatelstvoto.html", "text": "Организация на движението за събитие, свързано с българското председателство на Съвета на Европейския съюз 2018. От 20.00 часа на 13.05.2018 г. до приключване на мероприятието на 14.05.2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: на ул. \"Доспат\" между бул. \"Витоша\" и ул. \"Баба Неделя\"; на ул. \"Баба Неделя\"; на ул. \"Д-р Христо Стамболски\".От 07.00 часа до приключване на мероприятието на 14.05.2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел \"Пътна полиция\" при СДВР, както следва: по ул. \"Доспат\" между бул. \"Витоша\" и ул. \"Баба Неделя\"; по ул. \"Баба Неделя\"; по ул. \"Д-р Христо Стамболски\".Организация на движението за провеждане на футболна среща на 15.05.2018 г. на Националния стадион \"Васил Левски\". Забранява се престоят и паркирането на пътни превозни средства, с изключение на автомобилите на участниците в мероприятието, както следва: от 20.00 часа на 13.05.2018 г. до приключване на футболната среща на 15.05.2018 г. по алеите около Национален стадион \"Васил Левски\", при сектор Б, В и Г.; от 12.30 до 20.30 часа на 15.05.2018 г.; на моста пред Национален стадион \"Васил Левски\"; на ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\".От 17.00 часа на 15.05.2018 г. до приключване на футболната среща, само при необходимост и по преценка на ръководството на СДВР трябва да се забрани влизането на пътни превозни средства в двете посоки, с изключение на автобусите на масовия градски транспорт по: ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\"; бул. \"Евлоги и Христо Георгиеви\" между пл. \"Орлов мост\" и бул. \"Черни връх\"; бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".Столична дирекция на вътрешните работи осигурява охрана и постове за контрол и регулиране на движението.Организация на движението за провеждане първия Софийски полумаратон и ученическо състезание на 13.05.2018 г.Забранява се престоят и паркирането на пътни превозни средства, както следва: от 12.00 часа на 11.05.2018 г. до приключване на мероприятието на 13.05.2018 г. на северозападната дъга на пл. \"Св. Александър Невски\" между ул. \"Оборище\" и ул. \"11-ти август\"; от 17.00 часа на 12.05.2018 г. на ул. \"Оборище\" между пл. \"Св. Александър Невски\" и ул. \"Г.С.Раковски\"; от 07.00 часа до приключване на мероприятието на 13.05.2018 г. на паркингите на пл. \"Св. Александър Невски\" и ул. \"Оборище\" между пл. \"Св. Александър Невски\" и бул. \"Васил Левски\" се закриват базарите за художествени произведения.Забранява се влизането на пътни превозни средства, както следва: от 17.00 часа на 12.05.2018 г. до приключване на мероприятието на 13.05.2018 г. по ул. \"Оборище\" между ул. \"Г.С.Раковски\" и ул. \"11-ти август\"; от 09.00 часа до приключване на мероприятието на 13.05.2018 г. по: ул. \"Оборище\" между ул. \"Г.С.Раковски\" и бул. \"Васил Левски\"; бул. \"Цар Освободител\" между бул. \"Васил Левски\" и ул. \"Г.С.Раковски\", с изключение на колите на масов градски транспорт; ул. \"6-ти септември\" между ул. \"Аксаков\" и бул. \"Цар Освободител\"; ул. \"Цар Шишман\" между ул. \"Аксаков\" и бул. \"Цар Освободител\"; ул. \"11-ти август\" между ул. \"Московска\" и пл. \"Св. Александър Невски\".Маратонът ще се проведе от 09.00 часа на 13.05.2018 г. по следния маршрут: от пл. \"Св. Александър Невски\" по ул. \"Оборище\", по бул. \"Васил Левски\", наляво по бул. \"Цар Освободител\", през Княжеска градина, пресича бул. \"Евлоги и Христо Георгиеви\", Борисова градина, обратно пресича бул. \"Евлоги и Христо Георгиеви\", Княжеска градина, пресича бул. \"Васил Левски\", бул. \"Цар Освободител\", ул. \"Г.С.Раковски\" до пл. \"Св. Ал. Невски\". Движението на пътни превозни средства да се спира поетапно по време на преминаването на участниците в маратона от 3 до 5 минути.", "date": "2018.05.12", "title": "Ограничения на движението в столица във връзка със събития и европредседателството"}
{"url": "https://news.bg/politics/radev-hvali-balgariya-kato-most-mezhdu-evropa-i-aziya.html", "text": "Азия е необятна, заяви президентът Румен Радев, който откри азиатския фестивал в София. Вниманието към азиатската култура отдавна будели интереса на европейските държави.Регионът се превърна в ключов фактор за глобалното развитие на икономическите процеси, посочи държавният глава. Регионът имал важно значение за финансовата сфера, политиката, мира, борбата с климатичните промени. Азиатските страни са естествен партньор на България, защото сме мост за тях към Европа, изтъкна Радев.Страната ни отделяла огромно значение на укрепване на отношенията между България и Азия. Той акцентира на културното сътрудничество между страните. 30 бели гълъба бяха пуснати като знак на мир и любов между народите. На сцената \"Лятна Естрада\" в Борисовата градина държавният глава даде началото на второто издание на фестивала на азиатската култура \"Цветовете на традициите\".  Събитието е организирано по инициатива на Индонезийското посолство в България, заедно с още 12 дипломатически представителства - на Китай, Филипини, Пакистан, Палестина, Виетнам, Република Корея, Саудитска Арабия, Индия, Тайланд, Япония, Монголия и Иран.Освен представяне на културата и традициите на държавите, събитието е посветено и на благородна кауза - приемните семейства.", "date": "2018.05.12", "title": "Радев хвали България като мост между Европа и Азия"}
{"url": "https://news.bg/world/amerikanski-f-22-zasyakoha-ruski-bombardirovachi-do-alyaska.html", "text": "Два американски бойни самолета пресякоха пътя на два руски бомбардировача в международното въздушно пространство край бреговете на Аляска, съобщава \"Ройтерс\".Руските Tу-95 \"Мечок\" са летели към така наречената Зона за идентификация на въздушната отбрана, намираща се на около 300 километра от западното крайбрежие на Аляска, коментира майор Андрю Хенеси.Два самолета NORAD F-22, базирани в Аляска, са пресрещнали и визуално са идентифицирали руските бомбардировачи.Придружени са докато не напуснат зоната за идентификация, като руските самолети не са успели да навлязат в американското въздушно пространство, съобщава СиЕнЕн.", "date": "2018.05.12", "title": "Американски Ф-22 засякоха руски бомбардировачи до Аляска"}
{"url": "https://news.bg/world/otkriha-znakovata-podvodnitsa-katsonis.html", "text": "Точното местоположение на подводницата \"Кацонис\" е набелязано с помощта на роботизирани камери на Хидрографската служба на гръцкия военноморски флот, съобщават гръцките медии.Според хидрографската служба, потъналият кораб се намира на 6 морски мили северозападно от Скиатос на дълбочина 253 метра.Подводницата бе атакувана и потъна през 1943 г. по време на Втората световна война.", "date": "2018.05.12", "title": "Откриха знаковата подводница \"Кацонис\""}
{"url": "https://news.bg/world/klyuchov-direktor-v-maae-podade-ostavka.html", "text": "Ръководителят на инспекторите на Международната агенция за атомна енергия (МААЕ) Теро Варьоранта подаде оставка, съобщи ТАСС. Агенцията се позовава на съобщение от МААЕ.В момента няма информация за подадената оставка. Оттеглянето на Теро Варьоранта от МААЕ идва броени дни, след като президентът Доналд Тръмп изтегли САЩ от сключеното през 2015 г. иранско ядрено споразумение.Самият Теро Варьоранта е смятан за експерт в областта на ядрената безопасност.", "date": "2018.05.12", "title": "Ключов директор в МААЕ подаде оставка"}
{"url": "https://news.bg/world/v-irak-se-provezhdat-parlamentarni-izbori.html", "text": "Иракчаните гласуват днес на първите парламентарни избори, откакто страната им обяви победа над екстремистката групировка \"Ислямска държава\", предаде АП.Във връзка с вота в цялата страна са въведени засилени мерки за сигурност. В изборния ден в Багдад, Мосул и други големи градове ще е в сила полицейски час. Пътуванията между провинциите са ограничени. От петък са затворени летищата и граничните пунктове.За 329 места в парламента ще се борят близо 7000 кандидати от повече от десет политически коалиции.", "date": "2018.05.12", "title": "В Ирак се провеждат парламентарни избори"}
{"url": "https://news.bg/world/rumaniya-se-gotvi-za-vizita-na-papata.html", "text": "Румънският премиер заяви, че папа Франциск ще посети Румъния през 2019 г., съобщи Медиафакс.Предишната информация беше, че това е възможно през тази година, тъй като светият отец получи официални покани от румънския президент и католическата епископска конференция през 2017 г.Румънският премиер направи двудневно посещение във Ватикана на 10-11 май.За последен път през 1999 г. папа Йоан - Павел II посети Румъния.", "date": "2018.05.12", "title": "Румъния се готви за визита на папата"}
{"url": "https://news.bg/weather/dazhdovna-sabota-2.html", "text": "Атмосферното налягане е по-високо от средното за май, след обяд ще се понижи.Днес над по-голямата част от страната облачността ще е предимно значителна, след обяд над Западна и Централна България купеста и купесто-дъждовна. На много места там ще превали краткотраен дъжд с гръмотевици, има условия за локални интензивни валежи. Над Източна България ще има значителни разкъсвания на облачността, там вероятността за валежи е много малка. Ще духа слаб до умерен североизточен вятър. Максимални температури между 19° и 24°.Над планините облачността ще е значителна, след обяд купеста и купесто-дъждовна. На много места ще има краткотрайни, интензивни валежи и гръмотевици. Ще духа умерен, по билата и временно силен северен вятър. Максимална температура на височина 1200 метра около 11°, на 2000 метра - около 5°.Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 18°-20°. Температурата на морската вода 17°-19°. Вълнението на морето 2-3 бала.", "date": "2018.05.12", "title": "Дъждовна събота"}
{"url": "https://news.bg/health/meditsi-protestirat-sas-samoletni-bileti-tragvam-si.html", "text": "Хиляди специалисти по здравни грижи излязоха на протест в деня на сестринството. Медиците протестират със самолетни билети \" Тръгвам си\". Организатор е Българската асоциация на професионалистите по здравни грижи (БАПЗГ). Медицински сестри, акушерки, фелдшери, медицински и рентгенови лаборанти, рехабилитатори се обявиха срещу ниските заплати и надигнаха глас срещу натрупваните проблеми в сектора.А проблеми не липсват- недостигът на кадри, липсата на работещи млади специалисти в здравната система, ниските възнаграждения и липсата на диференцирано заплащане, недостатъчните възможности за продължаващо обучение и кариерно развитие и др.В момента у нас работят около 25 000 медицински сестри, а на системата са нужни още 30 000. Акушерките наброяват 4000, а са необходими още толкова. Здравните специалисти настояват стартовата заплата да стане поне три минимални заплати за страната, за да се привлекат млади кадри.Декларация с исканията на съсловието, адресирана до председателя на Здравната комисия в 44-то Народно събрание, министър-председателя и министъра на здравеопазването, ще бъде прочетена по време на протеста. В декларацията са записани основните им искания:1. Политическо съгласие за развитие на здравните грижи в България и разработване на национална стратегия и план за действие до 2021 г.2. Промяна на модела на финансирането на здравната система, която да доведе до достойно оценяване на труда ни - стартова заплата в размер на три минимални работни заплати за страната.3. Задължително спазване на Колективния трудов договор, за да се постигне диференцирано заплащане на труда ни, съобразно придобитата квалификация.4. Ясна визия за кариерното ни развитие - задължително участие на държавата и работодателите в кариерното израстване и продължаващото обучение.5. Приемане на стандарти с ясен регламент за необходимия брой медицински сестри, акушерки, фелдшери/лекарски асистенти, рехабилитатори, медицински и рентгенови лаборанти, спрямо броя на пациентите в болниците, в кабинетите, в лабораториите, децата в детските ясли, градини и училища, в домовете за медико-социални грижи и във всички структури, където полагаме висококвалифициран труд на ръба на оцеляването.Не можете без нас, скандираха медиците. Те настояха стартовата заплата да е колкото три минимални работни заплати за медицинските служители. Готови са на протести пак ако исканията им не бъдат чути. Те носеха импровизирани самолетни билети с надпис \"Тръгвам си\".", "date": "2018.05.12", "title": "Медици протестират със самолетни билети \"Тръгвам си\""}
{"url": "https://news.bg/society/pg5-vnasya-doklad-za-otmyana-na-reshenie-na-sos-za-zavoda-za-izgaryane-na-otpadatsi.html", "text": "\"Политическа група 5\" внесе доклад в Столичният общински съвет за отмяна на решението за кандидатстването на Столична община за взимане на заем за изграждането на завод за изгаряне на отпадъци в София. Обектът е третата фаза на интегрирана система от съоръжения за третиране на битовите отпадъци на Столична община или така нареченото преработване на RDF. Предвидено е заводът да бъде на площадка на \"Топлофикация\" в района на Централна гара.Решението е взето на 20 юли 2017 г. на последната за политическия сезон сесия на СОС с гласовете на ГЕРБ и БСП. \"Политическа група 5\" са категорично против, тъй като не са предложени и разгледани други технологични, съвременни и екологично чисти решения, както и поради липсата на достатъчна информация в обществото.На предстоящото заседание на Столичният общински съвет на 17 май първа точка от дневния ред на сесията е доклад на кмета Йорданка Фандъкова, с който се иска от общинските съветници да одобрят взимането на огромен дългосрочен заем за изграждането на завода за изгаряне на отпадъци.\"Политическа група 5\" внася алтернативен доклад, с който се иска и цели да бъдат разгледани подробно всички възможно варианти и след подробен финансов и екологичен анализ и широко обществено обсъждане на всички технологични решения Столичният общински съвет да вземе решение как ще се реализира третата фаза на интегрирана система от съоръжения за третиране на битовите отпадъци на Столична община.Един от мотивите в доклада на ПГ5 е липсата на обществен и политически консенсус по най-важния стратегически въпрос на София.От \"Политическа група 5\" предлагат кметът Йорданка Фандъкова да сформира работна група от експерти, научни работници, технолози, преподаватели във висшите учебни заведения, общински съветници от всички политически групи в общинския съвет, представители на администрацията, граждански и неправителствени организации, които имат експертиза и отношение по темата, със задача да проучи и изготви доклад на всички технологични решения за оползотворяване на RDF горивото, произведено в завода за механични и биологично третиране на твърдите битови отпадъци в София.Друг мотив на общинските съветници от \"Политическа група 5\" е, че все още няма становище на Административният съд в София, който назначи експертиза, която да прецени доколко е безопасно разстоянието между бъдещата инсталация за изгаряне на отпадъци на площадката на ТЕЦ - София и жилищните сгради. Докладът по оценка на въздействието върху околната среда (ОВОС) беше обжалван в съда поради факта, че в него липсва оценка на въздействието върху здравето на жителите на близките до инсталацията квартали, както и на живеещите на цяла София.В доклада по ОВОС е оценен само рискът за работещите на площадката на ТЕЦ - София, където се предвижда да бъде изградена инсталацията за оползотворяване на RDF.Според експерти и еколози предвиденото в проекта технологично решение допълнително ще повиши нивата на фините прахови частици в София, които доста често и в момента надвишават допустимите стойности.\"Като общински съветници и граждани сме длъжни да проучим подробно и в дълбочина всички детайли, тъй като се касае за здравето на софиянци и за здравето на нашите деца\", обясниха вносителите на доклада, общинските съветници от \"Политическа група 5\" инж. Симеон Славчев, Светослав Витков и Иван Велков.", "date": "2018.05.12", "title": "ПГ5 внася доклад за отмяна на решение на СОС за завода за изгаряне на отпадъци"}
{"url": "https://news.bg/crime/zadarzhaha-16-dushi-ot-prestapna-grupa-v-balgariya-i-ispaniya.html", "text": "С мащабна международна полицейска операция \"ARTERO\" на 8 май, при съвместни действия между служители на отдел \"Киберпрестъпност\" ГДБОП, Испанската национална полиция и Европол, са задържани 16 души на територията на България и Кралство Испания. Запорирани са банкови сметки, движимо и недвижимо имущество.Акцията, под ръководството на Специализираната прокуратура, е била насочена срещу организирана престъпна група, занимавала се с трафик на наркотични вещества, изнудване, измами и пране на пари.При проведените полицейски действия на територията на България и Кралство Испания са открити множество фирмени и банкови документи, мобилни телефони, 40 кг злато, оръжия и боеприпаси. Иззети са още криптовалути, наркотични вещества, диаманти, лек автомобил, производния на изкуството.В хода на разследването е установено, че групата се състои от испански, колумбийски, босненски и български граждани. Средствата от престъпната дейност се легализирали чрез закупуването и продажба на благородни метали, посредством изградена мрежа от компании и банкови сметки на юридически лица, регистрирани на територията на ЕС.В хода на съвместните действия става ясно, че участниците в групата изградили и иновативен механизъм за \"изпиране\" на паричните средства, придобити от престъпната дейност, чрез добиване и търгуване с криптовалути.", "date": "2018.05.12", "title": "Задържаха 16 души от престъпна група в България и Испания"}
{"url": "https://news.bg/tourism/kzk-vidya-kartel-v-iskanite-ot-angelkova-minimalni-tseni-za-noshtuvki.html", "text": "В Комисията за защита на конкуренцията - КЗК е образувано производство, по искане на Министерство на туризма - МТ за изготвяне на становище от КЗК относно съответствието с правилата на конкуренцията на предложение за създаване на минимални цени при категоризираните места за настаняване.Въвеждането на минимални цени за настаняване би довело до същия ефект, какъвто би имал картел между всички хотели в България. КЗК счита, че определянето на минимални цени при категоризираните места за настаняване би ограничило ценовата конкуренция между хотелите. Минималните цени не могат да бъдат гаранция нито за качество, нито за спазване на изискванията за съответната категория хотели, нито, че хотелиерите биха инвестирали тази допълнителна печалба в повишаване на качеството на предлаганите услуги.Цените за настаняване зависят от много други фактори, освен категорията, поради което е практически невъзможно да бъде определена една минимална цена за категория, която да е адекватна за всички случаи. Най-добрият начин за определяне на цените е това да става в резултат на естествените пазарни механизми, които отразяват пресечната точка между търсенето и предлагането.Предоставените от МТ данни за заетостта на хотелите показват постоянно и значително незапълване на капацитета на местата на настаняване и са индикация за наличие на свръхпредлагане. Ефективната конкуренция не означава поддържане на неефективни участници на пазара. Целта на конкуренцията е да се стимулира ефективността чрез предлагане на по-качествени услуги на по-ниски цени с цел привличане на повече клиенти.Поддържането на неефективни хотели не би следвало да бъде за сметка на потребителите. Освен това, е много вероятно определянето на минимални цени да доведе до отлив на туристи и съответно да постигне точно обратния на търсения ефект, а именно понижаване на приходите на хотелите.КЗК счита, че определянето на минимални цени при категоризираните места за настаняване не може да постигне нито една от преследваните регулаторни цели, а в същото време съществуват други механизми, с които те да бъдат постигнати, без да се ограничава конкуренцията. Високо качество на предлаганите услуги по настаняване може да бъде осигурено чрез контрол по отношение на спазването на изискванията за съответната категория.Важно значение за противодействие на т.нар. \"сив сектор\" се очаква да има бъдещата Единна система за туристическа информация (ЕСТИ), даваща възможност за обмен на данни в реално време по защитени канали между МТ, НАП, МВР, общините и хотелските рецепции. По отношение на предлагането на цени под себестойност са приложими съответните разпоредби от ЗЗК.МТ разглежда възможността за минимални защитени цени при категоризирани места за настаняване т.е да бъдат фиксирани минимални цени на нощувка за всяка от категориите места за настаняване и тези цени да служат като основа за минимално данъчно облагане. Според МТ това ще спомогне за изсветляване на т.нар. сив сектор и по-добра регулация на пазара, по-голяма сигурност за малкия и среден бизнес и по-високи приходи към националната данъчна система.В хода на проучването по преписката, КЗК изиска становище от Министерство на туризма, Българска хотелиерска и ресторантьорска асоциация, Българска асоциация на туристическите агенции, Асоциация на българските туроператори и туристически агенти, Българска национална асоциация \"Активни потребители\".На официалната страница на КЗК е публикувано и цялото .", "date": "2018.05.12", "title": "КЗК видя картел в исканите от Ангелкова минимални цени за нощувки"}
{"url": "https://news.bg/int-politics/rusiya-razbira-samo-ot-sila-konstatira-vissh-general-ot-sasht.html", "text": "НАТО трябва да демонстрира единство в конфронтацията с Русия, която \"разбира само от сила\". Това коментира бившият командир на сухопътните войски на САЩ в Европа генерал-лейтенант Бен Ходжис.\"Русия - това е велика страна с велика история и хора, но те уважават само силата. Ако нашият алианс не покаже единство и решителност, ние само ще поощрим нейната агресия\", изтъкна Ходжис в интервю за полската телевизия TVN24.Според генерала целта на Москва е да подкопае принципите на Европейския съюз и НАТО и да убеди страните членки на западния военен алианс в неспособността му да ги защити.\"Това означава, че имаме работа с хибридна война, дезинформация, ядрена заплаха и кибертерористични атаки\", допълнил Бен Ходжис.По думите на американския военен, Русия се чувства задължена да защитава своите граждани в чужбина. Според Ходжис това може да послужи за повод за бързо нахлуване в прибалтийските страни или Полша.\"Как можем да предотвратим Русия да извърши такава голяма грешка? Алиансът се стреми да увеличи скоростта на нашата реакция. Това, което върши Полша по отношение на модернизацията, ще увеличи нашите възможности... Трябва да покажем на Русия, че можем да се придвижваме бързо или толкова бързо, колкото тях. Тогава можем да имаме същите отношения с тях, както по времето на Студената война\", отбелязал още американският генерал.", "date": "2018.05.12", "title": "Русия разбира само от сила, констатира висш генерал от САЩ"}
{"url": "https://news.bg/world/protestite-v-nikaragua-ne-stihvat.html", "text": "Протестите в Никарагуа не стихват, съобщава АП.Това са най-сериозните протести, с които Даниел Ортега се сблъсква по време на управлението си. Той е на власт вече 11 години. През последните седмици той се сблъсква с нежелание на населението да приеме предлаганите реформи в социалната и пенсионните сфери.ЕС, САЩ и Ватикана изразиха тревога от ситуацията и призоваха към спокойствие.Противниците на Ортега обаче настояват за разследване на насилието, проявено от полицията на митингите и наказания. Те искат да се създаде независима комисия под ръководството на ООН за целта.При протестите обаче загинаха десетки, за които се твърди, че са застреляни. Има данни за най-малко 43 жертви.Управляващите наложиха и цензура на медиите.", "date": "2018.05.12", "title": "Протестите в Никарагуа не стихват"}
{"url": "https://news.bg/press/5000-detsa-bez-yasla-v-sofiya-pregovaryame-s-ek-za-mlyakoto-i-lyutenitsata.html", "text": "5000 деца без ясла в СофияНад 13 000 са свободните места за ясла и детска градина в София. Първото класиране бе извършено в петък под граждански контрол, а резултатите ще бъдат обявени в събота.Отсега обаче е ясно, че за ясла не стигат 5000 места. За да наваксаме 25% от всички нови групи, в детските заведения, които ще се строят тази година, ще са яслени, обясни зам.-кметът по образование доц. Тодор Чобанов.С над 15 000 са се увеличили местата в детските градини и ясли в столицата от 2006 г. досега. В момента 48 400 деца посещаватясла или градина, уточни доц. Чобанов. Той подчерта, че между 80 и 100 души на ден се преселват да живеят в столицата.Преговаряме с ЕК за млякото и лютеницатаБългария преговаря с ЕК за дерогация, за да осигури европейска защита на българското кисело мляко и други 12 млечни продукта, като географски означения, съобщи министърът на земеделието Румен Порожанов на въпрос в парламента. Проблемът лъсна преди месец, когато стана ясно, че регистрациите на тези храни в Българското патентно ведомство не дават защита на европейско ниво, тъй като още след 2007 г. е трябвало да бъдат вписани в европейските регистри. За да получат съответния патент, браншовите организации трябва да минат двугодишни проверки и да внесат нови такси.Абитуриентският бал гълта 3,5 бона от семейния бюджет4 хил. лева ще са нужни на всяко семейство, в което тази година има абитуриент, за да подготви отрочето си за бала. В тази сума влизат както всички детайли от визията на зрелостника, така и бюджет за почерпка на близки и роднини и допълнителни по-дребни разходи като автомобил, фотограф, подаръци, които обаче надуват сметката допълнително.Ще спасяват Боян Петров през уикендаБурен вятър и лошо време са спрели операцията по издирването на Боян Петров днес. Очаква се по-хубаво време на 13 май /неделя, б.р./, информира китайският посланик в България Джан Хайджоу на специална пресконференция.Той показа снимка от базовия лагер, получена към 14 ч. \"Там китайската страна е събрала около 100 души, от тях 25 са спасители, останалите са медицински и логистични екипи\", каза посланикът.Той уточни, че спасителният екип е ръководен от известен китайски алпинист, началник на Бюрото за спорт в Тибетски автономен район. \"Той е като главнокомандващ на първата фронтова линия\", поясни .Джан Хайджоу.За работещите българи данъчната свобода настъпва в края на юни За работещите българи т.нар. Ден на данъчната свобода ще настъпи в края на юни, изчисли Института за пазарна икономика. Датата е символична и показва кога държавната хазна ще се попълни, ако всичко изработено бъде незабавно изземвано - ние я наричаме Ден на данъчна свобода, а по-света е известна като Tax Freedom Day\", А когато сметката се разпредели върху всички български граждани (включително деца, пенсионери и т.н.), денят е 13 май.Защо си тръгват западните инвеститориТе си отиват. Скандинавците от Telenor и MTG, фрeнската Societe Generale, дори чешката CEZ... Няколкото големи сделки от последните месеци чертаят ясна тенденция - западни компании напускат България. Общият знаменател в българското им изтегляне е, че бизнесът им е бил местен и е зависил от малкия пазар и (поне донякъде) от държавата. В причините има нюанси - при някои (Telenor) просто на друг континент като Азия или Африка маржовете на телекомите са по-високи, при други (Societe Generale) решението е регионално и е защото банката не е сред лидерите. Смяна на модела и излизане от Източна Европа пък е причината за напускането на западните инвеститори в телевизиите. Най-тревожно е положението в енергетиката - там един след друг си тръгват и малкото дошли европейски компании. А причината е, че държавата с постоянния си натиск е направила сектора непоносим.Парламентът безсилен пред банките за ЧЕЗВременната комисия за ЧЕЗ в парламента, създадена по искане на БСП, не успя да разкрие реалния купувач на най-голямото ЕРП в България. Причината е отказът на Булбанк и държавната ББР да предоставят кореспонденцията си по финансовите преговори с купувача \"Инерком\" на Гинка Върбакова. Банките се позоваха на \"професионална тайна\", което според шефа на комисията Желю Бойчев е недопустимо. \"Без отговор на въпроса кой и как финансира сделката за ЧЕЗ не можем да бъдем сигурни кой е купувачът\", заяви той след последното заседание на комисията вчера. Бойчев призна, че не са изпълнени големите обществени очаквания да се отговори на въпроса кой по същество купува активите на ЧЕЗ.", "date": "2018.05.12", "title": "5000 деца без ясла в София, Преговаряме с ЕК за млякото и лютеницата"}
{"url": "https://news.bg/world/osadiha-kitaets-za-podkup.html", "text": "Китайски милиардер, признат за виновен в подкупване на служители на ООН, беше осъден на четири години затвор, предаде АП.Нгъ Лап Сън беше осъден от федерален съд в Ню Йорк. Милиардерът е под 24-часова охрана в апартамент в Манхатън под гаранция от 50 милиона долара. През юли той беше признат за виновен.", "date": "2018.05.12", "title": "Осъдиха китаец за подкуп"}
{"url": "https://news.bg/world/beliyat-dom-gotov-da-pomaga-na-phenyan.html", "text": "САЩ са готови да подпомогнат севернокорейската икономика и да дадат гаранции на Ким Чен-ун, ако Пхенян предприеме \"смели мерки за бързо и цялостно освобождаване от ядрените си оръжия\", заяви държавният секретар на САЩ Майк Помпео.Той обясни, че на срещата си със севернокорейския лидер Ким Чен-ун тази седмица е обсъдил с него \"задълбочени, сложни проблеми, предизвикателства, стратегически решения\", които по думите му Ким ще трябва да вземе, \"ако е съгласен на пълно освобождаване от ядрените оръжия в замяна на гаранциите, които сме готови да му предоставим\".Сеул изпитва голяма надежда за успеха на предстоящата среща на върха между Тръмп и Ким.", "date": "2018.05.12", "title": "Белият дом готов да помага на Пхенян"}
{"url": "https://news.bg/world/faradzh-lobira-tramp-da-vzeme-nobel-za-mir.html", "text": "Крайнодесният британски политик Найджъл Фарадж обяви, че започва да събира подписи под петиция за номинирането на Доналд Тръмп за Нобелова награда за мир.Фарадж посочи, че ако срещата на Доналд Тръмп със севернокорейския лидер Ким Чен-ун е успешна, американският президент има реални шансове за Нобеловата награда за мир.Повечето европейски лидери в момента са разгневени на Тръмп за едностранното оттегляне от ядрената сделка с режима на аятоласите.С твърдата си позиция спрямо Иран и Северна Корея, Тръмп има реални шансове за наградата, смята Фарадж.", "date": "2018.05.12", "title": "Фарадж лобира Тръмп да вземе Нобел за мир"}
{"url": "https://news.bg/world/tramp-pogna-skapite-lekarstva.html", "text": "Президентът на САЩ Доналд Тръмп заяви, че администрацията му ще намали цената на лекарствата. Това съобщи Си Ен Ен.По време на речта си в розовата градина на Белия дом Тръмп атакува производители на лекарства и застрахователни компании поради високата цена на лекарствата.\"Ние възнамеряваме да заемем тази сложна мрежа от група хора със собствени интереси. Лекарственото лоби трупа печалби от разходите на американските пациенти \", каза американският президент.Според телевизионния канал Белият дом също подготвя план за 44 страници за изпълнение на стратегията. Тя конкретно предлага да се увеличи конкуренцията на този пазар и да се създадат стимули за по-ниски цени.", "date": "2018.05.12", "title": "Тръмп погна скъпите лекарства"}
{"url": "https://news.bg/world/iranski-hakeri-mogat-da-udaryat-sasht.html", "text": "Американските експерти в областта на киберсигурността очакват Иран да увеличи хакерската си дейност срещу САЩ, след като президентът Доналд Тръмп обяви изтеглянето на Вашингтон от ядрено споразумение с Техеран. Това съобщи в. \"Ню Йорк таймс\".Изданието се позовава на американската фирма \"CrowdStrike\", специализирана в областта на компютърната сигурност. От компанията са предупредили клиентите си, че са забелязали промяна в кибернетичността, идваща от Иран.Хакерите са започнали активно да изпращат имейли с злонамерени кодове на пощенските адреси на дипломати, работещи в правителствени агенции на съюзническите държави на САЩ. Фирмата също така откри, че киберпрестъпниците, свързани с Иран, са увеличили атаките срещу компютри на служители на редица телекомуникационни компании, опитвайки се да провалят своите системи.Експерти също разкриха, че хакерите, свързани с Техеран, започнаха наскоро да избират интернет адресите на компютрите, принадлежащи на американски военни съоръжения, разположени в Европа, отбелязва вестникът.", "date": "2018.05.12", "title": "Ирански хакери могат да ударят САЩ"}
